<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Gli amori pastorali di Dafni e di Cloe</title>
      <author>Annibale Caro</author>
    </titleStmt>
    <extent>202 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000966</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Gli amori pastorali di Dafni e di Cloe</title>
        <author>Caro, Annibale</author>
        <editor id="ed">Silori , Luigi</editor>
        <publisher>Salerno</publisher>
        <pubPlace>Roma</pubPlace>
        <date>1982</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>853.3 - NARRATIVA ITALIANA. 1492-1542</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-05-29T00:00:00.000+02:00</date>
      <respStmt>
        <name>Marta Zanazzi</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-06-03T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="prefazione">
<head>Proemio</head>
<p>Nell'isola di Lesbo cacciando, e per lo bosco delle ninfe attraversando, mi
si scoperse nel mezzo di esso uno a lor sacro, solitario e venerando tempietto:
e già dalla caccia affannato, per alquanto riposarmi e per le dèe visitare
entrandovi, mi s'offerse nella prima giunta una vista bellissima, sopra quante
ne vedessi giammai. Vidi attaccata alla parete d'incontro una tavola dipinta:
la sua dipintura rappresentava una istoria d'amore. Era il bosco ancor esso
bellissimo, ombroso, erboso, fiorito e d'acque d'ogn'intorno rigato, e tutti
insieme l'erbe, gli alberi e i fiori erano per molti rivi da una fontana sola
nutriti. Ma sopra modo piacevolissima si mostrava l'istoria della pittura,
copiosa, artificiosa ed amorosa tanto, che molti forestieri, per fama, d'ogni
banda vi concorrevano, mossi e dalla devozione delle ninfe e dalla vaghezza
della pittura. Il componimento dell'istoria erano donne che partorivano, altre
che i lor parti adornavano, e certe che in deserto li gittavano. D'intornovi,
pastura d'armenti, occisioni di pastori, giuochi d'innamorati, correrie di
predatori, assalti di guerrieri, ed altre cose assai, tutte amorose.</p>
<p>Le quali io veggendo e meravigliandomi, di meraviglia caduto in diletto,
poscia in desio di farne ritratto, procurai di farlami esporre, e secondo che
esposta mi fu, mi sono affaticato di scriverne quattro ragionamenti, li quali
consacro per dono ad Amore, alle ninfe ed a Pane, per piacere e giovàmento a
tutti che leggeranno, per rimedio agl'infermi, per conforto agli afflitti, per
rimembranza a quelli che hanno amato e per ammaestramento a quelli che
ameranno: percioché nessuno fu mai che non amasse e nessuno sarà che non ami
finché il mondo avrà bellezza e che gli occhi vedranno. A noi doni Dio grazia
di viver casti e di scriver gli amori altrui.</p>
</div1>
<div1 type="parte">
<head>Ragionamento primo</head>
<p>Grande e bella città di Lesbo è Metellino: il suo sito è in su la marina,
posta infra canali di mare e strisce di terra. Nella terra son d'ambe le sponde
edifici bellissimi, e per mezzo strade popolatissime. A' pie' degli edifici
corrono i canali, e sopra ciascun canale, dall'una striscia di terra all'altra,
sono ponti di finissimo marmo e d'artificiosa scultura; laonde, a vederla, ti
parrebbe piú tosto un'isola che una città. Fuora di Metellino, poco piú di due
miglia lontano, era la villa d'un ricchissimo gentiluomo, bellissima e
grandissima possessione, con montagnuole piene di fiori, con pianure di grani,
poggetti di vigne, pascioni di bestiame, d'ogni cosa commoda, abbondante e
dilettevole assai, e posta lungo la riva del mare, talmente che l'onde la
battevano e leggermente di rena l'aspergevano: stanza veramente del riposo e
del recreamento dell'animo.</p>
<p>Per questa villa pascendo un capraro, il cui nome era Lamone, trovò in
questa guisa un picciol bambino, e con esso una capra che lo nutriva. Era in
una boscaglia, presso a dove egli pasceva, una folta macchia di pruni, d'ellera
e di vilucchi, in modo da ogni banda avvinchiata e tessuta che d'una deserta
capanna teneva somiglianza. Questa casa avea la fortuna provvista all'esposto
bambino, e la sia cuna era ivi dentro un cespuglio di tenera e fresca
erbetta.</p>
<p>Usava di venire a questo luogo una delle sue capre, la piú cara che avesse,
e, piú volte il giorno entrandovi, per buona pezza senza esser vista vi
dimorava, e poco del suo figliuol curandosi, lattando l'altrui e intorno
badandogli, la piú parte del tempo vi stava. Lamone, fatto compassionevole
dell'abbandonato capretto, si diede a por mente alle gite di questa bestiuola,
ed una volta tra molte, in sul mezzogiorno appunto, quando tutto il branco
meriggiando si stava, veggendola dall'altre sbrancare e per l'orme seguendola,
vide prima che, dietro a certe ginestre mettendosi, poi di cespo in cespo
aggirandosi e spesso rivolgendosi, se ne giva leggermente saltellando, e come
scegliendo sentiero da non vi lasciar pedata, donde potesse dal suo pastore
essere ormata. Né mai d'occhio perdendola, per il medesimo foro guardando per
onde immacchiata s'era, la vide che, subito recatasi sopra il bambino, gli
porse da poppar tanto che sazio lo vedesse: poscia, a guisa d'innamorata madre,
ora belandogli intorno ed ora leccandolo, parea che teneramente lo
vagheggiasse. E meravigliandosi, come dovea, si trasse dentro la macchia, e,
trovandolo maschio, fresco, colorito e bello, gli parve tra quelle erbe un
fiore, e di gran legnaggio tenne che fosse, veggendolo involto in arnesi piú
orrevoli che alla fortuna d'un che in abbandono fosse gittato non si convenia;
percioché egli aveva indosso una vesticciuola di scarlatto, al collo una
collana d'oro ed a canto un pugnaletto guarnito d'avorio. Pensò Lamone in prima
di tor solamente gli arnesi e lasciare il bambino; poscia, vergognandosi che
una capra lo vincesse d'umanità, aspettando la notte, condusse ogni cosa a
Mirtale, sua moglie: gli arnesi, il bambino e la capra stessa.</p>
<p>Restò Mirtale tutta stupefatta, e, domandandogli se le capre partorivano
bambini, egli le raccontò tutto il fatto: come esposto l'avesse trovato, come
nutrito l'avesse veduto e come si vergognasse a lasciarlo che morisse. Poi, di
comun parere ordinato di celare i contrassegni e di tenere il bambino per lor
figliuolo, fecero vezzi alla capra; e perché il nome del putto paresse
pastorale, sempre da indi innanzi per Dafni lo chiamarono.</p>
<p>Di poi due anni che questo fu, nel contorno medesimo un pecoraro, Driante
nomato, s'abbatté per avventura ancor egli a vedere e trovare una cosa simile.
Era dentro al suo pascolo una grotta consacrata alle ninfe, cavata d'un gran
masso di pietra viva, che di fuora era tonda e dentro concava: stavano intorno
a questa grotta le statue delle ninfe medesime, nella medesima pietra scolpite;
avevano i piedi scalzi insino a'ginocchi, le braccia ignude insino agli omeri,
le chiome sparse per il collo, le vesti succinte ne' fianchi, tutti i lor gesti
atteggiati di grazia e gli occhi d'allegria, e tutte insieme facevano
componimento di una danza. Il giro dentro della grotta veniva a punto a
rispondere nel mezzo del masso. Usciva dall'un canto del sasso medesimo una
gran polla d'acqua che, per certe rotture cadendo e mormorando, rendeva suono,
al cui numero sembrava che battendo s'accommodasse l'attitudine di ciascuna
ninfa; e, giunta a terra, si riducea in un corrente ruscello che, passando per
mezzo d'un pratello amenissimo, posto innanzi alla bocca della grotta, lo
teneva col suo nutrimento sempre erboso, e per lo piú tempo fiorito:
d'intornovi pendevano secchi, ciotole, pifari, cornamuse, sampogne e molti
altri doni d'antichi pastori. A questa grotta usando di tornar sovente una
pecora di Driante, che novellamente aveva figliato, gli diede molte volte
sospetto d'averla perduta; e cercando col castigo di ridurla a pascer con
L'altre, come soleva, prese un vinciglio verde, e fattone ritortola, a guisa di
un laccio, venne al sasso con esso per a cappiarla. Dove giunto, vide cosa che
non sperava; percioché trovò la semplice pecorella che molto umanamente faceva
officio di balia, tenendo fra' gambe una bambina, sutavi piú giorni avanti
gittata, e accoccolatasi sopra, le si porgea con le poppe in una agevole e
quasi donnesca attitudine, quando l'un capezzolo di esse e quando l'altro
offerendole; ed ella, senza mai guaire, or questo or quello succiando,
ingordamente le s'avventava.</p>
<p>Era in viso tutta festosa e polita; percioché la buona balia, poiché satolla
l'aveva, tutta leccandola la forbiva. Avea d'intorno per involgimenti e
contrassegni un frontaletto tessuto d'oro, certi calzaretti indorati ed un paio
di brachine d'imbroccato.</p>
<p>Tenne Driante per fermo d'aver trovato cosa divina; ed imparando dalla
pecora amorevolezza e compassione, recatalasi in braccio e riposti i
contrassegni nel zaino, si volse a pregare le ninfe che gli concedessero grazia
di notrirla in buona ventura. E quando fu l'ora di ricondur la greggia alla
mandra, tosto che fu giunto alle stanze, chiamata la moglie, le disse ciò
ch'egli aveva veduto, mostrolle ciò che aveva trovato, presentolle la bambina e
comandolle che, senza altro dire, per sua propria l'allevasse. La buona Nape
(che cosí si chiamava la moglie del pastore), veduta che l'ebbe, le divenne
subito madre; e per compiacere al marito e per non parere manco amorevole che
si fosse una pecora, l'amava e vezzeggiava da figliuola: e perché l'avesse
anch'ella nome pastorale, volle che si chiamasse la Cloe.</p>
<p>Ambedue questi bambini, subitamente crescendo, vennero in una piú che
villanesca bellezza. E sendo già Dafni di quindici anni e la Cloe di due manco,
Driante e Lamone, lor balii, in una medesima notte videro in sogno una tal
visione. E' parve loro che le ninfe della grotta donde usciva la fontana e dove
fu la Cloe trovata, presentassero questi due garzonetti ad un fanciullo
bellissimo e superbo, con l'ali in su gli omeri, con un archetto in mano ed un
turcassetto al fianco, e che egli, con uno de' suoi strali toccati ambedue,
comandasse loro che da indi innanzi, l'uno di capre e l'altra di pecore pastori
si facessero. Questo sogno afflisse molto Lamone e Driante, dovendoli far
pastori; dove pensavano, per lo contrassegno degli arnesi, che, come di gran
legnaggio li tenevano, cosí di piú alta fortuna fossero degni: in sulla qual
speranza gli avevano sempre ben notriti, bene accostumati, ammaestrati ed
esercitati in tutte quelle buone partì che può dare una civil contadinanza.
Tuttavolta, parendo loro di dover obbedire in questo agli dèi, poiché per
provvidenza di quelli erano scampati, comunicando il sogno tra loro, e nella
grotta delle ninfe sacrificando all'alato fanciullo, il cui nome non sapevano,
li mandarono con li lor greggi alla pastura, avendo lor prima mostro quanto
avessero a fare, come pascere avanti mezzogiorno, come dopo, quando menare a
bere, a dormire, quando bisognasse usar la mazza, e dove bastasse solamente il
fischio e la voce.</p>
<p>Presero i fanciulli il grado con grandissima allegrezza, come se fossero
stati investiti di un gran principato, e presero affezione ciascuno alle sue
bestiuole, piú che non è solito de' pastori; percioché l'una teneva d'aver la
vita per le pecore, e l'altro si ricordava di non esser morto per beneficio di
una capra. Era nel principio di primavera, allorché i boschi, i monti, i prati
sono tutti fronzuti, erbosi e fioriti, e quando pe' prati ronzan le pecchie,
pe' boschi cantan gli uccelli, pe' monti scherzan gli agnelli; e per la
dolcezza della stagione indolciti parimente i due pastorelli in sí fresca età,
in sí gioiosa stagione tutti festosi, ciò che sentivano e che vedevano, tutto
contraffacevano: udendo cantar gli uccelli, cantavano; vedendo ruzzar gli
agnelli, ruzzavano; e per far come le pecchie, ancor essi coglievano fiori; e
di quelli, altri si mettevano in seno, d'altri intrecciando quando un
festoncino e quando una ghirlandetta, or le ninfe ne ornavano, ed or le stesse
fronti ne incoronavano. Faceano ogni cosa a comune, pasceano sempre insieme; e
quando qualche randagia pecora si sbrancava, Dafni la rimetteva; quando qualche
dissoluta capra danneggiava o da qua che pericoloso greppo pendeva, Cloe la
garriva; e spesse fiate, mentre l'uno d'essi per qualche suo diletto si
dipartiva, l'altro alla guardia d'ambedue le greggi restava; ed erano i loro
diletti tutti pastorali e fanciulleschi. La Cloe se ne andava ora in qualche
stoppiaro a lavorar gabbie da grilli o tesser frontali di paglia, ora in un
giuncheto o in un vetriciaio a far cestole, sportole, fiscelle, paneruzzoli, a
cor delle fragole, degli sparagi, degli spruneggi e talora a cercar delle
chiocciole. Dafni se ne calava or in qualche canniccio a scer calami per
sampogne, or saliva al bosco per tagliare un arco, or si metteva sopra certi
pelaghetti a saettar folaghe; giva talora procacciando delle frutte, tendendo
lacciuoli, appostando nidiate d'uccelli. Ed in cosí fatte cose occupati, l'uno
all'altro le greggi si accomandavano, e tornando si pigliavano piacere di
mostrarsi i lavori che facevano, di presentarsi di quel che portavano, e cosí
lietamente vivendo mettevano a comune il latte, il vino e tutta la vettovaglia
che si recavano la mattina dalle stanze, e scambievolmente portavano quando uno
la tasca e quando l'altro la fiasca; e piú tosto potevasi spartire l'una
greggia dall'altra, che Dafni e la Cloe non fossero sempre insieme.</p>
<space type="stacco-narrativo"/>
<p>Mentre in questa vita ed in cotali piaceri dimoravano, parve ad Amore di
farsi lor contro, e l'occasione fu tale. Era in quel contorno il covo di una
lupa, la quale, allevando di molti lupa chini, aveva bisogno di far carne
assai; per che, danneggiando tutto il paese, rapiva ogni giorno qualche bestia
degli altri poco avveduti pastori. Laonde, convenuti una notte molti di loro
insieme, cavarono in piú luoghi alcune buche, larghe d'un cubito ed alte di
quattro, e spargendo il cavaticcio di lontano, a traversarono la bocca d'esse
di cannucce, di fuscelli e di sermenti secchi, e stendendovi sopra leggermente
una mano di pagliccio, ed un suolo di quella terra cavata, che vi rimaneva,
stavano in modo bilicate che, passandovi sopra pur una lepre, si fiaccavano,
mostrando che non erano terra, come parevano. Di questa sorte buche fecero
assai e ne' monti e ne' piani: tu tavolta non venne lor fatto d'acchiapparvi la
lupa, percioché la maliziosa s'avvide che 'l terreno era posticcio; ma le furon
ben cagione di disertar molte pecore e molte capre, e poco men che le non
furono la rovina di Dafni in questa guisa.</p>
<p>Due becchi, ambedue bizzarri, per amor questionando, prima alle cornate e di
poi agli urti venendo, nell'ultimo cozzo sí tempestosamente si scontraro, che
all'uno di essi un corno si svelse. Per che, dolendosi e sbuffando, in fuga
messosi, e 'l vincitore incalzandolo senza mai dargli posa, Dafni, della
scornatura dell'uno crucciato e della tracotanza dell'altro mal sofferente, con
un pezzo di querciuolo in mano il persecutore iniquitosamente perseguitando, e
quello fuggendo, ed esso a giungendolo, l'uno per la paura, l'altro per la
stizza non veggendo dove i piedi ponessero, sopra una delle cieche fosse
giugnendo, ambedue dentro vi caddero, il becco innanzi e Dafni dietrogli. Di
che certo o morto o storpiato restato sarebbe, se non che, addosso
barcollandogli, gli vanne a cadere sopra a cavalcione; e caduto si stava
piangendo ed aspettando se qualcuno per avventura vi capitasse, che quindi lo
traesse. Ma la Cloe, tosto che cader lo vide, corse alla buca, e, vivo
trovandolo, chiamò per soccorso un bifolco che arava in un campo vicino: il
quale venuto, e cercando di corda per calargliele, e non vi si trovando, la
Cloe, scioltosi di capo il nastro dell'acconciatura e quello porgendogli, ne
fecero prima legare le corna del becco; poscia ambedue all'orlo medesimo
facendosi cavalletta, egli prima ne uscì fuora, e di poi tutti e tre ne
tirarono il becco, al quale mancava l'un corno e l'altro, per lo castigo avuto
dell'altro becco vinto da lui. E questo disegnando poco dopo di sacrificare, lo
donarono al bifolco, per premio di averlo liberato, con animo che, se quelli di
casa lo ricercavano, di dir loro che i lupi se l'avevano mangiato.</p>
<p>E tornati alle lor greggi, vedendo che cosí le pecore come le capre
pascevano al solito lor ordine, postisi a sedere sopra un tronco di quercia, si
dettero a considerare se Dafni per la sua caduta fosse ferito o infranto in
qualche parte, e niuna di queste cose essendo, si trovò solamente i capegli e
la persona intrisa di creta. Parve dunque loro che si dovesse lavare, avanti
che Lamone e Mirtale s'avvedessero del fatto: e, andatosi all'antro con lei, si
spogliò e le diede la vesta e la tasca a tenere, baciandola e ricevendone molti
baci.</p> <gap desc="lacuna del testo greco" resp="ed"/>
<p>Quindi, poiché fu solo, in questa guisa da se stesso vaneggiava: —
Oimè, che bacio è questo? Che nuovo effetto farà egli in me? Che cosa è questa
ch'io mi sento andar per la vita? Come è che le sue labbra siano piú morbide
che le rose? la sua bocca piú dolce che 'l mèle? e che 'l bacio sia cosí
pungente, che piú non trafigge un ago di pecchia? Io ho pur baciati di molti
capretti, ho baciati assai cagnolini, baciai pure il lattonzolo che mi diede
Dorcone, tante volte; non però io sentii mai tal cosa. Per certo il bacio della
Cloe debbe essere d'altra maniera che non sono gli altrui. Oimè, che gli
spiriti mi tremano, il cor mi batte, l'anima mi si consuma e pur desio di
baciarla! Oh, mal conquistata vittoria! Oh, nuova sorte di malattia, di cui non
so pur dire il nome! Avrebbemi la Cloe con qualche su o incanto per avventura
ammaliato? O come non sono io morto? Come esser può che i lussignoli cantino sí
dolcemente e che la mia sampogna si stia mutola? che i capretti saltino e che
io mi giaccia cosí neghittoso? che i fiori siano cosí vigorosi e che io non
tessa ghirlande? I giacinti cominciano ora a vigorire, e Dafni è già passo.
Oimè! sarà mai che Dorcone le paia piú bello di me?</p>
<p>Queste e simili cose pativa e diceva il buon Dafni, e questo fu il primo
saggio degli effetti e delli ragionamenti d'Amore: né però d'essere innamorati
s'avvedevano.</p>
<p>Ma Dorcone bifolco, della Cloe oltra modo invaghito, appostando Driante che
appresso d'una vite poneva una pianta, fattoglisi avanti con una sampogna
nuziale, gli presentò certi buoni caci, percioché tenea seco amistà da quando
egli era pastore, e per insino da quel tempo gli avea ragionato di voler la
Cloe per moglie. Ora di nuovo pregandolo, stringendolo perché seco la
maritasse, gli proferiva secondo suo pari di molte gran cose: una pelle di toro
per fare usatti, e ogni anno del suo armento un giovenco. Dalle cui promesse
adescato Driante, fu tutto mosso di consentire: tuttavolta, ripensando che la
fanciulla era degna di maggior sposo, e temendo non per gabbo cadere in un male
che non avesse rimedio, scusandosi e ringraziandolo del suo dono, rifiutò
l'offerte e disdisse il maritaggio. Schernito Dorcone già due volte dalla sua
speranza, e perdendo i suoi buoni caci senza profitto alcuno, si deliberò di
appostare una volta che la fanciulla fosse sola e conquistarla per forza.</p>
<p>Laonde avvertendo che vicendevolmente menavano le greggi alla fontana, un
giorno Dafni e l'altro la Cloe, trovò una sua astuzia veramente pastorale, e fu
questa. Egli aveva, tra le sue tattare, una gran pelle d'un lupo vecchio, il
quale, combattendo già con un suo toro avanti alla rimessa delle vacche, era
stato da quello bravamente occiso a colpi di corna. Di questa si vestí egli
dagli omeri insino a' piedi talmente, che le zampe dinanzi coprivano le braccia
e le mani, e di dietro vestivano le gambe e i piedi fino a' calcagni; della
bocca e del capo si fece in testa come una celata d'uomo d'arme: ed in questo
modo, allupandosi di fuori come era dentro, se ne venne alla fontana, dove le
pasciute greggi bevevano.</p>
<p>Giaceva questa fontana, come un catino, avvallata da ogni banda, e d'intorno
era ogni cosa salvatica e piena di spini, di rovi, di ginepri e di cardi
talmente, che un vero lupo vi si sarebbe agevolmente imboscato. Ivi
acquattatosi Dorcone, si stava aspettando l'ora dell'abbeverare. Né guari
stette che la pastorella, cantando, con ambe le gregge innanzi si mosse verso
la fontana, lasciando Dafni a far della frasca per li capretti; ed i cani,
guardiani dell'una gregge e dell'altra, come sogliono, catellon catelloni le
venivano secondando.</p>
<p>Appressati alla fonte, come quelli che erano di buon naso, sentendo quel
sito lupigno, stettero all'erta, e, vedendo tra quei gineprai un certo
frascheggiare, vi corsono, e, credendo che lupo fosse, tutti insieme fieramente
gli s'avventavano, e, torniandolo, prima che la súbita paura lo lasciasse
rizzare, lo cominciarono a mordere di buon denti. Pure, mentre il cuoio lo
difendea, il poverello, per vergogna ristringendosi nella pelle e
rincantucciandosi il meglio che poteva nel piú forte della macchia, si stava
senza far motto. Ma poiché la Cloe, percossa in quel primo incontro, chiamò
Dafni per soccorso, ed i cani squarciandogli intorno la pelle gli addentarono
il vivo, tosto di lupo divenuto uomo, invece d'urli, piangendo, gridando e
rammaricandosi, pregava la fanciulla e Dafni, che di già era comparso, che lo
soccorressero. Ed eglino, allora riconosciutolo, fischiando e rallentando i
cani, come erano soliti, subito li fermarono; e, trovandolo per le cosce e per
gli omeri tutto sbranato, lo condussero alla fontana.</p>
<p>Ivi, cercando degli squarci de' denti, prima ne gli lavarono, poscia,
masticando della corteccia dell'olmo verde, ne gli fecero impiastro: e
percioché non avevano ancora isperienza degli amorosi ardimenti, si credettero
che Dorcone per una sua piacevolezza pastorale cosí travestito e acquattato si
fosse; imperò, non se ne crucciando, anzi consolandolo e gran pezzo di strada
accompagnandolo, lo licenziarono; ed egli scampato non, come si dice, dalla
bocca del lupo ma de' cani, di sí sciocco a viso riprendendosi, s'attese a
medicare. Ma Dafni e la Cloe, per rimettere insieme le sparse e dissipate lor
greggi, molto per insino alla notte s'affaticarono; percioché, impaurite dalla
pelle del lupo e sgomentate dall'abbaiar de' cani tutte sceverandosi, alcune se
ne ritirarono sopra certi sassi, ed alcune altre ne corsono insino al mare: e
comeché le fossino avvezze d'intender le lor voci, d'ubbidire alle lor sampogne
e d'adunarsi ad un solo strepito di mani, allora, per la paura, d'ogni buono a
maestramento si dimenticarono ed a gran pena, per le pedate come le lepri
ricercandole, la sera alle mandre le ricondussero. Quella sola notte per
istanchezza quietamente dormirono e la fatica fu lor rimedio all'affanno
amoroso.</p>
<p>Il giorno seguente tornarono di nuovo alle medesime passioni di prima:
sentivano piacer di vedersi, dispiacer di non vedersi; per loro stessi
s'affliggevano, non sapendo donde la loro afflizione si venisse, né quel che si
volessero: una sola cosa sapeano, che l'una pel bagno e l'altro pel bacio erano
in quel travaglio e in quella inquietudine entrati. A questo ardore amoroso
sopravvenne il caldo della stagione.</p>
<p>Era nello scorcio della primavera, e nel principio della state, quando tutte
le cose stanno nel colmo della bellezza e della bontade insieme; allora che i
frutti pendono per gli alberi maturi e coloriti, le biade ondeggiano per le
campagne, bionde e granite; quando l'aure rinfrescando ricreano, l'acque
mormorando dilettano, e queste per le scheggiose cadute romoreggiando, e quelle
per i fronzuti pini fischiando, facendosi l'une all'altre tenore, s'uniscono
insiememente in una dilettevole consonanza; allora che le cicale dolcemente
cantano, i pomi soavemente spirano e d'amoroso color dipinti cadendo, il sole,
amator di tutte le bellezze, di bel colore spogliando gli scolora. In questi
giorni Dafni, dentro e di fuora avvampando, si stava spesso intorno a' fiumi,
si lavava, notava, pescava, bevea, e beendo si credea di smorzare il caldo che
dentro sentiva. La Cloe, munte le sue pecorelle e gran parte delle capre di
Dafni, metteva assai tempo a quagliar latte, a far pizze e simili altre
bisogne; e percioché in quel mentre le mosche le noiavano e cacciandole
mordevano, compita l'opera, tutta si rinfrescava, si rabbelliva, lavavasi il
volto, racconciavasi il capo e, di ramocelli di pino inghirlandata e di una
pelle di cerbiatto ricinta, empieva, sí come usavano, la sua borraccia di vino
e di latte, e in sul mezzogiorno andava a trovar Dafni e a bere insieme con
lui.</p>
<p>Allora cominciava la guerra degli occhi, dove l'uno restava prigione
dell'altro. La Cloe, vedendo Dafni ignudo, da tutte le parti del suo corpo le
pareva che fioccassero bellezze, a guisa d'un nembo di fiori; e,
vagheggiandolo, si consumava a vedere che nessuna menda in nessuno de' suoi
membri si ritrovasse. A Dafni, mirando la Cloe, mentre con quel batolo a cinta,
con quella ghirlanda in testa, gli porgea a bere, si rappresentava una ninfa di
quelle della grotta e, guardandola fiso, pigliava godimento delle sue fattezze
poscia le rapiva la corona di testa e baciandola prima ancor egli se ne
coronava.</p>
<p>La Cloe, mentre che Dafni si stava ignudo a lavarsi nel fiume, si vestiva
del suo tabarro, ma prima lo baciava anch'ella: alcuna volta si discalzava e
succintasi per insino a mezzo stinco, s'arrischiava ancor essa d'entrarvi.
Dafni si tuffava sotto l'acqua e, chetamente riuscendole appresso, o le dava un
pizzico per le gambe, o la tirava per un lembo della sua gonnella, ed ella,
come se da qualche abitator del fiume fosse rapita, strillando fuggiva. Talora
che assisa sopra la ripa con de' fiori in grembo faceva ghirlande, Dafni le
spruzzolava dell'acqua nel viso ed ella gli rovesciava addosso i suoi fiori.
Poscia si tiravano de' pomi, s'infioravano le fronti, si scioglievano le
chiome, di nuovo le si intrecciavano ; e la Cloe agguagliava i capegli di
Dafni, perché erano neri, alle coccole della mortella; Dafni a somigliava il
volto della Cloe a una mela rosa, percioché egli era bianco e vermiglio. Ella
apparava a sonar di sampogna e Dafni, insegnandole, tosto che la si poneva a
bocca la ripigliava e, fattovi suso una ricerca ed un cotal gruppetto di note,
faceva sembiante di ricorreggerle qualche fallo e con questo avviso, per mezzo
della sampogna, infinite volte la baciava.</p>
<p>Avvenne un giorno tra gli altri, in su la sferza del caldo, mentre che Dafni
sonava e le greggi si stavano al rezzo, che la Cloe per dormire si trasse
chetamente dietro ad una macchia di lentischi, di che Dafni avvedutosi ed
aspettando che s'addormentasse, riposta la sampogna, le si mise a canto a
vagheggiarla e, non essendo allora da vergogna rattenuto, non si poteva saziare
di rimirarla e rimirando pianamente sottovoce cosí da se stesso
bisbigliava:</p>
<p>— Che occhi son questi che dormono, che chiusi non sono men belli che
aperti? Che bocca è questa che spira, che tal odor non hanno né le mele
appiole, né qualsivoglia cespuglio di fiori? Che fo io? Baciola? No, ché il suo
bacio morde il core e cava altrui di sentimento, a guisa che talvolta a chi
mangia del mel nuovo suole avvenire. No, ché baciandola la desterei. Scoppiar
possiate voi, cicale fastidiose, che per tanto gracchiare non lascerete che la
dorma. Male aggiate voi, becchi importuni, con tanto cozzare, e male aggiano i
lupi, che divorati non v'hanno: che ben son piú poltroni che le volpi.</p>
<p>Mentre che egli cosí parlando e contemplando si stava, una cicala, fuggendo
avanti d'una ingorda rondinella, che per rapirla di sopra le si calava, cadde
per avventura in seno alla Cloe, dove salvatasi, l'uccello, dal volo non si
rattenendo, venne con l'ali rombando a strisciare per le guance e per lo petto
della fanciulla. Per che subito desta, non sapendo che ciò stato si fosse,
saltando e gridando si levò da dormire; ma poscia che vide la rondinella, che
ancor d'intorno aliava, e Dafni che della sua paura rideva, presa sicurezza ed
ancor sonnacchiosa, gli occhi stropicciandosi e 'l petto raffazzonandosi, si
sentì la cicala tramezzo le mammelle gracchiare, come se raccomandar le si
volesse e della sua salvezza ringraziarla. Di che di nuovo la Cloe si mise a
strillare, e Dafni di nuovo a ridere, e con questa occasione le mani in seno
mettendole fuora ne la trasse, che fra mano ancora non restava di
gracchiare.</p>
<p>La Cloe, veggendola, rise vezzosamente ed in vezzi la si prese molte volte
baciandola, e solleticandola perché la cantasse, e cosí cantando in seno se la
rimise. Presero ancora diletto di una palombella, sentendola d'una vicina selva
boscarecciamente lamentare, percioché, domandando la Cloe quel che la sua voce
lamentevole volesse dire, Dafni in cotal modo le prese una sua favola a
raccontare.</p>
<p>— E' fu già, bella vergine, una vergine bella come tu sei, cantatrice
come tu sei, e guardiana in queste selve di vacche, come tu sei di pecore. Del
suo cantare molto le vacche si dilettavano; e pascendo non operava né mazza né
pugnetto, ma col canto solo comandava loro e sotto un pino sedendosi, di pino
inghirlandata, e di Pane e del pino cantava. Pasceva per quel contorno medesimo
un garzonetto vaccaro, bello ancor egli e bonissimo cantore. Questi,
gareggiando seco di musica e disfidandola un giorno a cantare, in quel
contrasto la melodia del giovinetto riuscì, come di maschio, piú grande, e,
come di putto, piú dolce; e la sua dolcezza invaghí tanto le vacche della
fanciulla che, tirandole fra le sue, la disarmentò d'otto delle migliori di
tutta la sua torma.</p>
<p>Prese la vergine tanto dispiacere di vedersi l'armento scemo e di restar in
quella contesa al di sotto che non solamente non volle tornare all'albergo con
quel danno e con quello scorno, ma pregò gli dèi che le dessero penne da
fuggire lontano dagli altri pastori. Fu la preghiera esaudita, e la sua persona
trasformata in questo uccello salvatico e montagnuolo, come era la vergine; ed
ancor canta come prima soleva, e cantando dice la sua di grazia e quella sua
voce significa che la va cercando le sue vacche perdute.</p>
<p>Questi, e simili, furono quella state i lor piaceri.</p>
<p>La vendemmia che seguì poi, uscirono di Soría alcuni corsari che per non
parer barbari avevano armata una fusta di Natolia, e con quella corseggiando
toccarono la spiaggia di Metellino, dove smontando a terra, armati di
scimitarre e di mezze corazze, di ciò che venne loro innanzi fecero bottino,
predando vini, frumenti, mele e d'ogni sorta bestiami e spezialmente ne
menarono alcune vacche dell'armento di Dorcone e, trovando il povero Dafni che
lungo la riva del mare se n'andava, lo presero.</p>
<p>La Cloe non era seco, come quella che sendo fanciulla non usciva la mattina
con le pecore finché non era ben alto il giorno, temendo non qualche scorretto
pastore oltraggio le facesse. I corsari, veduto il garzonetto della grandezza e
della bellezza ch'egli era, parendo loro miglior preda d'altra che fare in que'
campi potessero, non curandosi altramente né delle sue capre né di piú altro
predare o danneggiare, comeché piangendo, gridando e la Cloe per nome chiamando
n'andasse, al mar lo condussero e tosto, sciolto il cavo e dato de' remi in
acqua, si tirarono in alto.</p>
<p>Seguito il caso di poco, eccoti venir la Cloe con le sue pecorelle, la qual
portava seco per donare al suo Dafni una sampogna nuova, e percioché non era
del tutto compita la veniva per via incerando, intonando e facendo i soliti
cenni della sua venuta. Giunta a capo la piaggia, tostoché vide le capre
scompigliate e sentí la voce di Dafni che tuttavia la chiamava, abbandonate le
pecore e buttata la sampogna per terra, corse per aiuto a Dorcone, il quale
trovò che giaceva innanzi alla rimessa delle sue vacche, lasciato da' corsari
tutto infranto dalle percosse, già vicino a morte per molto sangue che gli era
uscito.</p>
<p>Ma egli, veggendo la Cloe e preso dall'amoroso caldo alquanto di spirito,
cosí le disse:</p>
<p>— Cloe mia cara, io di qui a poco sarò morto. Qui son venuti i corsari
a prendere i miei buoi e per volerli io difendere gli spietati, a guisa di bue,
m'hanno bastonato e concio come tu vedi. Ora attendi come tu abbi a riscattar
Dafni, vendicar me e rovinar loro. Io ho talmente le mie vacche ammaestrate che
sono a tutti i cenni della mia sampogna ubbidienti, e vengono ad un suono di
essa, purché lo sentano, quantunque lontano si pascano. Prendila dunque e suona
quel verso che io insegnai a Dafni e che tu poscia da Dafni apparasti, e quel
che segue poi, tu lo vedrai. E questa sampogna, con che io sonando ho vinto
tanti bifolchi e tanti caprari, voglio che tua sia, e da te non voglio altro
che un bacio avanti che io muora e, morto che sarò, che tu mi pianga e quando
vacche o vaccaro vedrai che di me tu ti ricordi.</p>
<p>Dorcone, cosí dicendo e l'estremo bacio baciandola, le lasciò tra le labbra
insieme col bacio la voce e l'anima. La Cloe, presa la sua sampogna e postalasi
a bocca, la sonò di tutto fiato e le vacche, sentendo il suono e riconoscendo
il cenno, tutte d'accordo mugghiando in mar si gittarono; e da quella banda
donde saltarono il legno, e per lo soverchio peso e per la violenza del salto
acconsentendo, si venne a rovesciare, e 'l mare aprendosi gli fece letto, e
poscia richiudendosi lo ricoperse. Quelli che dentro vi erano tutti caddero, ma
non tutti colla medesima speranza di scampare percioché i corsari, come quelli
ch'erano d'arme gravi, con le scimitarre a lato, con le corazze indosso e con
li stinieri in gambe, non molto notarono, che l'armi stesse in fondo li
misero.</p>
<p>Ma Dafni, che leggiero, scalzo e mezzo ignudo si trovava, sí come era uso di
stare in sul campo allora che la stagione era a cor calda, cavatosi agevolmente
il suo tabarro, si gittò subito a nuoto: pur notando durava fatica, come quello
ch'era solamente usato a notar per li fiumi. Mòstrogli poi dalla necessità quel
che egli dovesse fare, si spinse fra mezzo le vacche e dato di piglio con ambe
le mani a due corna di due di quelle, portato fra mezzo di esse, se ne venne in
terra a seconda, allegro, senza fatica e come assiso sopra d'un carro.
Perciocché i buoi nòtano anco piú degli uomini e da nessuno altro animale,
salvo che dagli uccelli d'acqua e dai pesci, sono in ciò superati, e notando
non periscono mai sino a tanto che l'ugne, macerate e 'ntenerite dall'acqua,
non si spiccano lor da' piedi; di che fanno testimonianza molti luoghi di mare,
che per questo si dicono «Bosfori», perché da' buoi sono stati valicati. Ed a
questa guisa Dafni, fuor d'ogni sua speranza, si trovò libero da due
grandissimi pericoli, e dalla presura e dal naufragio.</p>
<p>Uscito dal mare, approdò in seno alla Cloe che per la paura e per
l'allegrezza mezzo tra ridente e lacrimosa a braccia aperte in su la riva
l'attendeva, e poiché piú volte baciata l'ebbe le domandò la cagione del suo
sonare, e quel che sonando volesse inferire. La Cloe tutto per ordine gli spose
come ella ricorresse a Dorcone, come le sue vacche erano ammaestrate, come egli
le comandò che sonasse, e come a morte venisse: solamente tacque, per vergogna,
di averlo baciato. E già parendo loro di dover l'esequie del benefattore
onorare, vollono insieme co' suoi prossimani trovarsi a seppellirlo. E fu la
sua sepoltura a questa guisa: gli misero sopra un gran monte di terra e poscia
vi posero di molte piante di alberi domestici dove appesero tutte le primizie
delle sue opere; di sopra vi sparsero del latte, vi spremerono de' grappoli
d'uva e vi ruppero di molte sampogne. D'intorno s'udirono le sue vacche
miserabilmente muggire; si videro mugghiando come forsennate imperversare, e
non altrimenti che i pastori ed i caprari parvero anch'elle che sopra il morto
bifolco piangessero.</p>
<p>Seppellito Dorcone, la Cloe menò Dafni alla grotta delle ninfe e messolo nel
bagno lo lavò prima di sua mano, poscia, entrandovi anch'ella (che fu la prima
volta che ignuda in presenza di Dafni si mostrasse), lavò quel suo corpo
candido, che sí bello e sí netto era che nulla piú gli aggiunsero i bagni né di
bellezza né di nettezza; indi, cogliendo fiori di quante guise allora si
trovavano, ne insertarono ghirlande e le statue delle ninfe n'incoronarono e,
offerendo loro la sampogna di Dorcone, al sasso l'appesero.</p>
<p>Questo fatto, tornandosene a procurar le lor greggi, le trovarono che si
giacevano per terra senza pascere e senza belare, come quelle che non veggendo
i lor pastori stavano desiderando che tornassero. Tosto dunque che li videro e
sentirono i soliti cenni delle voci, de' fischi e delle sampogne loro, le
pecore levandosi di terra si misero a pascere, e le capre cominciarono
sbuffando a scherzare, come facendo festa dello scampo e della salute del lor
capraro. Ma Dafni, veduta la Cloe ignuda, sendogli quella bellezza rivelata che
prima gli era nascosta, non poteva dispor l'animo a stare allegro: gli doleva
il core, e il suo dolore era come d'uno ch'abbi presa medicina. Traeva sospiri
talora impetuosi e rotti, qual suole ansare uno a cui sia data la caccia,
talora lenti ed affannosi come a chi la lena manca per troppo correre;
parevagli che 'l bagno fosse cosa piú spaventosa che 'l mare, credeva aver
l'anima ancora in forza de' corsari, come quello che si trovava senz'essa, e,
sendo giovine e contadino, come non aveva ancor notizia d'Amore, cosí non potea
manco aver sospetto del suo ladroneccio.</p>
</div1>
<div1 type="parte">
<head>Ragionamento secondo</head>
<p>Erano già i frutti maturi e, soprastando la vendemmia, ognuno in ogni villa
era occupato intorno alle bisogne della ricolta: altri a stagnar tini, altri a
conciar botti, ed altri ad altre cose diverse, come a procacciar pennati per
tagliare l'uva, a tesser corbe per portarla, a commettere il torcolo per
premerla, a far fiaccole per carreggiare il mosto di notte, a preparar
graticci, imbuti, bigonci e simili altri istrumenti. Dafni dunque e la Cloe,
lasciate le lor greggi per aiutarsi a vendemmiare, s'a comodavano
vicendevolmente dell'opera loro e Dafni serviva a pigiare ed imbottare, la Cloe
a portare il desinare a' vendemmiatori, a dar lor bere del vin vecchio, a
vendemmiare le viti piú basse: percioché in Lesbo non usavano né pergole né
albereti, ma tutte le lor viti si distendevano coi capi, a guisa d'ellera,
tanto sopra terra che un bambino tosto che avesse avuto le braccia fuor delle
fasce vi sarebbe aggiunto.</p>
<p>È, come suole avvenire nelle allegrezze di Bacco e nella natività del vino,
vi s'erano raunate per aiutare di molte contadine vicine le quali tutte, tosto
che Dafni vedevano, gli fissavano gli occhi addosso, lo lodavano, e stupivano
della sua bellezza, e l'agguagliavano a quella di Bacco; e furonvi di quelle
piú baldanzose che lo baciarono, di che Dafni molto si compiaceva e la Cloe
molto se n'attristava. Dall'altro canto, quelli che pigiavano mirando la Cloe
sí bella la rimorchiavano, la motteggiavano come satiri intorno a qualche
baccante, furiosamente a dosso le correvano e l'uno diceva «Io vorrei essere
montone e cozzare innanzi a questa pastorella»; l'altro soggiungeva «Ed io mi
torrei d'esser pecora, pur ch'ella mi mungesse». Di che, per il contrario, la
Cloe andava allegra e contegnosa e Dafni se ne stava triste e pensoso. Pur
nondimeno e l'uno e l'altra desiderava che la vendemmia finisse per ritornare
alle lor solite pasture, amando piú tosto sentire il sonar delle loro fistole e
il belar delle lor greggi che le confuse voci e gli spiacevoli gridi de'
vendemmiatori.</p>
<p>Pochi giorni vi corsero che le vigne tutte si compirono di vendemmiare e 'l
mosto fu tutto imbottato; laonde, non facendo piú mestiero dell'opera loro,
tornarono a menar le greggi al campo ed oltramodo allegri n'andarono a visitar
le ninfe, presentando loro per primizia della vendemmia a ciascuna statua il
suo tralcio con di molti grappoli e con de' pampini suvvi, come quelli ch'erano
usi di non mai visitarle con le man vote; ed ogni giorno, uscendo a pascere le
richinavano, tornando da pascere le riverivano, non mai senza qualche offerta o
di fiori o di frutti o di frondi o pur d'un qualche saggio di latte. Poveri
doni veramente, ma da sí pure mani, da sí semplici cori tanto devotamente
dedicati ch'eran sopra ogni pomposo sacrificio accetti, e dagli dèi ben
guiderdonati ne furono.</p>
<p>Onorate le ninfe, poi si dettero a festeggiare, a rallegrar le greggi, a
sciorre i cani che per tutto il tempo della vendemmia erano stati legati, li
quali, sciolti, scorrendo e mugolando, or facevano lor festa, or con le greggi,
or tra lor stessi scherzavano; ed essi alcuna volta gli ammettevano a' becchi,
gli attizzavano per qualche piaggia, gli avvezzavano a portare colla bocca,
facevano cozzare i montoni, saltar le capre, ballar le pecore, sonavano,
cantavano, giocavano, ed ogni boschereccio diletto si prendeano.</p>
<p>E mentre cosí lieti si stavano eccoti comparir loro avanti un vecchione con
un vestito di pelle indosso, con scarponi di corde in piedi, e con una
tascoccia a lato, di sacco tutto rattoppato e, salutati che gli ebbe, postosi
fra l'uno e l'altro a sedere, parlò loro in questa guisa:</p>
<p>— Fanciulli, io sono il vecchio Fileta, quegli che tante cose ho
cantate in lode di queste ninfe, che tante volte ho sonato in onor di questo
Pane; quegli che comandavo a tanti armenti di vacche solamente con la musica:
vengo a voi per raccontarvi il caso che m'è incontrato, e per esporvi le cose
che io ho udite e vedute. E' molto presso di qui un mio giardino di mia man
posto, di mia man coltivato e con ogni mia diligenza guardato, percioché, da
indi in qua che io lasciai per vecchiaia di pascere armenti, posi in quello
ogni mia cura a farlo, duro ogni fatica per mantenerlo ed ogni mio piacere è di
goderlomi. Tutti i pomi, tutte l'erbe, tutti i fiori che in tutti i luoghi e in
tutte le stagioni si trovano sono ivi dentro, ciascuno al suo tempo, quanto
esser possono coloriti, saporiti ed odorati. Di primavera è pieno di rose, di
gigli, di giacinti, di viole mammole e d'ogni sorta di viole a ciocche; di
state vi sono de' papaveri, delle pere e di quante mele si trovano; di questo
tempo uve infinite fichi di piú maniere, melagrane dolci agre e di mezzo
sapore, e verdure di mortelle freschissime. La mattina in su l'alba vi si
raunano di molte schiere d'uccelli, altri a cibarsi ed altri a cantare,
percioché gli è coperto, ombroso e da tre fontane rigato; e se dattorno gli
fosse tolta la siepe che 'l chiude parrebbe propriamente un bosco a
vederlo.</p>
<p>In questo mio giardino entrando io oggi sul mezzogiorno, vidi sotto certi
melagrani e fra certe mortelle un fanciulletto colle mani piene di coccole e di
granate: era bianco come un latte, rosso come un fuoco, polito come uno
specchio; era ignudo, era solo giva scorrendo e vendemmiando tutto il giardino,
come se non ci avesse a fare se non egli. Io, tosto che 'l vidi, temendo non
con quella sua licenza mi guastasse qualche nesto, mi scoscendesse qualche
ramo, gli mossi dietro come per pigliarlo, ma egli mi fuggiva innanzi con una
leggerezza e con una facilità tale che pareva che davanti mi si dileguasse, e
come uno starnotto ora s'inframmetteva per li rosai, or s'appiattava fra'
papaveri. Io per me ho durato assai volte fatica di pigliare i capretti, mi
sono affannato assai volte di giungere i vitelli, ma questa era una fatica ed
un affanno di un'altra sorta: in somma non era possibile né d'aggiungerlo né di
pigliarlo.</p>
<p>Laonde, stanco per esser vecchio come mi vedete, mi appoggiai sopra la mia
mazza e guardando ch'egli non se n'uscisse lo presi a dimandare:</p>
<p>«De' quai sei tu, mal fanciullo? Che cerchi tu di qua? Donde è questa tua
sicurtà di cosí saccheggiare i giardini altrui?».</p>
<p>A questo nulla mi rispose, ma piú presso facendomisi cominciò molto
vezzosamente a ridere e a tirarmi delle coccole di mortella, le quali secondo
che mi percotevano, cosí mi pareva che la stizza mi scemassero, tanto che tutto
raddolcito cominciai a desiderar di averlo in mano e di carezzarlo. Per che,
lusingandolo, giurai che lo lascerei andare per l'orto dovunque gli aggradisse,
che gli donerei degli altri pomi quanti ne volesse, e che gli darei licenza che
scotesse tutti gli alberi che v'erano e, se non gli bastava di cogliere fiori
con mano, che li mietesse colla falce; purché una sol volta mi baciasse. Allora
di nuovo ridendo, d'un riso pieno di foco, mandò fuora una voce che le rondini,
i lusignuoli ed i cigni, sebben fossero vecchi come son io, non hanno sí
dolce:</p>
<p>«Fileta – disse egli – a me nulla fatica e molto diletto sarebbe
a baciarti, percioché piú grato fora a me d'esser baciato che a te di
ringiovenire, ma considera bene se la grazia che tu chiedi si conviene agli
anni tuoi. Baciato che tu m'avrai bisognerà che mi segua, e non mi potrai né
seguir né giungere percioché la vecchiaia t'aggrava, ed io sono alato e
leggiero, e piú tosto s'aggiungerebbe uno sparviero, piú tosto un'aquila o qual
si sia velocissimo uccello. Io non sono già fanciullo, sebben fanciullo ti
paio, ma sono antico di tempo, e di tutto esso tempo piú antico, e ti conobbi
per infin quando pascevi presso a paduli di Tebe una gran masseria di vacche.
Io t'ero appresso quando sotto a que' faggi cantavi per amor di Amarilli, ma tu
non mi vedevi, bench'io fossi tuttavia con esso lei. Io son quegli che la ti
diedi per isposa: per me n'hai tu sí bella famiglia di figliuoli che sono oggi
tutti sí buoni bifolchi e sí sperti agricoltori.</p>
<p>Allora era io sempre con voi due; ora sono sempre con Dafni e con la Cloe.
Questi sono il mio gregge e poiché la mattina gli ho insieme accozzati me ne
vengo a questo tuo giardino e per esso diportandomi mi trastullo con questi
fiori, piglio piacere di queste piante, lavomi in questi fonti. E di qui viene
che i tuoi fiori sono cosí vigorosi, che i tuoi alberi sono cosí fruttiferi,
percioché da' miei bagni sono annaffiati. Vedi ora s'io t'ho diramate le
piante, se t'ho còlti i frutti, se t'ho svelte l'erbe, se t'ho calpesti i
fiori; guarda se t'ho intorbidito nessuno di questi fonti ed abbi questa grazia
di esser solo fra tutti gli uomini sano e lieto in tua vecchiaia».</p>
<p>Cosí dicendo, questo fanciullo saltò fra le mortelle come un lusignuolo e,
rampicandosi per le frondi, di un ramo in un altro si trovò in cima in un
baleno. Allora gli vidi io con questi o chi l'ali in su gli omeri, gli vidi
l'arco tra gli omeri e l'ali, vidigli al fianco la faretra, e poscia non vidi
piú né queste cose né lui. Ora, s'io non ho messi questi canuti invano, se
invecchiando d'anni non sono ringiovinito di senno, voi siete innamorati ed
Amore ha cura di voi.</p>
<p>Erano stati i giovinetti con gran piacere ad ascoltare la favola di Fileta,
ché favola tenevano che fosse piú tosto che cosa a venuta, ma poscia che egli
si tacque gli dimandarono:</p>
<p>— Che cosa è egli quest'Amore, Fileta? è egli un fanciullo oppur un
uccello? e che potenza è la sua?</p>
<p>Onde Fileta di nuovo soggiunse:</p>
<p>— Amore è dio, figliuoli miei, giovine, e dilettasi della gioventù;
bello, e séguita la bellezza; alato, ed impenna i cori de' suoi seguaci; la sua
potenza è tanta che Giove non può piú di lui. Egli comanda agli elementi,
comanda alle stelle, comanda agli dèi simili a lui piú che voi non comandate
alle vostre pecore ed alle vostre capre. I fiori sono opera sua, le piante sono
sua fabbrica, gli animali e tutte le cose che nascono sono sua fattura; per lui
corrono i fiumi, per lui spirano i venti, per lui girano i cieli, ed ogni cosa
è piena della sua divinità.</p>
<p>Io ho veduto un toro innamorato mugghiar piú forte che se fosse trafitto
dall'assillo; ho veduto un becco invaghito di una capra e non si spiccar mai da
lei dovunque l'andava. Io, quand'ero giovine ed innamorato d'Amarilli, non mi
ricordavo di mangiare, non mi curavo di bere, non potevo dormire, mi doleva
l'anima, mi tremava il core, mi si agghiacciava il corpo, gridavo come un
tormentato, tacevo come un morto, mi gittavo ne' fiumi come a vampato, chiamavo
Pane in soccorso percioché amava anch'esso la Piti, benedicevo Eco perché mi
replicava il nome d'Amarilii, rompevo le sampogne perché mi conducevano le
vacche e non avevano forza di condurmi Amarilli.</p>
<p>Percioché contra Amor nulla vale: non medicine, non malìe, non incanti;
insomma son vani tutti altri rimedi che non siano o baciarsi od abbracciarsi o
coricarsi ignudi.</p>
<p>Con questa dottrina pose modo Fileta al suo ragionamento e, presi da loro
alcuni caci in dono ed un grasso e già cornuto capretto, fece dipartenza.
Restati i pastorelli soli, e non avendo mai se non allora sentito ricordare il
nome d'Amore, le menti da quel lor furore alquanto raccolsero e, tornati la
notte alle stanze, cominciarono a comparare gli accidenti loro con quelli
ch'avevano uditi da Fileta.</p>
<p>— Si dolgono gli innamorati, e noi ci dogliamo; di nulla quasi si
curano, e noi non ci curiamo; non possono dormire, e noi che facciamo ora se
non vegghiare? Sono in continua arsura, e il foco è sempre con noi e bramano di
vedersi, e noi per altro non desideriamo che presto si faccia giorno! E'
potrebbe essere che questo fosse amore e che noi fossimo innamorati e non ce
n'avvedessimo; ché, se non è amore e noi non siamo innamorati, perché cosí ci
affligghiamo? che vogliamo noi da noi stessi? Per certo le cose che Fileta ha
dette son vere e quel fanciullo del suo giardino apparve ancora a' nostri padri
in sogno, quando comandò loro che ne facessero pastori. Ma come piglieremo noi
questo fanciullo? E' pargoletto, e fuggiranne. Come fuggiremo da lui? Egli ha
l'ale, e giungeranne. Ricorreremo alle ninfe ché ne soccorrino? Pane non
soccorse già Fileta quando era innamorato d'Amarilli. Certo bisognerà che noi
facciamo i rimedi ch'egli ci ha detto: che ci baciamo, che ci abbracciamo e ci
corichiamo ignudi in terra. Ma come faremo ora che è freddo? E' sarà bene che
noi ce ne consigliamo un'altra volta seco.</p>
<p>Questi furono quella notte i loro pensieri.</p>
<p>Il giorno seguente, menando le greggi a pascere, tosto che si videro si
corsero a baciare (quel che non avevano ancor fatto) e, gittandosi le braccia
al collo, s'abbracciarono strettamente. Il terzo rimedio non s'ardirono a fare
percioché coricarsi ignudi pareva cosa brutta, non solamente alle vergini, ma
a' giovani caprari. L'altra notte dunque, non potendo manco dormire, tornarono
di nuovo a riandar le cose ch'avevano fatte, a pentirsi di quelle ch'aveano
lasciato di fare.</p>
<p>— Ci siamo baciati — diceano — e nessuno profitto
n'abbiamo cavato, ci siamo abbracciati ed è quasi il medesimo: per certo che 'l
coricarsi debbe esser solamente il rimedio d'amore: questo bisogna che noi
proviamo, in questo sarà di certo qualche cosa di piú che nel bacio.</p>
<p>E con tali discorsi addormentandosi, come suol avvenire, vedevano sogni
amorosi e sognavano di baciarsi, d'abbracciarsi e di far la notte quello che
non avevano fatto il giorno, cioè di coricarsi insieme ignudi. L'altra mattina
dunque si levarono meglio disposti e, frettolosi di baciarsi, con molti fischi
sollecitavano di cacciar le greggi al campo e, subito incontrati, sorridendo si
corsero a fare accoglienza, prima baciandosi, di poi abbracciandosi: ma di fare
il terzo rimedio pur s'indugiarono, percioché né Dafni s'arrischiava di dirlo
né la Cloe ardiva di cominciare per insino che a sorte non venne lor fatto.</p>

<p>Sedevano un giorno ambedue sopra un tronco di quercia ed affettuosamente
baciandosi se n'andavano tutti in dolcezza perché non sapendo da tal diletto
levarsi, ognora piú strettamente abbracciandosi, stringendosi, succiandosi,
strofinandosi i visi e premendosi le labbra con le labbra talmente che né l'una
bocca né l'altra si vedea, Dafni una volta sprovvistamente per piú stringersela
addosso diede una scossa cotale alla scapestrata che la Cloe venne alquanto a
piegarsi per il lato, ed egli per continuar la soavità del bacio seguendola le
si rovesciò sopra. Cosí caggendo ambedue, tosto che furono in terra,
riconosciuta la se bianza del sogno, per non lasciar quell'occasione,
avvinchiandosi insieme stettero per buono spazio coricati e nulla di piú
sentendovi, pensando di non aver ancora adempito il fine di quell'amoroso
godimento, da capo vi si rimisero. E consumatovi quasi tutto quel giorno
invano, sopravvegnendo la sera, si di taccarono e maledicendo la notte
ricondussero le greggi alle lor mandre.</p>
<p>Il giorno appresso tornarono al medesimo giuoco e per avventura avrebbero
trovato il vero modo, se non che nacque un tumulto che tutta quella contrada
mise a rumore. Uscì di Metinna, città dell'isola medesima, una brigata di
gentiluomini giovini e ricchi i quali, per passar quel tempo della vendemmia in
vari luoghi ed in diversi piaceri, corredata una lor barchetta di tutte cose
dilettevoli e necessarie e facendola ai loro propri servi vogare, se n'andavano
costeggiando la spiaggia de' metellinesi, smontando ora a questa ed ora a
quell'altra villa vicina al mare, percioché tutta quella riviera è doviziosa di
porti, di edifici, di bagni e di piaceri assai, parte creativi dalla natura e
parte aggiuntivi dall'arte, li quali tutti insieme fanno abitazioni commode e
dilettevoli molto.</p>
<p>E cosí navigando e pigliando porto, dovunque smontavano, non facendo né
danno né oltraggio a persona, si davano a diverse sorti di piaceri, ora
pescando a lenza di sopra un sasso sporto in mare, ora mettendo i cani in terra
e tendendo lungagnole alle lepri, che in quel tempo fuggivano i rumori delle
vigne, e talora uccellando e ponendo lacciuoli all'oche salvatiche, all'anitre,
alle gavine ed altri simili uccelli, talmente che col piacer medesimo il pranzo
e la cena si procacciavano e quando cosa a cuna mancava loro se ne fornivano
per quelle ville, spendendo a sai piú che le cose non valevano, benché non
faceva lor bisogno se non di pane, di vino e di alloggiamento. E per esser il
tempo autunnale, non si assicurando del mare e temendo la notte di tempesta,
tiravano il legno in terra.</p>
<p>Ora avvenne che un contadino, mentre che vendemmiava, avendo bisogno di
corda per un lastrone da soppressar la vinaccia sendo quella che v'era prima
tutta logora, se ne scese nascostamente al mare e, trovato il legno senza
guardia, ne sciolse il cavo a che stava attaccato e portandolosi se ne servì
nel suo bisogno. La mattina i giovani metinnesi cercando e non si trovando chi
involato l'avesse, né chi l'involator rivelasse, rammaricandosene con quelli
che alloggiati gli avevano se ne partirono. E poco men di quattro miglia
navigando, si trovarono a veduta del paese per onde il Dafni e la Cloe
pasturavano; e parendo loro accommodato alla caccia delle lepri presero
spiaggia; e non avendo con che la barca attaccare, fecero una lunga ritortola
di vinci gli verdi ad uso di fune, e con quella dalla poppa nel lito ad un palo
l'accomandarono.</p>
<p>Questo fatto, posero i segugi in terra e le reti a' passi dove credevano che
le fere avessero a capitare, ma i cani, sbarcati che furono, tosto ch'ebbero
per la collina le capre di Dafni vedute, lasciato di cacciare alla volta loro
ne corsero e con molto squittire cacciandole e mordendole in fuga e in spavento
le misero, ed al mare la piú parte ridottasi, certe delle piú licenziose, non
trovando nel lito da pascere, rosero tanto la ritortola con che il legno stava
legato che la tagliarono.</p>
<p>In questo mentre si mise vento di terra e levossi burrasca di mare, perché,
subito che 'l legno fu sciolto, risospinto dal vento e dal maricino prese
dell'alto. Di che i metinnesi a vedutisi, corsero altri alla riva per
ricoverare il legno, ed altri si sparsero per i campi per raccorre i cani; e
per tutto una grida levarono che fece d'ogn'intorno raunar gente a soccorrerli.
Ma nulla giovarono percioché, rinforzando tuttavia di ventare e di mareggiare,
il legno, senza mai rattenersi, tra corse tanto a seconda che uscì lor in tutto
di vista. Allora i giovani metinnesi, vedendosi privi di tante e sí ricche
spoglie che suso v'erano, si dettero a cercar del guardiano delle capre e
trovando che Dafni era desso incontra lui si mossero e, bastonandolo,
strascinandolo, svaligiandolo, le mani già dentro con un guinzaglio gli
legavano quando egli cosí battuto e sforzato, gridando e piangendo, si volse a
pregare i contadini che d'intorno gli stavano che l'aiutassero, e specialmente
chiamava in soccorso Lamone e Driante.</p>
<p>I quali venuti, cosí vecchi come erano, callosi, nerboruti e bronzini, con
le mani terrose e coi capi rabbuffati ma d'aspetto gravi e d'anni rispettevoli,
a guisa di mezzani trasmettendosi e con buone parole il tumulto fermando,
persuasero che saria bene intendere come il caso fosse passato e donde
proceduto perché si vedesse da qual delle parti fosse nato lo scandolo; e di
comune accordo al parer di Fileta bifolco se ne rimisero, di cui non era, in
tutto il contado, alcuno in quel tempo né che piú vecchio fosse, né che maggior
nome avesse di giusto né d'intendente. E fattogli intorno cerchio, primamente i
metinnesi, avendo un bifolco per giudice, porsero brevemente e chiaramente la
loro accusa in questa guisa:</p>
<p>— Padrecciuolo, noi siamo cacciatori e per cacciare approdammo a
questa spiaggia. Lasciammo il nostro legno attaccato nel lito ad un palo con
una ritortola, e noi coi nostri cani attendevamo alla caccia quando le capre di
questo reo garzone son calate al mare, hanno ròsa la ritortola e sciolto il
legno: voi stessi l'avete veduto scorrere e dinanzi agli occhi vostri s'è
sparito. Ora di quanta roba credete voi che fosse pieno? Che vesti pensate che
ci abbiamo perdute? Che guarnimento di cani? E quanti danari? Queste cose erano
di tanto valore che con esse tutto questo paese si comprerebbe, perché noi
pensiamo che sia ragionavelo di menare questo capraro in ricompensa d'esse, per
cui difetto si son perdute, sendo officio de' suoi pari pascer per li monti e
non per lo lito come i marinai. Detto ch'ebbero i metinnesi, Dafni, come che
fosse infranto e guancito tutto, pure in cospetto della Cloe, quasi nessuna
stima ne facesse, cosí soggiunse:</p>
<p>— Io pasco le mie capre bene quanto altro mio pari e sono miglior
capraro ch'eglino non sono cacciatori, e non fu mai che pure uno solo di questi
vicini si rammentassero che in loro orto entrasse una mia capra, né che rodesse
pure una vite; ma eglino sí che sono mali cacciatori, ed i lor cani malissimo
avvezzi, percioché, abbaiando e sbrancandomi tutta la greggia, me l'hanno
perseguitata dalla collina per tutto il piano sino al mare come se fussero
lupi. Oh, gli hanno ròsa la ritortola! E come avevano a fare se nella rena dove
l'avevano cacciata non era né erba, né timo, né corbezzoli, né altro, di che si
pascessero? Il legno è perito! Questo è opera della tempesta piú che delle mie
capre. Ci avevano sù di molte vesti e di molti danari! E chi crederebbe, altri
che uno sciocco o uno smemorato, che un legno dove sí ricco carico fosse avesse
per gomina un vinciglio?</p>
<p>Cosí dicendo e lagrimando, mosse tutta la turba de' villani a compassione, e
Fileta giudice, giurando prima la divinità di Pane e di tutte le ninfe,
sentenziò che né Dafni né le sue capre in questo caso ingiuriati gli avevano,
ma solamente il vento e 'l mare, di cui ad altri giudici si spettava di
giudicare. Non s'acquetarono i metinnesi alla sentenza di Fileta: perché, di
nuovo mossi dall'ira, assalirono il giovinetto e cercando di legarlo e di
menarlo, i villani, non potendo piú tanta loro insolenza sofferire, armati
altri di pali, altri di frombole ed altri di altri villeschi istrumenti, furono
lor sopra tutti in un tempo a guisa di storni o di mulacchie e, azzuffandosi
con essi, primamente trassero lor Dafni dalle mani che di già combatteva
anch'egli coraggiosamente, dipoi, tutti insieme facendo testa, a colpi di buone
legnate e di gran petrate tutti in rotta e in fuga li misero e, seguitandoli,
non prima si arrestarono che oltre a' monti gli ebbero in altri campi
cacciati.</p>
<p>Mentre che eglino a' metinnesi dànno la caccia, la Cloe pianamente condotto
il suo Dafni alla grotta delle ninfe e lavatagli la faccia che per le molte
percosse era tutta livida e sanguinosa, si trasse dalla tasca del cacio e della
ricotta salata e dandogli a mangiare, poiché col cibo l'ebbe alquanto
confortato, con saporitissimi baci ed altre dolcissime a coglienze tutto lo
riebbe; e questa fu la seconda sciagura del povero Dafni. Ma la faccenda de'
metinnesi non finì pero cosí di leggieri, percioché, giunti a Metinna pedoni
donde uscirono marinari, tornando cacciati donde si partirono cacciatori, e
riportando ferite invece di fere, fecer subito raunare il Consiglio e, con le
palme d'olivo innanzi, andarono a supplicare che si dovesse pigliare impresa di
vendicarli, non porgendo puntualmente le cose a guisa ch'erano seguite perché,
sapendosi che oltraggiosamente e da pastori erano stati incaricati, dubitarono
che in dispregio ed in scherno ne fussero avuti, e solamente di sero che gli
uomini di Metellino avevano lor preso il legno, svaligiatili di danari e
trattatili da nimici. Credettero i metinnesi ai loro giovini per lo riscontro
delle ferite e, parendo lor ragionevole di vendicarli per essere gli ingiuriati
figliuoli de' primi nobili della città, si risolvettero, senza altro protesto,
di romper guerra a' metellinesi e comandarono al lor capitano che con dieci
galere assaltasse la spiaggia di Metellino, percioché, sendo ancora presso al
verno, non ardivano d'assicurarsi in mare con maggior armata.</p>
<p>Il capitano, subito apprestate le galere ed armatele di combattenti e di
ciurma per amore, il giorno seguente si partì per la riviera de' metellinesi,
e, ponendo in terra, fecero bottino di bestiami, di frumenti, di vini che poco
innanzi s'erano riposti e presero a man salva di molti che trovarono, o
guardiani o operai d'essa preda. Navigarono di poi dove i due pastorelli
pascevano e, dismontando subitamente, predarono ciò che si parò loro
innanzi.</p>
<p>Dafni in quel punto per avventura non era con le capre percioché stava nella
selva a far della frasca, per aver con che sostentar la 'nvernata i capretti e,
veggendo su d'alto la correrìa e lo scompiglio de' campi, per paura si ficcò
dentro un ceppo d'acero secco, e quivi stette tanto che 'l romore fosse
cessato. La Cloe era restata a guardia delle greggi ed avendo dietro la caccia
se ne fuggì verso la grotta delle ninfe, dove sopraggiunta, piangendo e
raccomandandosi, li pregava e per le ninfe li scongiurava che avessero
compassione di lei e delle bestiuole ch'ella pasceva.</p>
<p>Ma tutto era invano percioché i metinnesi, schernendo ancora le statue delle
ninfe, le greggi e lei, come una capra o una pecora, innanzi si misero e
talora, perché s'arrestava e faceva loro indugio e fatica, le davano tra via
delle scudisciate perché suo malgrado n'andasse. Aveano già le galere piene
d'ogni sorta di preda quando parve loro di non dover piú oltre navigare,
temendo non la tempesta o piú li nimici gli assalissero, e perché non spirava
vento di ritorno si rivolsero addietro a forza di remi.</p>
<p>Ritirati che si furono e cessato il rumore, Dafni, calandosene al campo dove
pascevano e non vedendo le sue capre, non le pecore, non la guardiana d'esse ma
d'ogn'intorno guasto e solitudine, e trovando la sampogna della Cloe per terra,
dopo messo un gran mugghio, piangendo e tapinandosi, or se ne correva al faggio
dove solevano stare assisi, or se ne calava al mare se per sorte la vedesse. Ed
ultimamente, venendo alla grotta delle ninfe, s'avvide che ivi la Cloe s'era
ricoverata e che quindi era stata menata, onde, per terra gittatosi, cosí
cominciò con le ninfe (come se da loro fossero traditi) a lamentarsi:</p>
<p>— Di grembo a voi, ninfe, mi è stata rapita la Cloe e voi l'avete
sofferto? Dinanzi agli occhi vostri m'è stata tolta, e voi l'avete potuto
vedere? La Cloe vostra, che v'ha di sua mano tante ghirlande tessute, che v'ha
tante primizie offerte, che questa sampogna che sta qui appesa v'ha dedicata!
Oimè che 'l lupo non mi rapì mai una capra, e li nimici me n'hanno menata tutta
la greggia e toltami la mia compagna! Oimè che scorticheranno le capre ed
ammazzeranno le pecore, e la mia Cloe da qui innanzi starà sempre rinchiusa
nella città! Ora con che faccia andrò io innanzi a mio padre e mia madre, cosí
spogliato, cosí scioperato? Che arte sarà ora la mia? Chi mi darà piú a
viamento? Donde avrò piú che pascere? Io mi starò qui tanto in terra, o ch'io
mi muoia, o che vengano un'altra volta i nimici a pigliarmi e menarmi dove è
lei. Cloe mia, senti tu questa passione che sento io? ricorditi tu piú di
questi campi, di queste ninfe e di me poverello? Oppur ti consolano le pecore e
le capre che son teco prigioni?</p>
<p>Cosí dicendo, per lo molto pianto e per l'affanno durato, cadde in un sonno
profondissimo. E, dormendo, tre ninfe delle medesime della grotta, a guisa di
tre gran donne, belle, mezze ignude, succinte, scalze, con le chiome sciolte ed
alle loro statue in tutto simiglianti, in sogno gli si appresentarono, e
primieramente della sua sventura dolutesi, la piú attempata di loro,
confortandolo, cosí gli disse:</p>
<p>— Dafni, sta' di buon animo e non ti rammaricar di noi, ché a sai piú
di te amiamo la Cloe e piú pensier ne tegnamo che tu medesimo. Noi siamo che
per insino da bambina l'abbiamo in custodia avuta; noi, quando in questa grotta
fu gittata, procurammo di farla nutrire percioché ella non ha che fare con
questi campi, né con le pecore di Driante, come né anche tu con le capre di
Lamone. Quanto a lei, insino ad ora s'è provvisto ch'ella non vada schiava in
Metinna; percioché siamo ricorse al dio Pane, a questo che s'adora di sotto il
pino, il quale voi non avete mai pur di fiori, non che d'altro, onorato. Noi
l'abbiamo pregato che porga aiuto alla Cloe, percioché egli è uso nell'armi piú
che noi e molte volte, lasciando le ville ed i monti, è stato negli eserciti e
provveduto capitano e coraggioso guerriero. Ora, per nostre preghiere, ne va
egli stesso contra a' metinnesi acerbo nimico. Imperò non dubitare: lèvati suso
e fatti vedere a Lamone ed a Mirtale, che giacciono ancor eglino prostrati in
terra pensandosi che tu sia parte di questa rapina, e noi ti promettiamo che
domani la Cloe sarà di ritorno con le tue capre e con le sue pecore, e che
pascerete, canterete e sonerete insieme come prima. Dell'altre cose, Amor, che
cura ne tiene, a suo senno se ne disponga.</p>
<p>Ciò vedendo ed udendo, il giovinetto, destandosi e d'allegrezza e di dolor
piangendo, saltò subito in piedi ed inchinatosi reverentemente alle statue
delle ninfe si votò, per lo scampo della Cloe, di sacrificar loro una capra, la
migliore di tutta la greggia; poscia, correndosene al pino dove era la statua
di Pane co' piedi caprini, con la testa cornuta, dall'una mano con la sampogna
e dall'altra con un becco che saltava, a lui medesimamente inchinatosi ed
adorandolo, lo pregò per la salvezza della sua Cloe, promettendogli il
sacrificio del piú barbuto becco ch'avesse. Ed appena nel tramontar del sole
restando di piangere e di pregarlo, si mise in collo il suo fastello e
tornandosene alle stanze, consolato Lamone che piangeva e d'allegrezza
empiutolo, poiché egli ebbe alquanto di cibo gustato, se n'andò per dormire,
lagrimando sempre e pregando di vedere in sogno le ninfe, e che presto il
seguente giorno venisse, nel quale per la promessa delle ninfe attendeva che la
sua Cloe tornasse.</p>
<p>Quella notte, per l'aspettar, gli parve lunghissima e, per l'affanno che
egli sosteneva, gli fu durissima, ma soprammodo terribile fu ella e travagliosa
all'armata dei metinnesi, per li rei segni e per le molte paure che in quella
gli avvennero, percioché, ritirato che si fu il capitano delle galere per uno
spazio di dieci miglia, parendogli di dovere alquanto rinfrescare le sue genti
stracche e delle fazioni e del remigare, prese una punta che sporta in mare ed
in forma di luna stendendosi un cotal golfo facea che sopra ogni
tranquillissimo porto era sicuro. Ivi dentro mettendosi, e surte le galere
talmente che di terra nessuna di esse poteva da' paesani essere offesa, a guisa
che si suole in tempo di pace diede comiato alle genti, che a lor diletto se
n'uscissero per il lito a diporto. Ed eglino, avendo abbondanza di grascia e
d'ogni altra cosa per la preda fatta, si dettero a far gran cena, a mangiare, a
bere, a giocare ed a rappresentare come una festa di vittoria.</p>
<p>Era già cominciato a rabbuiarsi, ed aveano per la sopravvegnente notte posto
fine ai loro piaceri quando subitamente parve loro che tutta la terra tremasse,
che l'aere lampeggiasse e che il mare da ogni banda fosse pieno di rumori
spaventevoli e d'un percotimento di remi, come se navigasse incontra loro una
grandisima armata. Sentivano voci che davano all'arme, che chiamavano il
capitano, che incitavano i combattenti; udivano incioccamenti di arme,
investimenti di navi, rammarichii di cadenti; pareva loro di esser feriti, di
vedere uomini morti: insomma di trovarsi in una notturna battaglia di mare,
senza apparir persona che combattesse.</p>
<p>Il giorno che seguì poi fu piú spaventoso assai che la notte percioché,
subito che la luce apparve, si videro le capre ed i becchi di Dafni tutti con
le corna inghirlandate d'ellera e di corimbi, le pecore ed i montoni della Cloe
si sentirono urlare come lupi, essa la Cloe fu vista con una corona di pino in
testa. In mare si fecero cose miracolose percioché, tentando di tirar l'àncore,
mai non poterono; abbassando i remi per vogare, si rompevano; d'intorno a'
legni saltavano delfini, e con tanta tempesta percotevano le catene con la coda
che tutte le scommettevano; su di cima lo scoglio si sentiva un suono di
sampogna sí spiacevole che non di sampogna ma di chiarini di mare e di
bellicosa tromba sembrava che fosse, e sangue e morte parea che sonando
minacciasse. Essi, tutti perturbati, pigliavano l'arme, e gridavano a' nimici
che non vedevano e paurosi desideravano che tornasse la notte, come sperando
d'avere in quella qualche tregua a tanto travaglio.</p>
<p>Questi prodigi erano bene intesi dagli uomini savi, pensando che le cose che
si vedevano e sentivano non potessino procedere se non da Pane, per qualche
sdegno contra, i naviganti; ma la cagione non sapevano né manco la potevano
immaginare, non sendo da loro stato predato cosa che a lui si pensassino che
fosse sacra. Tanto che in sul mezzogiorno addormentandosi il capitano
dell'armata, non senza mistero esso dio Pane gli apparve in sogno, cosí
dicendo:</p>
<p>— O scellerati e sopra tutti gli uomini irreverenti e dispietati! e
che furor v'ha spinto a tanto ardimento? A dare il guasto alle ville di cui son
io il difensore? A molestare i contadini che sono i miei devoti? A predare gli
armenti e le greggi che sono a mia custodia? Avete rapita dagli altari una
vergine, di cui Amor vuole che si facci una favola e non temeste ciò commettere
in cospetto alle ninfe. Non aveste riguardo a Pane, che son quell'io. Ma voi
non vedrete già Metinna con queste spoglie; non potrete già fuggire lo
spaventoso suono della mia sampogna. Io vi farò tutti affogare, tutti vi farò
magnare a' pesci se tosto la Cloe con tutte le sue greggi alle ninfe non
restituite. Lévati su dunque e comanda che la fanciulla, con le capre e con le
pecore che predaste con esso lei, incontanente sia posta in terra; ché cosí
sarò io guida a te della navigazione ed a lei della sua via.</p>
<p>Spaventato Briasso di cosí fatto sogno (ché tale era il nome del capitano),
saltò subito in piedi e, chiamati a sé tutti i condottieri delle galere, impose
loro che della Cloe tra i prigioni cercassero; la quale senza molto indugio
trovata e menatagli avanti (percioché secondo il contrassegno della visione
s'avvisarono che fosse quella che sedeva nella capitana, incoronata di pino),
tosto le diede comiato, dicendo:</p>
<p>— Fanciulla, vattene in terra e libera te e le tue greggi di servitù e
noi scampa dall'ira del salvatico dio.</p>
<p>Cosí detto, ed ordinato che nel lito la ponessero, non piú tosto si mosse
che si sentì di cima allo scoglio squillare un suono di sampogna, non piú
battaglievole e pauroso, ma boschereccio ed allegro, qual usano i pastori a
condur le greggi alla pastura. Dietro a lei per loro istesse s'inviarono
ambedue le torme, calando le pecore il ponte soavemente per téma
d'isdrucciolare e le capre piú alla sicura scendendone, come quelle che piú son
use d'andar per le balze. Giunte in terra, misero in mezzo la Cloe e,
scherzando e belando come per farle festa, intorno e s'aggiravano. Le capre
degli altri caprari, le pecore degli altri pecorari e le vacche degli altri
vaccari standosi ciascuna nella sua torma non si mossero mai di sotto coverta
e, parendo ciò miracolo a tutti ed adorando ciascuno la divinità di Pane,
apparvero cose piú miracolose nell'uno elemento e nell'altro. Percioché le
galere de' metinnesi avanti che l'àncore si togliessero incontinente
navigarono, ed un delfino, saltando innanzi alla capitana, le si mostrava
innanzi a guisa di piloto; per terra conducea la Cloe un suono di sampogna
dolcissimo, non si veggendo chi la sonasse, di che le pecore e le capre,
andando insieme e pascendo, si dilettavano.</p>
<p>Era già l'ora della seconda pastura quando Dafni, d'un'alta vedetta del
monte scorgendo di lontano le greggi e riconoscendo la Cloe, gridando ad alta
voce: "O ninfe! o Pane!", si mosse correndo verso la pianura e, giunto alla
Cloe, abbracciandola e nelle braccia per allegrezza svenendole, cadde in terra
tramortito ed appena dalla fanciulla con molti baci e con istretti
abbracciamenti fatto rinvenire, come trasecolato guardandola, sotto all'usato
faggio si ricondusse. Ivi a seder postosi con esso lei, dopo molte meraviglie e
molte accoglienze, le dimandò in che maniera fosse da tanti nimici scampata ed
ella, tutto per ordine divisandogli, gli raccontò l'ellera delle capre, gli
urli delle pecore, la ghirlanda del suo capo, il tremor della terra, i lampi
dell'aria, lo strepito del mare, i suoni delle sampogne, il bellicoso e 'l
pacifico, la notte orribile, il giorno spaventoso, ed ultimamente la invisibil
guida della musica.</p>
<p>Dafni, confrontando le fazioni di Pane col sogno delle ninfe, disse ancor a
lei tutto ciò che egli avea veduto e sentito e come, sendo a morte vicino, era
per conforto delle ninfe in vita rimaso. Cosí stati alquanto a consolarsi e
rallegrarsi insieme, ordinato di sacrificare agli dèi, Dafni mandò la Cloe ad
invitar Driante e Lamone che venissero con tutti i loro e con ciò che facea
mestiero al sacrificio. Ed egli intanto, scegliendo la miglior capra di tutta
la greggia, ne fece vittima alle ninfe ed appesala e scorticatala dedicò lor la
pelle. In questo mentre comparsi quelli che la Cloe conduceva, accese il foco e
parte di quella carne lessando e parte arrostendo ne porse il saggio alle
ninfe, e sparse loro una gran tazza di mosto. Composte poi le mense di frondi,
s'assisero a magnare, a bere ed a festeggiare, avendo però sempre gli occhi
alle greggi ché il lupo non facesse lor villania, quello che non avevano fatto
i nimici, ed in onor delle ninfe cantarono alcune canzoni le quali erano poesie
d'antichi pastori.</p>
<p>La notte seguente dormirono alla campagna per il giorno di poi sacrificare a
Pane. E la mattina, preso un becco il quale era il piú vecchio padre di tutto
il branco, di pino incoronato, di sotto al pino lo condussero ed ivi, di vino
la fronte spargendogli, cantando tuttavia le lodi del cornuto dio, lo
sacrificarono, l'appesero, lo scorticarono e facendo della sua carne una parte
arrostita e l'altra lessa la posero nel prato sopra a foglie d'ellera e di
tassobarbasso, e la pelle, con le corna suvvi, nel pino, appresso alla statua
di Pane la conficcarono, usata offerta dei pastori al pastorale dio. Gli dieron
poi le primizie della carne, gli offersero una maggior tazza di vino; cantò la
Cloe, sonò Dafni. E già per il prato a mangiare adagiandosi, eccoti per
avventura sopravvenir Fileta bifolco che portava per offerire a Pane certe sue
ghirlandette e certi grappoli d'uva co' pampani ancora in su' tralci. Seco
veniva Titiro, suo figliuol minore: un fanciullo il quale era bianco e biondo e
scherzava e camminava leggiermente, e saltava come un capretto. E, sagliendo
ambedue insieme, incoronarono la statua di Pane, ed appesero i tralci con l'uve
ai rami del pino; poscia, assentatisi ancor eglino, si misero a pranzo con esso
loro. E, come è solito de' vecchi che di natura sono la piú parte beoni,
riscaldati che furono dal vino, vennero tra loro a diversi ragionamenti de'
tempi passati e si vantavano, chi d'essere stato buon pastore quando era
giovine, chi d'essersi salvato molte volte da' corsari, chi d'essere un grande
ammazzator di lupi, chi il primo cantore e 'l primo toccator di sampogna che
fosse, da Pane in fuori. Questo vanto cosí magnifico fu di Fileta, col quale
egli destò grandissimo desiderio in tutti di sentirlo. Perché Dafni e la Cloe
in tutti i modi lo pregarono che facesse lor parte di tanta maestria e che
onorasse col suo canto la festa di quel dio a cui tanto la sampogna
aggradava.</p>
<p>Fileta ne fu contento, quantunque molto si scusasse per la vecchiaia di non
aver petto abbastanza e presa la sampogna di Dafni, non prima l'ebbe tastata
che non le parendo della sua grand'arte capace, spacciò lo subitamente Titiro,
per la sua, alle sue stanze, poco piú d'un miglio lontano. Titiro, spogliatosi
in un tempo del suo tabarretto, si mosse a correr per essa ignudo che parve un
cerbiatto. In questo mentre Lamone, per intrattenerli, s'offerse di raccontar
loro una favola, che apparò già a vegghia da un caprar di Sicilia, e prese cosí
a dire:</p>
<p>— Questa sampogna, che ora è stromento, non era prima stromento ma una
vergine, bella, musica, guardiana di capre e compagna di ninfe. Colle ninfe
giocava, a lor presso pasceva e con esse come oggi suona allora cantava. Pane
un giorno, mentre ch'ella pascendo, giocando e cantando si stava,
sopravvegnendola tentò di trarla al suo desiderio promettendole che tutte le
sue capre figlierebbono a doppio. Ella, schernendo il suo amore e ritrosamente
rispondendogli, disse che non degnava per innamorato uno che non fosse né tutto
uomo né tutto becco. Mossesi Pane a correrle dietro per isforzarla; ed ella,
dalla forza e da lui sottraendosi, si dette a fuggire tanto che, stanca sopra
d'un palude giungendo, fra di molti cannicci di che egli era pieno s'ascose e
dentro vi sparve. L'orgoglioso dio, per la stizza tagliando le canne che
davanti le si paravano e non trovando la fanciulla, tostoché seppe la sua
disavventura, compose delle tagliate questo stromento, congiungendole insieme
con la cera disegualmente, per la diseguaglianza del suo amore. Cosí fu già
bella vergine questa, che adesso è sonora sampogna.</p>
<p>Avea di poco Lamone posto fine al suo favoleggiare, e Fileta lo lodava
d'aver con la sua favola pòrto maggior piacere che se egli avesse cantato,
quando Titiro sopravvenne con la sampogna del padre. Era questa sampogna un
grande stromento e di grosse canne composto, ornata di sopra alla 'nceratura
d'una forbita e ben commessa spranga di rame, e tale che a vederla ognuno
avrebbe creduto che fosse quella che da Pane stesso fu la prima volta
fabbricata. Fileta dunque, levatosi in piedi e nell'antico seggio de' pastori a
seder postosi, tentò primieramente, di canna e di tasto in tasto, tutta la sua
sampogna se dentro ben netta fosse e, veggendo che 'l fiato senza alcuno
intoppo correva, in un tempo la 'ntonò si forte e con tanto spirito che al
petto di qualunque robusto giovine si sarebbe disdetto.</p>
<p>Risonò tutta la campagna d'intorno e parve che s'udisse un concerto piú
tosto di piferi che di canne; poi, di mano in mano il tuono scemando, ad una
piú soave melodia lo ridusse. Cosí, variando e discorrendo per tutta l'arte
della musica, sonò quando il grande, che si conviene alle vacche, quando
l'acuto, che a grada alle capre, e quando l'allegro, che diletta alle pecore:
insomma contraffece con la sua sampogna le voci di tutte le altre sampogne. E
stando tutti con grandissimo piacere intenti ad ascoltar l'armonia di Fileta,
Driante, levatosi di terra ed impostogli che una bacchea gli sonasse, si recò
primieramente in su la persona e crollatosi, divincolatosi e branditosi tutto,
incontanente che sentì il primo accento d'essa, spiccata una cavrioletta in
aria si mosse saltando ed atteggiando una moresca di vendemmiatori e battendo
minutamente ogni minima nota del suono contraffece quando un tagliator di
grappoli quando un portator di corbe, ora un che pigiasse, ora un che
imbottasse, e finalmente un che beesse e che bevuto, balenando e 'ncespitando
cadesse; e cosí, come ubbriaco cadendo, fece fine, lasciando tutti che 'l
viddero pieni di meraviglia percioché tutti i suoi moti furono con tanto tempo,
con tanta attitudine e sí naturalmente fatti che a ciascuno parve di veder
veramente le viti, il tino, le botti, e che veramente beesse e veramente fosse
ebbro.</p>
<p>Mostro ch'ebbe il terzo vecchio anch'egli la sua prodezza, baciò Dafni e la
Cloe ed essi, levati suso, atteggiarono la favola di Lamone. Dafni imitò Pane,
la Cloe contraffece Siringa; questi lusingando pregava, quella schernendo
rideva; questi seguendola correva con le punte dell'ugne, imitando i piedi
caprini, quella fuggendo mostrava paura e lassezza. Poscia la Cloe s'ascose
nella selva come Siringa nella palude e Dafni, presa la sampogna di Fileta,
quello sí grande stromento, secondo che volle far se biante d'amarla, di
pregarla o di richiamarla, cosí sonò quando a lamento, quando a lusinghe e
quando a raccolta, sí maestrevo mente toccandola che Fileta meravigliandosi si
levò suso e, baciatolo, in dono la gli diede, con patto che a verun altro ch'a
sonare o non lo appareggiasse o non l'avanzasse giammai non la desse; ed egli,
presala e baciatala, dedicò la sua piccola a Pane.</p>
<p>Ridotta che fu la Cloe quasi ad una vera fuga, già notte facendosi, le capre
se ne tornarono insieme con le pecore, e Dafni con esso la Cloe, tantoché per
insino a notte non si spiccarono l'uno dall'altra; e notte facendosi, per lo
seguente giorno si convennero di cacciar la mattina per tempo a pascere. E cosí
fecero percioché, appena spuntato il giorno, che furono al campo e, visitate
primieramente le ninfe e di poi Pane, se n'andarono sotto l'usato albero a
sedere, a sonare ed a cantare; poscia si baciarono, s'abbracciarono, si
coricarono e piú oltre non sapendo si levarono, mangiarono, bevvero, mescolando
il vino col latte. Cosí riscaldati e fatti alquanto piú arditi, vennero tra
loro a ragionamenti ed a contrasti amorosi e non si prestando fede di quel che
diceano si condussero a fermarlo con giuramenti. E Dafni, venendo al pino,
giurò per la divinità di Pane che mai non vivrebbe un giorno senza la Cloe;
Cloe, menando Dafni alla grotta delle ninfe, giurò che vivrebbe e morrebbe
insieme con lui. Ma la Cloe semplicetta come sogliono le fanciulle, nell'uscir
dalla grotta s'immaginò di non esser secura abbastanza se ad altro giuramento
non lo stringeva; laonde cosí gli disse:</p>
<p>— Dafni, il tuo Pane è molto femminiero per che io non mi posso stare
securamente a lui. Egli fu innamorato della Piti, amò la Siringa, molesta tutto
il giorno le driadi, non cessa di sollecitar Epimelide. Per questo se tu non
osservassi il tuo giuramento egli non curerebbe di punirti dello spergiuro,
sebben tu andassi a piú femmine che non sono le canne di questa sampogna.
Voglio dunque che tu mi giuri per questa tua greggia, e specialmente per quella
capra che fu tua balia, di mai non a bandonar la Cloe finché ella amerà te solo
ed a te solo sarà fedele. E se ella mai vien manco a te ed a queste ninfe,
allora io voglio che tu la fugga, che l'abbi in odio e che l'ammazzi come un
lupo.</p>
<p>Dafni, avendo piacere di non aver seco credito, recatosi in mezzo della sua
torma e presa da una mano la capra e dall'altra un becco:</p>
<p>— Giuro — disse egli — che io amerò la Cloe mentre ch'ella
amerà me e se mai per altri mi diporrà, che io ammazzerò colui che mi sarà
preposto, e non lei.</p>
<p>Di che la Cloe prese allegrezza credendo, come fanciulla e pastorella
ch'ella era, che le capre e le pecore fossero de' pecorari e de' caprari i
propri dèi.</p>
</div1>
<div1 type="parte">
<head>Ragionamento terzo</head>
<p>Giunta a Metellino la nuova dell'armata de' metinnesi, poscia rapporto loro
da quelli che fuggivano la preda fatta, deliberarono ancor essi per vendicarsi
della ricevuta ingiuria d'avanzarsi a muover l'armi incontra loro; ed
incontanente, messi insieme da tremila targhe e cinquecento cavalli, gli
spedirono a' danni loro, sotto la condotta del capitano Ippaso, per la volta di
terra, non volendo per téma della tempesta avventurarli per mare.</p>
<p>Uscito Ippaso alla campagna, non curò di dare il guasto al territorio de'
metinnesi, non di far prigioni agricoltori e pastori o di predare o danneggiare
gli armenti e li poder loro, stimando che ciò fosse cosa da corsaro piú tosto
che da capitano; ma, spingendo frettolosamente le sue genti alla volta della
città, s'avvisò, trovando le porte sfornite di guardia, che venisse lor fatto
di pigliarla d'improvviso. E, marciato avanti presso a dodici miglia, si fece
loro incontro un trombetta de' nemici, con pratiche d'accordo. Percioché i
metinnesi, inteso ch'ebbero da' prigioni che a Metellino di ciò ch'era avvenuto
nulla si sapeva ma che lo scandolo era nato da' contadini e da' pastori che
aveano i lor giovani ingiuriati, di sí precipitoso ardire contra i lor vicini
pentitisi, si affrettavano di restituir loro la preda fatta, non facendo poi
caso di venir con essi alle mani e per mare e per terra. Spacciò Ippaso il
medesimo messaggiero a Metellino, quantunque per se stesso avesse autorità di
disporre di tutte le occorrenze di quella guerra, ed esso, accampatosi con le
sue genti poco piú d'un miglio lontano a Metinna, si stette aspettando la
risposta della sua città; e due giorni dipoi giunse un capitano di Metellino
con ordine che, ripigliandosi la preda che gli restituivano, indietro se ne
tornasse; percioché, avendo innanzi il partito o di combattere o di
pacificarsi, a quel che metteva lor meglio attenendosi, la pace elessero. Ed a
questa guisa la guerra fra Metellino e Metinna, come a caso ebbe principio,
cosí si risolvette.</p>
<p>Sopravvenne frattanto lo 'nverno che a Dafni ed alla Cloe fu molto piú
gravoso che la guerra, percioché, cadendo subitamente di molta neve, ricoperse
tutte le vie, racchiuse nelle lor stanze tutti i contadini, i rivi divennero
fossati, gli stagni si fecero ghiaccio, la terra non si vedea in nessun loco,
salvo che intorno alle fontane, per che nessun pastore cacciava a pascere,
nessuno usciva delle porte ma tutti intorno a gran fochi si stavano il giorno,
e la sera a veglia fino al cantar de' galli; altri a filar lino, altri a
lavorar velli di capra, altri a far lacci e vari ingegni da pigliare uccelli;
governavano i buoi nelle stalle con la paglia, le capre e le pecore nelle
capanne con la fronda, ed i porci nelle stipe li con la ghianda. E cosí stando,
avvenga che come assediati vivessero, gli altri tutti se n'allegravano come
quelli che allora avevano pur qualche riposo della fatica e, la mattina a
buon'ora pranzando, sciolvendo, e la notte lunghi e riposati sonni dormendo,
tenevano lo 'nverno per piú dolce stagione che la state, che l'autunno e che la
primavera stessa.</p>
<p>Ma la Cloe e Dafni, degli avuti diletti rammentandosi, come si baciavano,
come s'abbracciavano, come magnavano e beevano insieme, non dormivano mai tutta
notte: si voltolavano per il letto, si rammaricavano, si struggevano ed
aspettavano la primavera come se, morti, in quella dovessero a novella vita
tornare. Era lor cagion di dolore o che s'abbattessero al zaino con che
portavano da magnare, o che vedessino la fiasca o la ciotola con che beevano, o
che trovassero la sampogna oziosa che aveano ciascuno di essi avuta dal suo
amante in dono; pregavano le ninfe, si votavano a Pane che da quegli affanni li
liberassino e che a loro ed alle loro greggi mostrassero il sole, e coi voti e
coi prieghi insieme s'argomentavano di trovar qualche compenso a potersi
rivedere.</p>
<p>Ma la Cloe, semplicetta e povera di consiglio, non sapeva che partito si
prendere, né manco il potea, avendo tuttavia d'intorno quella che per madre si
tenea, la quale, insegnandole di pettinar la lana, di filare e di far cotali
altre bisogne, le stava presso ragionandole sovente, come si suol fare con le
fanciulle, di darle marito. Dafni, trovandosi scioperato, come quello ch'era
assai piú di lei scaltrito e risicato, tentò con questa industria di
vederla.</p>
<p>Era davanti alle stanze di Driante un cortile, a' pié del cortile due gran
piante di mortella, a' pié delle mortelle un'ellera antica e cespugliosa molto;
stavano le piante l'una poco distante dall'altra, e tra l'altra e l'una
stendeva l'ellera le sue braccia in somiglianza d'una vite, con le sue vermene
e con le foglie tessute e consertate in modo che facevano come una grotta, a
cui d'ogn'intorno pendevano di gran pannocchie di corimbi a guisa che pendono i
grappoli dell'uve per le pergole. A questo loco conveniva una gran moltitudine
d'uccelli vernarecci, non trovando per terra da viver di ruspo, né per gli
alberi di coccole, né d'altro cibo d'altronde; per che sempre d'intorno vi si
riparava un nugolo di merle, di tordi, di palombi, di storni e di tutti quegli
uccelli ch'attraggono all'ellera.</p>
<p>Prese Dafni l'occasione di questo loco e la scusa d'uccellarvi, ed uscì
fuora con la sua tasca piena di bericuocoli melati e, per dar maggior fede
d'uccellatore, portò seco i lacciuoli, la pania, i vergoni, le ragnuole e
tutt'altro che faceva mestiero. Era il loco lontano da dove egli stava poco piú
d'un miglio; durò nondimeno gran fatica a condurvisi, sendo le strade rotte e
guazzose per la neve che non era ancor finita di struggere. Amor tu tavolta
ispiana ed agevola ogni aspro e faticoso sentiero, e non che la neve ma né 'l
mare né 'l foco gli averebbe il suo corso impedito. Correndo dunque ne venne al
cortile e, dopo scossa la neve da' piedi, tese le ragnuole ed i lacciuoli e,
messi i panioni, si pose in disparte a sedere, attendendo gli uccelli e la
Cloe, se per avventura a uscio o a finestra s'affacciasse. Degli uccelli ve ne
vennero assai, e buona parte impaniati, a cappiati ed arreticati vi restarono
talmente che non potea supplire a pigliarli, a schiacciar loro il capo e
pelarli. Ma nel cortile non uscì mai nessuno, né uomo né donna, neppur un
uccello casalingo, percioché tutti si stavano dentro rinchiusi accanto al
foco.</p>
<p>Laonde il garzonetto, cominciando a sentire che rovaio gli bruciava il
capperone, già tutto assiderato e disperato di vederla, come se quelli suoi
uccelli poco felice augurio gli facessero, prese ardimento di voler sotto
qualche scusa entrare in casa, e cercava fra se stesso di che dire che piú
facilmente si credesse. — Son venuto per del foco. — Non avevi tu
piú presso vicinato che 'l nostro? — Son venuto per del pane. — Oh,
la tua tasca è piena! — Ho bisogno di vino. — Voi ne riponeste pure
a sai. — Fuggiva un lupo, che mi veniva dietro. — E dove son le
pedate del lupo? — Son venuto per uccellare. — Uccellato che tu
hai, perché non te ne torni? — Voglio veder la Cloe. — E chi
direbbe mai questo al padre ed alla madre di lei? E fanciul nessuno non ci
capita. Ma nulla di queste cose posso fare senza dar sospetto. Che farò dunque?
Starommi cheto per lo migliore, e vedrò poi la Cloe a primavera, posciaché la
mia sventura non vuole che questo inverno io la veggia.</p>
<p>Queste e simili cose fra se medesimo bisticciando, e raunando gli uccelli
ch'avea presi, già si metteva per via d'andarsene, quando avvenne (quasi fatto
Amor di lui compassionevole) che, dentro da Driante pranzandosi e data a
ciascuno la sua parte della carne, mentre che si metteva il pane e si mesceva a
bere, un mastino guardian di pecore, vedendo che Driante baloccava altrove, li
levò il suo pezzo dinanzi e fuggissene fuori. Driante, crucciato (percioché gli
era la sua parte), con un randello in mano gli corse dietro per l'orme,
anch'egli come un cane e, giunto vicino all'ellera, vide Dafni che già
s'accollava la caccia per andarsene. E vistolo, per allegrezza, e del cane e
della carne dimenticatosi, gli si fece avanti con grandissime a coglienze: «O
Dafni», gridando, «come sei tu qua? Che vai tu quinci oltre facendo? Tu sia il
ben giunto, figliuol mio». Ed abbracciatolo e baciatolo piú volte, lo condusse
per mano in casa. E, visti e salutati che si furono, di nuovo in terra
s'assisero; ma 'l farsi motto e 'l baciarsi gli puntellaron tanto che in quel
mentre pur stettero in piedi.</p>
<p>Dafni, fuor d'ogni sua speranza veduta e baciata ch'ebbe la Cloe, s'assise
accanto al foco e, rovesciati sopra il desco tutti gli uccelli che avea presi,
cominciò a raccontar loro come per fuggir la noia di star racchiuso e per non
marcir nell'ozio era venuto per uccellare, come gli uccelli eran quivi calati
per trovarsi di molte coccole, e come parte alla pania, parte a' lacciuoli e
parte alle ragnuole n'eran restati. Gli altri tutti gli stavano d'intorno e,
meravigliandosi e di sí lontana impresa lodandolo, l'accarezzavano, lo
invitavano a magnar di quel che c'era e delli rilievi del cane, comandando alla
Cloe che gli me cesse bere. Ella, di ciò allegra ma nel viso alquanto
acerbetta, porse ber prima a tutti gli altri che a lui, facendo le viste
d'esser seco adirata che se n'andasse senza vederla; pure, avanti che gliene
porgesse, ne gustò anch'ella un sorsetto. E Dafni, benché assetato, bevve
adagio, assaporando a ciantellini, per a lungarsi con quello indugio il piacer
di vederlasi avanti.</p>
<p>Era già la mensa sgombra di pane e di companatico e, sedendosi e ragionando
come si suole, gli dimandavano:</p>
<p>— Come la fa Lamone? Come sta Mirtale? Beati loro, che hanno te per
sovvenitore e per sostegno della loro vecchiaia!</p>
<p>Allegravasi Dafni di queste lodi per la presenza della Cloe, ma piú
s'allegrò egli quando lo sforzarono a restar con esso loro per lo sacrificio
del giorno seguente; che, per l'allegrezza che n'ebbe, poco men che non adorò
loro invece di Bacco; e, cavandosi della tasca i suoi bericuocoli, volle che
gli uccelli ch'avea presi per la cena s'apparecchiassero. Venne il secondo bere
ed accesesi il secondo foco, e già fatta notte cenarono, e dopo molto
favoleggiare e molto cantare, sendo ora di dormire, la Cloe se n'andò a letto
con la madre, e Dafni con Driante. Ma la fanciulla di nulla prendeva diletto,
pensando che 'l giorno di poi Dafni si partirebbe. Dafni si pigliava un piacer
vano, parendogli un bel che di dormire col padre della Cloe; e la notte
l'abbracciò e baciò piú volte, sognando d'abbracciare e di baciar la Cloe.</p>
<p>Fatto giorno, si mise un gran freddo, con una borea che ogni cosa bruciava;
ed essi, levatisi, sacrificarono a Bacco un montone d'un anno e, acceso il
foco, lo preparavano per lo pranzo. In questo mentre, essendo la Nape occupata
a fare il pane e Driante a cuocere il montone, i giovinetti veggendoli
infaccendati se n'uscirono a pié del cortile alla grotta dell'ellera e, di
nuovo tendendovi i lacci e ponendovi i vergoni del vischio, molti uccelli
pigliando e molte volte baciandosi, cosí amorosamente ragionavano:</p>
<p>— Cloe, io son venuto qui per tuo amore.</p>
<p>— Dafni, io lo so, e te ne ringrazio.</p>
<p>— Per tuo amore ammazzo io questi poveri uccelli.</p>
<p>— Ed io che farò per amor tuo?</p>
<p>— Mi basta che tu ti ricordi di me.</p>
<p>— Me ne ricordo tuttavia per le ninfe, che altra volta io ti
giurai.</p>
<p>— Quando ci rivedremo noi insieme nella grotta?</p>
<p>— Tosto che la neve sarà dileguata.</p>
<p>— Oimè! Che la neve è tanta, che mi dileguerò prima io.</p>
<p>— Non dubitar, Dafni, che 'l sole è caldo.</p>
<p>— Dio volesse che fosse cosí caldo come 'l foco del mio core!</p>
<p>— Sempre non farà questo cattivo tempo.</p>
<p>— Cattivo è egli quando io non ti veggio.</p>
<p>Cosí dicendo, e l'uno all'altro in guisa d'eco rispondendosi, sentiron voce
che dentro da Nape li chiamava; onde, baciatisi prima una volta alla sfuggita,
se ne corsero subitamente in casa, portando assai maggior caccia che quella del
giorno passato, ed offerto a Bacco una gran tazza, tutti dell'ellera
inghirlandati, col montone fecero insieme un'allegra gozzoviglia.</p>
<p>E quando fu tempo che Dafni se n'andasse, empiutogli la tasca di pane e di
buon catolli di carne, con gridari e con trescamenti bacchevoli comiato gli
dierono, forzandolo a portare a Lamone ed a Mirtale tutti i tordi e li palombi
che s'erano presi, come quelli che potevano a lor grado uccellare altre volte
finché la 'nvernata durava e che l'ellera non mancava. Trovò poi Dafni altre
vie d'esser con la Cloe, per non passare tutta la 'nvernata senza amore.</p>
<p>Già ricominciava la primavera, e la terra del bianco manto spogliata di
verde si rivestiva, e 'l verde di varie verdure di tinto e, dove era fiorito,
di vermiglio, di candido, di giallo e d'altri colori era dipinto, quando tutti
i pastori, ed i due pastorelli prima degli altri come quelli ch'erano da
maggior pastore comandati, uscirono con le loro greggi in campagna. E
primieramente correndo a salutar le ninfe, a riveder la grotta, a far riverenza
a Pane a visitare il pino, di sotto all'usata quercia a sedere si ricondussero,
alla cui ombra, le greggi guardando e molto a tutte l'ore baciandosi, per lo
piú tempo si riparavano. Indi, per gli dèi di ghirlande onorare, si dettero
all'inchiesta de' fiori dovunque n'erano, e comeché d'essi (per aver di poco
avuto il nutrimento di zeffiro e 'l caldo del sole) pochi ne fossero aperti,
pur trovarono delle viole mammole, de' narcissi, delle terzanelle e d'ogni
sorta fiori che di quella stagione sono primaticci. Di questi fecero ghirlande
alle statue di Pane e di tutte le ninfe, e del primo latte che munsero
altrettante ciotole empiute, e fioritele, lor medesimamente le dedicarono.
Questo fatto, posero bocca alle sampogne, e sonando disfidarono i lusignoli
che, intermesso per lungo spazio il cantare, quasi per rammemorarsi de'
dimenticati accenti, pianamente entro le macchie cinguettavano, ed «Iti», prima
sottovoce poscia piú scompitamente pronunciando, rispondevano.</p>
<p>Qua si sentivano belar pecore, là si vedevano saltar agnelletti e, per
poppare, con un piacevol divincolamento alle materne poppe sottomettersi. I
montoni dietro alle non pregne pecorelle correndo e per stanchezza fermandole,
qual una e qual un'altra ne montavano. I becchi ancor essi le lor caprette
seguivano ed, or facendo loro avanti cotai salti amorevoli, or per amor d'esse
co' rivali questionando, ciascuno la sua propria si conquistava. Queste
lascivie avrebbono, a vedere, fatto qual si fosse freddissimo vecchio sentir
d'amore nonché i due baliosi ed accesi giovinetti, che di cogliere il frutto
de' loro amori già tanto tempo cercavano; laonde sentendo piú s'accendevano,
vedendo si disfacevano, ed ancor essi s'argomentavano di venire a quel che si
fosse oltre al baciare e l'abbracciare, e specialmente Dafni, che nel soggiorno
e nell'ozio di quell'invernata messe le prime calugini ed in succhio venuto,
era come un torello gagliardo, perché, non piú potendo alle mosse contenersi,
le s'avventava a dosso a baciarla ed abbracciarla e, come quello che in ogni a
fare era piú astuto e piú risicato di lei, le domandava che s'arrecasse a
compiacerlo di tutto che egli voleva e che si coricasse ignuda con lui piú
soavemente che non erano soliti di fare, dicendo che, secondo la dottrina di
Fileta, questo solo mancava a fare per compito rimedio dell'amore.</p>
<p>E domandando la Cloe:</p>
<p>— Dopo questi baciamenti, questi abbracciamenti e questi coricamenti,
che sarà egli di più? Coricati che ci saremo nudo con nuda, che pensi tu d'aver
a fare?</p>
<p>— Faremo — rispose Dafni — quel che fanno i montoni alle
pecore ed i becchi alle capre. Non vedi tu, dopo quel fatto, come elle piú non
li fuggono ed essi piú non le seguono, ma che, quasi comunemente godendosi
dell'avuto piacere, se ne vanno insiememente pascendo? Di certo, secondo che si
vede, quella debbe essere una dolce cosa, poiché la smorza quell'amaro che
turba la dolcezza d'amore.</p>
<p>— Sí rispos'ella — ma le capre, le pecore, i becchi ed i montoni
lo fanno tutti ritti, e tu vuoi ch'io mi corichi e che mi spogli ignuda, dove
essi hanno sempre le lor vesti addosso, e sono villosi e lanosi piú che non
siamo noi?</p>
<p>Ma Dafni per sí fatta maniera la persuase ch'ella vi s'acconciò pure e,
spogliatisi e coricatisi insieme, si giacquero avvinchiati per buono spazio,
baciucchiandosi, aggavignandosi e voltolandosi pure assai; e dopo molto
affanno, non venendo lor fatto quel che cercavano, trafelando e sospirando si
disciolsero. Né guari stettero che, vedendo Dafni un montone che una sua
pecorella amoreggiava:</p>
<p>— Guarda — disse alla Cloe che 'l tuo martino farà quello che
non possiam far noi: pon' cura tu di secondare a tutti gli atti della pecora,
ed io contraffarò quelli del martino.</p>
<p>E recatisi ambedue carpone, secondo che vedevano le bestiuole appressarsi,
accarezzarsi e strofinarsi tra loro, cosí ancor essi s'appressavano,
s'accarezzavano e si strofinavano, quasi temendo qual si fosse di quei punti,
che indietro lasciassero, impedisse loro il compimento di tanto misterio.
Rizzandosi dunque il montone con le zampe dinanzi sopra la groppa della pecora,
il buon Dafni si levava suso con le mani, e si serrava cotale alla svenevole su
la schiena alla Cloe, e quando la bestia alzava uno zampino, egli ritirava una
gamba; quando scontorceva il niffolo, egli stralunava gli occhi; quando
fiutava, egli annasava; quando colpeggiava, egli batteva tutti i suoi colpi: ma
dove il suo maestro colpiva sempre, egli non seppe mai dare nel bersaglio.
Laonde piú confuso e piú disperato che ancora fosse stato, toltosi dall'impresa
ed a seder postosi, cominciò dolorosamente a piangere e rammaricarsi, «oisé!
gramo sé!» dicendo, ch'era nell'opere d'amore via piú scipito e piú balordo
ch'un pecorone.</p>
<p>Ora udite quel che avvenne. Avea Dafni per vicino un certo contadino
chiamato Cromi, un uomo attempato ed assai benestante percioché gli era
lavoratore d'un suo poder proprio. Costui teneva a sua posta una cotal
fanciulla, avvezza in cittade, il cui nome era Licenia, giovine vistosa
scaltrita ed avvenente assai piú che a contadinanza non si richiedeva. Avea
costei piú volte adocchiato il garzonetto percioché, e la mattina cacciando a
pascere e la sera tornando, sempre davanti all'uscio le passava; e piacendole
il pelo s'invaghì di lui sí fattamente che si dispose, potendo, goder del suo
amore. E per adescarlo gli avea piú volte parlato, quando soletto s'era
abbattuta a vederlo, e donatogli quando una sampogna, quando un favo di mèle e
quando una pelle di cervo. Ma di scoprirgli il suo desiderio ancora non
s'arrischiava, come quella che s'avvedeva ch'egli era innamorato della Cloe e
lo vedea con esso lei molto alle strette.</p>
<p>Questo loro amore credeva ella per prima per gli andamenti, per gli cenni e
per lo ridere che vedea lor fare; ma questo giorno che ignudi lotteggiarono,
vedendoli, ne ebbe piena certezza. Percioché facendo sembiante con Cromi di
voler visitare una sua vicina di parto, tenne lor dietro ed, appiattandosi appo
una macchia di pruni per non esser veduta, udì tutto che dicevano, vidde tutto
che facevano, infino al pianto e rammarichìo di Dafni. E secondo che le dettò
la compassione di loro e 'l suo desideri o prese la doppia occasione di
procurar parte la lor salute, e parte d'adempir la sua voglia ed a dover ciò
fare usò questa astuzia. Ella finse il giorno di poi di visitare quella sua
vicina altresí e, palesemente venendosene alla quercia dove l'amorosa coppia si
sedeva, ansando e come tutta affannata:</p>
<p>— Soccorrimi, Dafni — cominciò di lontano a gridare —, ché
l'aquila m'ha rapita un'oca, di venti che io n'avevo, la piú bella, la piú
grassa e la migliore e per il soverchio peso non la potendo condurre in su quel
cucuzzolo del monte, come suol far dell'altre prede, s'è gittata con essa a'
piè di questa selvetta. Scampamela, Dafni, te ne prego per le ninfe e per
questo Pane, se cosí ti scampino questa greggia dal lupo. Deh! sí, Dafni, vien'
meco fin nella selva, ch'io non m'affido d'entrarvi sola. Io te ne prego, non
tanto per lo scemo novero del mio branco, quanto perché non scemi del vostro;
percioché, se ti venisse fatto d'uccider l'aquila, libereresti ancora gli
agnelli ed i capretti vostri dalla sua rapina. Ed in questo mentre, la Cloe
terrà cura della tua greggia ché, per esserti sempre compagna a pascere, le tue
capre la dovranno conoscere e ubbidire.</p>
<p>Dafni, non pensando a che la cosa dovesse riuscire, incontanente salse in
piedi e, presa la sua mazza, le tenne dietro. Licenia, menatolo quanto piú poté
lontano dalla Cloe, e condottolo per un bosco foltissimo accanto a una fontana,
ivi fattolosi a canto sedere, cosí gli disse:</p>
<p>— Dafni, io so che tu sei innamorato della Cloe percioché questa notte
le ninfe me l'hanno rivelato, le quali, apparendomi in sogno, e dopo dettomi il
tuo pianto di ieri, m'hanno imposto che io venga a te e che ti sovvenga al
bisogno tuo rivelandoti l'opere d'amore, le quali non sono né baci né
abbracciamenti, né quel che fanno i montoni ed i becchi, ma certi dimenamenti e
certe tresche, con certe altre dolcitudini che vanno insieme, dove sono assai
maggiori e piú lunghi piaceri. Ora, se t'è caro ch'io ti liberi da questi tuoi
mali e desii di venire alla sperienza di quel diletto che tu vai cercando,
vieni e porgimiti lieto discepolo e volentieri; ed io, per fare cosa grata alle
ninfe, son qui presta per insegnarloti.</p>
<p>Dafni per allegrezza non lasciò che piú oltre dicesse e, come rustico,
capraro, innamorato e giovine ch'egli era, gittatolesi a' piedi come se gli
avesse avuto ad imprendere qualche misterio grande e venuto veramente da
Dio:</p>
<p>— Anzi questo cercavo io — le disse — e ti prego che senza
indugio tu mi mostri questo secreto, e darottene un capretto, un paniero di
caci freschi del primo latte ch'io munga ed una capra, la piú lattosa che io
abbia.</p>
<p>Licenia, trovando in costui tanta larghezza quanta da un capraro non
attendeva, lo prese in questa guisa ad imbarberescare. Ella primieramente
gl'impose che, cosí come si vedeva, le s'accostasse e che la baciasse come e
quante volte soleva baciar la Cloe, e che cosí baciandola l'abbracciasse e si
coricasse in terra con esso lei. Accostatolesi, baciatola e coricatoseli a
canto, ella riprese a dire:</p>
<p>— Ora, Dafni, pensa che tu sia un torello e che io sia una giovenca:
ci abbiamo ad appaiare insieme e lavorare un podere. Io metterò il campo e
l'aratro, e tu 'l vomero e 'l pungetto e 'l seme a mezzo. Io metterò il giogo
al collo a te, e tu a me in questa guisa — ed abbracciaronsi.</p>
<p>— Tu t'arrecherai su questo aratro cosí, ed io cosí — ed, aperte
le gambe, s'acconciò come dovea stare.— Il vomero ha da passare per
questo mezzo — e, toccandolo, lo trovò fermo e ben fendente. — Ora
— diss'ella — tu ti stringerai a me, ed io a te; e non uscir mai di
questo solco — e miselo per quella via che cercava. — E s'io mi
discostassi tanto che 'l vomero non s'affondasse nel solco mi darai con questo
pungetto cosí dietro — e presali la mano la si recò sulla groppa. —
Il rimanente t'insegnerà il naturale, che sarà nostro bifolco.</p>
<p>A questo modo accoppiati, ella coll'aratro quando sollevato e quando per
terra, ed egli quando col vomero e quando col pungetto, andaron tanto innanzi e
'ndietro, che compirono di lavorare e di seminare una porca. Dafni, appreso
ch'ebbe il modo dell'arare, come quello ch'era semplicetto e pastore, temendo
non per indugio se ne dimenticasse, si mosse incontanente a correre per
metterlo in opera con la Cloe; ma Licenia, postagli la branca addosso:</p>
<p>— Dafni, a bell'agio! — gli disse. — E' ci sono ancora
degli altri punti a sapere, percioché tu non hai fino ad ora tutto lo 'ntero
dell'arte, né manco la pratica di quanto io t'ho insegnato. Imperò sarà bene
che, per ammassicciarti meglio, noi lavoriamo ancora un'altra porca.</p>
<p>Il buon garzone se ne mostrò contento e di nuovo tornando a rinsolcare, come
quello che si trovava buon naturale, recitò la lezione che non ne lasciò punto
indietro. Poscia disse Licenia:</p>
<p>— Ora attendi al secreto. Io, che già son femmina ed ho piú volte
arato e seminato il mio campo senza punto d'affanno e con sommo mio piacere,
t'ho mostrato testé questo lavoro, percioché piú tempo fa ch'io l'apparai da
quel bifolco che mi ruppe la prima volta il mio sodo e per premio n'ebbe le
prime rose del mio giardino. Ma non avverrà già cosí a te con la Cloe, quando
tu vorrai seco questo lavorìo, percioché la prima volta strillerà, piangerà, ti
parrà di trovarti in un pantano di sangue, come se tu la svenassi, avvegnaché
il vomero intopperà fra certi radiconi che a lei sarà un grande affanno a
tirare innanzi. Ma tu non guardare a questo: dàlle pure del pungetto, come t'ho
mostrato, e spingi tu innanzi da te, e non ti smagar del sangue; ché, rotto che
tu avrai, da quindi innanzi farete sempre buona maggese. E quando ella sarà
disposta a far questo lavoreccio teco, conducila a questo loco, accioché
gridando non sia sentita, piangendo non sia veduta, insanguinandosi a questa
fonte si possa lavare. Ora va' sicuramente; e, quando tu avrai rotto il sodo
alla Cloe, mi presterai poi qualch'opera a rinsolcar la mia maggese: e
ricòrdati ch'io t'ho fatto bifolco innanzi alla Cloe.</p>
<p>Mostro che egli ebbe Licenia questo misterio, come se la cercasse ancor
dell'oca, per altra via se n'uscì della selva e Dafni, riandando ciò ch'ella
detto gli avea che facesse con la Cloe, per tenerezza di non guastarla, si
rattenne da quel suo primo impeto d'assalirla con altro che col baciare e con
l'abbracciare.</p>
<p>— La griderà — diceva egli; — adunque le farò io male. La
piangerà: per certo si dovrà dolere. S'intriderà di sangue: non già; io non la
ferirò, ché le ferite sono quelle che fanno sangue.</p>
<p>Cosí, fatto proponimento di non voler da lei salvo che i soliti piaceri, si
trasse fuor della selva e, giunto dove ella sedeva tessendo una sua
ghirlandetta di viole, finse d'aver scampata l'oca dagli artigli dell'aquila e
recandosela in braccio, la baciò piú volte a guisa ch'avea fatto con Licenia
nell'amorosa dolcezza, parendogli di poter far fino a tanto senza pericolo. Ed
ella, presa la sua ghirlandetta, gliela pose in testa e baciògli quegli suoi
capelli ricciotti, dicendo ch'erano piú belli che le viole; poscia, trattosi
della tasca un rocchio di fichi e certi tozzi di pane, si posero a merenda e
mentre che l'uno masticava l'altro gli rapiva il boccone di bocca, e cosí come
due passerotti s'imboccavano. A questa guisa magnando e nel magnare
amorosamente baciandosi, gittarono a un tratto gli occhi al mare e si videro
navigar davanLi una barca pescareccia.</p>
<p>Era il mare in calma e non tirando da niuna banda bava di vento facea
mestiero ch'andassero a remi. E remigando di forza, per avaccio condurre il
pesce ch'aveano preso a certi gentiluomini della città, prima che perdesse la
grazia della freschezza, come sogliono i marinari per alleggiamento della lor
fatica, vogando e cantando n'andavano. E nel cantare avevano tra loro un
comandatore, che, a guisa di papasso stando in prua e dando il tempo del remo,
era il primo ad imporre certe crocchie marinaresche ed imposto ch'egli avea
tutti gli altri, al calar della sua voce, come un coro a voce pari, con la
battuta de' remi rispondevano. E mentre ciò faceano, dove il mar d'ogni intorno
era sfogato, quel lor canto, per l'ampiezza dell'aria dileguandosi, svaniva. Ma
poscia che furono a dirimpetto d'un promontorio, entrando in un golfo concavo e
lunato ed alle radici del promontorio cavernoso, le stesse voci rinforzarono sí
che i pastorelli sentirono; e dal mare ispiccate e bene scolpite cadendo, di
nuovo in terra si rimprontavano, percioché da un vallone che con esso golfo
continuava, ricevute, e per alcuni ripercotimenti raggirate, e come per uno
stromento riformate, rendevan voci rappresentatrici di tutte l'altre cose che
sentivano, formando partitamente il suono de' remi dalle voci de' pescatori,
che poscia, in un solo concento unendosi, faceano una dolce e dilettevol cosa a
sentire; e tanto stava questa unione a finire in terra, quanto tardava a
ricominciar nel mare.</p>
<p>Dafni, sapendo come il fatto andava, attendeva solamente al mare,
pigliandosi piacer di veder quella barca quasi volare, argomentandosi
d'imburchiare qualcuna di quelle canzonette per metterla in sulla sampogna. Ma
la Cloe, che non prima che allora seppe che cosa si fosse eco, si volgeva
quando al mare, guatando i marinari e quello che imponeva il canto, e quando a
terra, mirando la selva e cercando di quelli che rispondevano. Ma, poiché i
pescatori e la valle a un tempo si tacquero:</p>
<p>— Dafni — disse la fanciulla — di là da quel promontorio
debbe essere un altro mare e un altro legno che navighi, e altri marinari che
cantino le medesime canzoni, e che medesimamente si rispondano e parimente si
tacciano.</p>
<p>Il giovinetto, udendola, rise dolcemente, d'un dolcissimo bacio baciandola
e, della ghirlanda di viole incoronandola, le prese a raccontar la favola
d'Eco, chiedendogliene prima in guiderdone dieci altri baci. E cosí disse:</p>
<p>— E' sono, bella fanciulla, di molte sorta ninfe: le cantatrici, le
boscarecce, le palustri, le quali tutte sono musiche. D'una d'esse fu figliuola
Eco che, nata di padre mortale, era mortale; nata di bella madre, era
bellissima. Fu allevata con le ninfe, e le muse le insegnavano a sonar la
sampogna e porre in essa tutti i suoni della lira, tutti quelli della cetera,
in somma ogni sorta di canto. Ed essendo in sul fiore della sua verginità
ballava con le ninfe, cantava con le muse; ed amando la sua stessa verginità
era selvaggia e schiva di tutti i maschi, e degli uomini e degli dèi. Pane,
della sua musica invidioso e della di detta del suo amore isdegnato, divenutole
nemico, mise tanto furore ne' petti dei pastori e de' caprari incontro a lei
che, come cani e come lupi avventandosele, la scerparono e sbranaron tutta e,
mentre che ancora cantava, ne sparsero i pezzi per tutta la terra. Raccolse
essa terra, per compiacere alle ninfe, tutti i suoi canti e fece conserva della
sua musica, ed a lor grado in luoghi manda la sua voce fuora, la qual, come
facea allora la vergine, cosí ancora adesso contraffà tutte le voci degli dèi,
degli uomini, degli stromenti, delle fere e di Pane stesso mentre che suona.
Egli, sentendola, salta e correle dietro pe' monti non tanto per vaghezza
d'averla quanto di trovare chi sia che nascosamente imburchi le sue sonate.</p>

<p>Mentre che Dafni a questa guisa favoleggiava, Cloe gli andava ad ora ad ora
appiccando qualche baciozzo, ed Eco replicava quasi tutto ciò che diceva, come
se la volesse far fede che di nulla mentiva. Finito ch'ebbe, gittataglisi in
braccio, lo baciò non che dieci volte, ma molte volte dieci, e baciandolo facea
scoppio, per piacere di sentir Eco, che ancor ella baciava.</p>
<p>Il sole ogni giorno piú sormontava e 'l caldo cresceva percioché finita la
primavera cominciava la state, e gli amorosi pastorelli d'altri estivi sollazzi
si procacciavano. Dafni notava pe' fiumi, la Cloe si lavava per le fontane;
egli sonava a contesa co' pini, ella cantava a gara co' lusignuoli; insieme
cacciavano pe' grilli, pigliavano delle cicale, coglievano de' fiori, scotevano
gli alberi, magnavano le frutte. Già s'erano alcuna volta coricati ignudi, e
postisi ambedue a giacere sopra una pelle di capra, e facilmente ne sarebbe la
Cloe femmina divenuta se non che Dafni, dubitando del sangue e temendo non
l'appetito lo trasportasse; non permetteva troppo spesso che la si spogliasse.
Di che la Cloe forte si meravigliava ma non s'ardiva per vergogna di domandare
la cagione.</p>
<p>Questa state ebbe la Cloe un gran numero di richieditori, e molti di molti
lochi tenevano pratica con Driante di averla per moglie, dei quali altri lo
presentavano ed altri assai cose gli promettevano. Nape, per le molte offerte
molto sperando, consigliava che si dovesse maritare e che piú non si tenesse
per casa, dubitando, poco piú che s'indugiasse che, pascendo, in qualche fratta
o in qualche fossato lasciasse la sua verginità, e con quattro meluzze o con un
mazzo di fiori si facesse marito un qualche male arrivato: dove, maritandola,
si farebbe lei padrona di casa, ed essi ne trarrebbono di molti donativi per
lasciare al lor proprio e legittimo figliuolo, percioché poco prima era lor
nato un figliuolo maschio. Ma Driante, con tutto che le parole di Nape alcuna
volta lo movessero, e piú li doni che gli si o ferivano, promettendo ciascuno
per sé cose maggiori che non si richiedevano a dare per una fanciulla guardiana
di pecore, tu tavolta, considerando che la vergine era di piú alto merito che
d'essere sposa di contadini e che trovandosi per avventura i veri parenti di
essa ne sarebbono per sempre felici, intratteneva di giorno in giorno di dar
loro risposta. Ed in questo mentre si beccava sù quei presenti che gli si
davano.</p>
<p>Erasi quasi la Cloe avveduta di queste pratiche e ne stava oltremodo
dolente, ma per non farne dispiacere al suo amante si teneva di dirgliene; pure
all'ultimo, che Dafni la pregava e molto la stringea, conoscendo che piú dolore
avea non sapendolo che non avrebbe avuto poiché saputo l'avesse, tutto gli
aperse, dicendoli i richieditori che avea, quanti erano e come ricchi, la
fretta che Nape faceva di maritarla, e le parole che ella avea dette, e come
parea che Driante non le disdicesse; ma che la cosa si soprassedeva per insino
a vendemmia. Di che Dafni fu per impazzare e gittandosi per terra pianse
amaramente, dicendo di voler morire poiché perdea la Cloe; e non solamente
egli, ma che le pecore una tal pastorella perdendo anch'elle ne morrebbono.
Poscia, ritornando in se stesso, prese animo e pensò di voler persuadere al
padre che a lui per moglie la desse e di mettersi anch'egli nel numero de'
richieditori, avendo buona speranza d'andare innanzi a tutti. Solo una cosa gli
dava noia: che Lamone non era ricco; e questo solo gli amminuiva la speranza.
Tuttavolta si risolvé che fosse bene di richiederla a tutti i patti, ed alla
Cloe parea altresí, ma per cioché egli non ardiva di farne parola con Lamone,
avendo fidanza con Mirtale, a lei scoperse il suo amore e 'l desiderio
d'ammogliarsi seco.</p>
<p>Mirtale la notte seguente conferì tutto con Lamone, il quale ebbe molto a
male che di ciò si parlasse e le disse villania che pensasse di maritarlo con
una contadina, sapendo ella la condizione del giovine per li contrassegni che
ne tenevano, e che trovandosi i suoi parenti ne sarebbono per suo mezzo fuori
di servitù e padroni di maggiori poderi che allora non aveano. Non parve a
Mirtale di dovere a Dafni rapportar la medesima risposta di Lamone, per timore
che egli, veggendosi in tutto fuor di speranza, non si gittasse per soverchio
amore a pigliare qualche duro partito della sua vita; imperò, finse altre
ragioni diverse da quelle di Lamone, e cosí gli rispose:</p>
<p>— Figliol mio, noi siamo poveretti e di bassa portata, per che ci si
conviene una nora che ci porti in casa ogni poca cosa di piú che noi ci
abbiamo: costoro son ricchi, e vorranno un ricco genero. Ma fa' tu di
persuadere alla Cloe, e che ella persuada a suo padre, che si contentino del
poco che tu hai e ti piglino per marito e per genero. Per certo ch'ella,
volendoti bene, doverà piú tosto voler te per marito cosí povero e bello
ch'abbattersi in un qualche viso di bertuccia che sia ricco.</p>
<p>Cosí Mirtale, pensando che Driante, per aver piú ricchi richieditori, non
dovesse mai consentire di maritarla con esso lui, si credette d'aver
acconciamente tronca la pratica del maritaggio. Ma Dafni, non si potendo di tal
risposta rammaricare, e da quel che desiderava molto discosto veggendosi,
faceva come sogliono gl'innamorati poveri: si doleva, piangeva ed alle ninfe
devotamente si raccomandava. Le quali una notte ch'egli dormiva gli si
rappresentarono innanzi con quegli stessi abiti ch'abbiamo altra volta
divisati, e la piú attempata di loro gli parlò in questa guisa:</p>
<p>— Dafni, delle tue nozze con la Cloe un altro dio ne tien cura: per
quanto a noi s'appartiene, ti provvederemo di doni con che tu possa adescar
Driante a consentirvi. La nave de' giovani metinnesi, il cui vinciglio fu già
roso dalle tue capre, quel giorno medesimo fu trasportata dal vento molto da
terra lontana, ma la notte seguente, mettendosi vento di pelago, verso il lito
rispinta, urtò fra certe punte di scogli, dove tutta fracassatasi e rotto e
perduto ciò che dentro v'era, si salvò solamente un sacchetto con tremila
dramme che, scagliato dall'onde molto di lunge in sul lito, ivi ancora si
giacciono ricoperte dall'aliga. Appresso è un morto delfino, il cui puzzo ha
tenuto infino ad ora i viandanti che accostati non vi si sono. Va' tu dunque,
ed a pressaviti che le troverai e, trovate, ne le terrai ed al tuo bisogno te
ne servirai, ché per adesso ti basteranno a non esser povero, e per l'avvenire
si provvederà che tu sia ancor ricco.</p>
<p>E, cosí detto, insieme con la notte si partirono.</p>
<p>Fatto giorno, Dafni si levò sù tutto allegro e, spinte con gran fretta e con
molti fischi le sue capre al pascolo, tosto ch'ebbe baciata la Cloe ed
inchinate le ninfe, se ne calò verso il mare facendo le viste di volersi
bagnare e, camminando per la rena lungo la riva, si diede alla cerca delle
tremila dramme, le quali trovò senza molta fatica durare, percioché non molto
fu ito che s'incontrò nel morto delfino, dove il naso, prima che i piedi, lo
condusse. Trovata ch'ebbe la carogna, non curando del puzzo d'essa le
s'accostò, e sollevando di quell'aliga di mare, sotto cui pensava ch'appiattate
si stessero, diede appunto d'un piede nel gruppo che cercava; ed oltre misura
contento, presolo e cacciatolosi nel zaino, non prima si volle quindi movere
che ringraziò le ninfe e benedisse il mare. Ché, avvenga che capraro fosse, non
era però né ingrato né sconoscente, e teneva che 'l mare (come quello che gli
era di giovamento alle nozze della Cloe) fosse di gran lunga piú liberal che la
terra.</p>
<p>Poscia, senza piú indugiare, come se fosse il piú ricco uomo del mondo non
che del suo villaggio, correndo verso la Cloe, subito che giunse, le raccontò
il sogno e le mostrò il gruppo. E volendo la Cloe contarle, per vedere se erano
millanta, Dafni non poté aver tanta pazienza, e raccomandatele finché egli
tornava le sue capre, si mise a gambe per trovar Driante e, trovatolo che era
con la Nape in su l'aia a battere il grano, gli si fece innanzi con gran
baldanza, richiedendolo del maritaggio in questo modo:</p>
<p>— A me si vuol dar la Cloe per moglie, che so ben sonare e ben
cantare, che so por viti, far nesti, piantar arbori, lavorar co' buoi e per
insino a sventolare in su l'aia. Delle greggi quanto sia buon guardiano, la
Cloe stessa ne sia testimone: e' mi furon già consegnate cinquanta capre, or
son per la metà piú ed hovvi allevata una razza di becchi, i piú grandi ed i
piú belli di questa contrada, dove prima per far montare le nostre capre li
pigliavano in prestanza. Io son giovine, io vi son vicino, non sono scandoloso,
e sono stato nutrito da una capra come la Cloe da una pecora, e come avanzo
tutti gli altri d'ogni altra cosa, cosí ancora gli avanzerò di doni. Eglino vi
daranno delle capre, delle pecore, un qualche paio di buoi rognosi e tanto
grano che non fora appena bastante a spesare una covata di pollicini: io vi
darò di buoni contanti, ed eccovi qui il danaio. Ma io voglio che voi non ne
facciate motto con persona, né manco che Lamone mio padre lo sappia.</p>
<p>E scosso un tratto di sacchetto della moneta, senz'altro dire in un tempo
gli rovesciò tutti nel grembiule alla Nape, ed abbracciò e baciò Driante. Il
quale, veggendo tanto argento quanto non averebbe mai creduto di vedere, di
presente gli promise la Cloe e prese assunto di fare che Lamone anch'egli
v'acconsentisse. Dafni adunque, restando in su l'aia con la Nape, si mise a
girare i buoi per la trita, perché si cavasse a tempo, e Driante, andato a
riporre il gruzzolo dove stavano i contrassegni della fanciulla, se n'andò
battendo a Lamone e Mirtale a chieder lor Dafni per risoluto sposo della
Cloe.</p>
<p>E trovandoli medesimamente nell'aia a misurare orzo, ch'avean a pur dianzi
ventolato, li vidde molto sconsolati percioché n'aveano ricolto poco piú che la
semenza; di che li confortò il meglio che seppe, dicendo loro che la ricolta
era cosí scarsa per ognuno. Pascia venne a dire come egli e la Nape s'erano
deliberati che la Cloe non avesse altro marito che Dafni e che, quantunque
fossero per altrui profferte loro di molte cose, da essi nulla volevano, anzi
che piú tosto vi metterebbero dell'aver loro, considerando che, per essersi
insieme allevati e per aver pasciuto sempre insieme, era fra loro nata una
certa domestichezza ed un'affezione che malagevolmente si potrebbe di torre, e
che di già l'uno e l'altra eran d'età da non piú idugiare a maritarli;
soggiungendo di molt'altre cose, che faceano a questo proposito di persuader
loro cotal maritaggio, come ben parlante ch'egli era e come quello che per
premio di quella diceria avea già toccato i suoi contanti.</p>
<p>Lamone, veggendo che Driante gli avea chiusi i passi di poterli
ragionevolmente disdire, percioché non si potea piú scusare di non poterlo fare
per cagione della sua povertà, sendo da loro non che rifiutato ma richiesto; ne
manco per l'età di Dafni, ch'era già fatto garzone; né volendo scoprire la vera
cagione che lo moveva a non consentirvi, ciò che fosse di maggior parentado che
loro, stando alquanto sopra di sé, cosí rispose:</p>
<p>— Voi fate certamente come discrete ed amorevoli persone che voi
siete, anteponendo i vicini ai forestieri e non facendo piú stima dell'altrui
ricchezze che della nostra buona povertà; di che Pane e le ninfe stesse ve ne
rendano merito. Voi richiedete me di quello di che io dovrei pregar voi, e
fammisi certo ognora mill'anni di farlo, ché ben sarei fuor di sentimento,
poiché ormai son vecchio ed ho bisogno di molte mani a condurre i miei lavori,
se io non volessi con la vostra casa imparentarmi. Ché solo questo mi pare
assai, oltre che la Cloe è una fanciulla molto faccendevole, bella ed avvenente
e buona per ogni affare. Ma, percioché io servo altrui, non posso dispor di
nulla mia cosa, se non di consiglio e di consentimento del mio padrone. Imperò
facciamo cosí: soprassediamo il maritaggio a questo autunno che viene, ché a
quel tempo il padrone visiterà la villa, ed allora si saranno moglie e marito.
In questo mentre basta che noi gli impalmiamo e che eglino da fratello e da
sorella si bacino. Ma solamente una cosa vo' che tu sappia, Driante: che tu ti
procuri un genero di piú alto affare che non siam noi. Cosí detto,
abbracciatolo e baciatolo, si fece recar la fiasca percioché era già nel colmo
del caldo e, pòrtogli a bere, l'accompagnò gran pezzo di strada, mostrandogli a
suo potere in ogni cosa cortesia ed amorevolezza. Spiccatosi Driante da Lamone,
e parendogli che non senza proposito gli avesse nell'ultime parole la condizion
di Dafni accennata, andava tra via pensando qual egli fosse, e diceva fra se
stesso:</p>
<p>— Costui fu nutrito da una capra: per certo che ciò non può e sere
senza misterio degli dèi. E bello, è aggraziato, non tien punto di quel naso
stiacciato di Lamone, né di quella testa calva di Mirtale. Era ricco di tremila
dramme; che un capraro non si dee credere che potesse aver pur tremila
nocciòle. Sarebbe mai che egli fosse stato gittato da qualcuno? Avrebbelo mai
Lamone trovato come io la Cloe? Eranvi forse seco contrassegni, come quelli
ch'io trovai con la fanciulla? Se cosí fosse, o dio Pane, o graziose ninfe,
potrebbe essere che ritrovandosi i parenti di Dafni si rinvenisse ancora la
stirpe della Cloe.</p>
<p>Simili cose andò Driante fantasticando e conghietturando per insino all'aia,
dove giunto e trovato Dafni, che tutto sollevato per intendere quello ch'egli
avesse con Lamone operato, per genero chiamandolo e per l'autunno seguente le
nozze promettendogli, buonissima speranza gli diede, ed appresso la fede gli
porse che la Cloe mai d'altri sposa sarebbe che sua.</p>
<p>Dafni, tosto ch'ebbe questa novella intesa, senza piú altro fare e non pure
aspettando il bere, si mosse correndo verso la Cloe e, trovandola a mungere e a
far caci, dettole il buon pro del maritaggio promesso, rallegrandosi seco che
la fosse sua moglie, la baciò palesemente e mise mano a faticarsi insieme con
lei, a munger nel secchio, a rassodar le pizze e raddurre i capretti e gli
agnelli sotto le madri. Dato a queste faccende ricapito, si lavarono,
magnarono, bevvero, e poscia all'inchieta delle mature frutte si dettero.</p>
<p>Era di esse frutte una assai ricca stagione, e si trovava una gran dovizia
di pere carovelle, di bergamotte, di ghiacciuole, di mele rose, di appiole, e
di esse certe per terra giacevano, certe ancora per le piante pendevano. Le
cadute piú odorose si sentivano, l'appiccate piú vigorose si vedevano, altre
d'un odore di vino spiravano, ed altre d'un color d'oro risplendevano. Eravi
per sorte altissimo melo tutto vendemmiato, e non aveva né pomo né fronda
alcuna; tutti i suoi rami erano ignudi restati, e solo un pomo per avventura
era rimaso in su la vetta d'un ramo, il piú alto che vi fosse, grande e bello
oltramodo ed egli solo gittava tanto odore quanto tutti gli altri insieme non
avrebbon fatto. Il coglitor d'essi, per paura d'arrischiarsi tant'alto, avea
lasciato di côrlo, credo perché destinato fosse ch'alle mani d'un qualche
innamorato capitasse.</p>
<p>Dafni dunque, tosto che 'l vide, si volle rampicar su per côrlo, e la Cloe,
per paura che non cadesse, lo rattenne; ma poscia ch'ella, delle greggi
ricordandosi, lasciato lui, se n'andò per rivederle, Dafni, ritornando a salir
per il pomo, lo colse, e portatogliene a donare, percioché ella adiratetta anzi
che no se ne mostrava, porgendogliene l'accompagnò con queste parole:</p>
<p>— Per te, fanciulla mia bella, questo bel pomo da questa bella
stagione è stato prodotto, per te da sí bella pianta era stato nutrito, per te
il sole l'avea maturato, per te la fortuna l'ha conservato: come potevo io
dunque, avendo occhi, lasciarlo cader per terra perché il bestiame il
calpestasse, perché qualche serpe l'avvelenasse o perché 'l tempo lo
'nfradiciasse, massimamente avendolo tu veduto e lodato? Questo fu il premio
della bellezza di Venere: questo ti do io per merto della tua vaghezza. Uguali
giudici avete ambedue: ella un pastore e tu un capraro.</p>
<p>Cosí dicendo, e 'l pomo baciando, in seno gliel mise, e la Cloe, tutta
rasserenata, baciò lui dolcissimamente. Talché non si pentì d'essere a sí
perigliosa altezza salito, avendone un bacio avuto che né 'l suo pomo, né se
quel d'oro fosse stato, di gran lunga il valeva.</p>
</div1>
<div1 type="parte">
<head>Ragionamento quarto</head>

<p>In questo tempo, venendo di Metellino un certo servo compagno di Lamone,
portò nuova che 'l padrone pochi giorni avanti la vende mia visiterebbe la
villa per rifornirla, se in cosa alcuna, per il guasto de' metinnesi, di peggio
la trovasse. Era di già passata la state, e cominciava l'autunno, perché
Lamone, di corto aspettandolo, si diede ad assettar le stanze e tutto il podere
sí che, quando venisse, di ciò ch'egli vedea diletto prendesse.</p>
<p>Purgò le fontane, perché l'acque fossero limpide, sgombrò lo stabbio della
corte perché lo puzzo non lo noiasse, coltivò tutto il giardino perché vago,
dovunque guardava, gli si porgesse. Era questo suo giardino, ad uso de' regali,
bellissimo e dilettoso, d'una lunghezza di braccia trecento e di larghezza di
dugento. Di sito posto sopra un poggio elevato ed arioso, ed esso per lo lungo
a modo d'un gran piano si distendeva. Era tutto d'alberi pieno, di mela, di
mortelle, di pera, di granati, di fichi, d'olivi e di altri di questa fatta.
Avea dall'un delli lati un albereto ed a ciascun albero una vite altamente
maritata si di tendeva sopra le piante delle mela e delle pera dove maturando
l'uve con essi i pomi contendevano e questi tutti erano domestici.</p>
<p>Eranvi poi de' cipressi, degli allori, de' platani, de' pini, e sopra
ciascuno di essi invece di vite un'ellera s'abbarbicava, la quale con molte
pannocchie di corimbi, a gara con l'uve negre giando, pareva che i maturi
grappoli contraffacesse. Nel mezzo dunque venivano a star le piante fruttifere,
e di fuori le non fruttifere come un serraglio l'attorniavano, ed ancora
intorno a queste una picciola siepe correva. Aveano questi alberi i lor pedali
tutti spartiti, e lontano l'uno dall'altro, ma nell'alto i rami si toccavano e
s'inframmettevano insieme, insertando le chiome talmente ch'avvenga che cosí di
natura tessute fossero, parevano pure ad arte intrecciate. Eranvi ancora
diversi compartimenti di fiori; altri dalla natura prodotti, ed altri dall'arte
trasposti. Gli artificiosi erano come le rose, i giacinti, i gigli; i natii
come le viole, i narcissi e le terzanelle: insomma v'erano l'ombre della state,
i fiori della primavera, le delizie dell'autunno e tutti i frutti di tutte le
stagioni. Avea una veduta bellissima che scopriva di sopra una larga pianura,
per onde si vedevano pastori assai ed animali che pascevano; scorgevasi il mare
ed i marinari che navigavano, e questa era una delle dilettose parti del
giardino. Nel mezzo della lunghezza e della larghezza di esso era un tempietto
sacrato a Bacco, il cui altare era circondato d'ellera, siccome il tempio di
viti. Dentro di esso tempio erano dipinte tutte le istorie di Bacco, il parto
di Semele, il seggio di Arianna, Licurgo legato, Penteo smembrato, la vittoria
contro gli etiopi, la trasfigurazione de' tireni e per tutto satiri che
scherzavano, bacche che saltavano, e Pane che sopra un sasso sedendo parea che
comunemente sonasse a quelli che pigiavano e a quelli che saltavano.</p>
<p>Questo tal giardino coltivando Lamone, tagliava quel che v'era di secco,
sollevava i capi delle viti, radeva i viali, spianava, nettava, e di tutto che
mestiero gli facea lo rabbelliva. Avea l'acqua per una fontana che Dafni avea
già trovata per uso de' fiori, ed avvenga che pe' fiori servisse, pur del nome
di Dafni si chiamava. Inoltre comandò Lamone ad esso Dafni che facesse ogni
opera per ingrassare le sue capre percioché il padrone s'incontrerebbe in
qualche loco a vederle, di che egli, sperando di doverne lode acquistare, tutto
contento si stava percioché n'avea la metà piú di quelle che da prima
consegnate gli furono. Il lupo non glien'avea mai scemata pur una del novero, e
di grassezza ancor le pecore avanzavano; pur nondimeno, per farsi il padrone
ancora piú favorevole alle nozze, vi poneva una cura ed una sollecitudine assai
maggior che non soleva: le cacciava la mattina a pascere a miglior otta che
prima; in sul mezzodì le rimenava, e due volte il giorno l'abbeverava; menavale
a certe pascione sciolte fra macchie e greppi, dove fossino delle corbezzole,
del timo selvatico, e per boschetti di querciuoli e di leccetti di che elle
volentieri si pasturano; procacciava de' secchi nuovi, di cestole assai, di
panieri grandi piú dell'usato. E tanto era intorno alle sue bestiuole invaghito
che le lavava, le pettinava, le forbiva, ungeva lor le corna perché
rilucessero, intrecciava loro i velli perché ondeggiassero, talché chiunque
vedute l'avesse la propria gregge di Pane avrebbe creduto che fosse. E perché
la Cloe s'affaticava anch'ella a governarle isieme con lui e dismettendo la
cura delle sue pecore attendeva a quelle piú volentieri, s'avvisava Dafni che
da lei venisse che sí belle paressero.</p>
<p>Mentre che eglino in queste faccende occupati si stavano, sopravvenne dalla
città un altro messaggiero, con ordine che tosto si mettesse mano a vendemmiare
e di star quivi tanto che 'l mosto si riponesse, poscia di ritornarsene alla
città, per ritornare in compagnia del padrone. Fu Eudromo (ché tale era il nome
del messo, percioché fece l'arte del corriero) ricevuto da loro con tutte
quelle accoglienze che poteron mostrargli maggiori, e incontanente si dettero a
vendemmiare, attendendo altri alle corbe, altri al tino ed altri alle botti, e
certi a ripor dell'uve in su' tralci stessi, perché quelli che venivano dalla
città, come d'una seconda vendemmia, diletto n'avessero. E dovendo già Eudromo
partirsi per levare il padrone, Dafni, oltre a piú altre cosette che date gli
avea, gli donò forme di cacio ben premuto, un caprettino degli ultimi piú
teneri, il piú grasso che avesse, ed una bianca e folta pelle di capra per un
boricco da correr la 'nvernata; di che Eudromo si tenne molto contento e 'n sul
partir, baciandolo, gli promise che direbbe al padrone a sai bene di lui, e tra
via andava pensando come gli potesse venir fatto di ristorarlo.</p>
<p>Dafni si restò pieno d'affanno e di desiderio insieme con la sua Cloe,
ch'ancor ella stava molto timorosa pensando come il garzonetto, usato solamente
a veder capre e monti e contadini, e non conversar con altri che con la Cloe,
dovesse star la prima volta in cospetto del suo padrone di cui appena allora
avea sentito ricordar altro che 'l nome. Per cagior di lui dunque si metteva
pensiero di come s'avesse a portare in questo suo primo incontro con esso lui,
percioché le s'aggirava per la fantasia un uomo grande, d'altra presenza e
d'altri pensieri che non sono gli altri uomini. E stava nell'animo sospesa
delle nozze, dubitando non questo suo maritaggio fosse come uno intrattenimento
di sogni: laonde si baciavano e si abbracciavano piú spesso che non solevano,
ma i loro baci ed i loro abbracciamenti erano mescolati con una certa timidezza
e con una amaritudine, come se già fossero in cospetto del padrone e si
peritassero o si ascondessero da lui.</p>
<p>Ed in questo tempo sopravvenne loro un disordine che li riempié di paura e
di disperazion maggiore. Era appo Driante, tra li richieditor della Cloe, un
certo Lapo bifolco, giovine molto insolente il quale, sollecitando anch'egli le
nozze di lei, l'avea molte volte e di molte cose presentato. Costui, avendo
sentore che Dafni, per via del suo padrone (se egli in qualche maniera non gli
s'attraversava) era agevolmente per ottenerla, cercò modo di distornar la cosa
e di metterlo in disgrazia e, sapendo che egli, come i nobili sogliono, era del
suo giardino assai vago, prese partito a suo potere di disertarlo E
conciosiaché, tagliando le piante, vi potea per il sonar de' colpi esser
incòlto, deliberò di dare il guasto a fiori ed attesa la notte, al giardino
andatone e per la siepe salitovi, di quanti ve n'erano, o svegliendoli o
svettandoli o calpestandoli, non altrimente che un porco grufolando e
voltolandosi avrebbe fatto, quello strazio ne fece che per lui si poté maggiore
e, senza esser da persona scoperto, andò via.</p>
<p>La mattina seguente, venendo Lamone al giardino ed alla fontana per
annaffiarli e veduta la strage d'essi tale che qual si fosse stato nemico
ladrone avrebbe per pietà temuto di farlo, squarciandosi per dolore i panni del
petto, si mise talmente a mugghiare e rammaricarsi incontro agli dèi che
Mirtale, sentendo e ciò che tra mano avea lasciando, corse giuso, e Dafni,
cacciatesi le capre innanzi, con gran fretta rimontò l'erta. E veduta tanta
sconfitta, tutti insieme gridavano e gridando dolorosamente piangevano, cosí
per la ruina de' fiori come per paura che del padrone aveano; benché gli strani
ancora per compassione avrebbono pianto. Era tutto quel loco scompigliato,
scalfitto e divenuto fangoso e pieno di pultiglia e, se fiore alcuno era da
tanta rovina per avventura scampato, ancora colorito, ancora splendido si vedea
e, cosí calpesto e malmenato, era ancor bello; e suvvi di molte pecchie posate
si vedevano che con un lor pietoso ronzare pareva che con essi insiememente
piangessero.</p>
<p>Mirava Lamone con gran stupore e con grandissimo affanno tanta mortalità di
fiori, e piangendo gridava:</p>
<p>— O rosario sconfitto, o giardin mio deserto! o giacinti, o narcissi!
O malvagio, o spietato uomo che tale oltraggio vi ha fatto, ed a tanta miseria
mi ha condotto! Oimè! che verrà la primavera, e non fiorirete; verrà la state,
e non vigorirete; sarà l'autunno, e nullo incoronerete. E tu, Bacco crudele,
come non ti sei tu mosso a compassione di questi miseri fiori, tra' quali tu
soggiornavi, li quali tu vagheggiavi, de' quali io tante ghirlande t'ho fatte?
O giardin malarrivato, come ti mostrerò io al mio padrone? con che animo ti
vedrà egli? O vecchio sfortunato! Questa è la volta ch'egli ti fa impiccare a
un di questi pini come Marsia. Oimè! che forse farà impiccare ancor Dafni,
pensando che ciò sia maleficio delle sue capre.</p>
<p>In questo dire cominciarono tutti di nuovo un dirotissimo pianto, con
rammarichii e battimenti di mani, come se già morti si tenessero percioché non
piú de' fiori ma delle lor persone piangevano. Piangea la Cloe
dogliosamente:</p>
<p>— Oimè! che m'impiccheranno il mio Dafni.</p>
<p>E già, non che desiderasse la venuta del padrone, ma pregava che piú non
venisse, e stava tutto giorno in angustia ed amaritudine per paura del suo
Dafni, che le pareva d'ora in ora vederlo scopare. La sera in su l'abbuiarsi,
eccoti Eudromo che torna, dicendo che dopo tre giorni aspettassino il padron
vecchio e che 'l giovine suo figliuolo vi sarebbe il giorno seguente. Per che
tutti insieme, ristringendosi a deliberar sopra quanto era a venuto, chiamarono
Eudromo per lor consigliero; il quale, come molto affezionato di Dafni, diede
lor per consiglio che conferissero prima il caso col padron giovine, con cui
egli prometteva d'operarsi a beneficio loro, come quello che per essersi seco
allevato gli parlava molto a fidanza, ed avea la sua grazia.</p>
<p>Piacque loro il parere d'Eudromo, e la mattina seguente cosí fecero.
Percioché venne Astilo (cosí si chiamava il figliuolo del padrone), un
giovinetto molto gentile, e menò seco il buffone di casa, che Gnatone si
diceva, un uomo attempato e con la barba di molt'anni rasa e, smontati che
furono da cavallo, Lamone, insieme con Mirtale e con Dafni fattoglisi avanti,
gli si gittò a' piedi pregandolo, non senza lagrime, ch'avesse misericordia
dello sfortunato vecchio e che in tanta sua sciagura lo sovvenisse, e con una
pietosa diceria gli divisò tutto il fatto com'era passato. Astilo, divenutone
compassionevole, entrò seco nel giardino e, veduta la sconfitta de' fiori:</p>
<p>— Non dubitar — disse a Lamone — ché io ti scuserò con mio
padre e darò la colpa di questo guasto a' miei cavalli, fingendo che, mentre a
questi alberi legati si stavano, infra loro rignando e tempestando, si siano
sciolti e scapestratamente correndo, pascendo e zampeggiando, gli abbiano a
questa guisa svettati, calpesti e divelti.</p>
<p>Di che Lamone e Mirtale alquanto racconsolati lo lodarono, lo ringraziarono
e lo benedissero assai. Appresso gli portò Dafni un bellissimo presente di
capretti, di caci, di galline, di pollastri, d'uve in su' tralci, di pomi in
su' rami; portò della malvagia, del moscatello, ambedue bevande delicatissime.
Astilo, lodato ed accettato il presente, si dette a ordinare la caccia delle
lepri, come giovine ricco e di buon tempo che egli era, e venuto in villa per
aver di quei piaceri che non s'hanno per le città. Ma Gnatone, che altro non
sapeva far che pappare tanto che recesse e bere finché ebbro venisse, e che
altro non era che ma cella e ventre e le parti di sotto al ventre, non ebbe
prima il giovinetto capraro adocchiato che, stranamente piacendogli, vi fece sí
i disegno. E percioché era vago di quello che li cattivi uomini sono,
abbattutosi a una bellezza qual non era forse nella città, fece pensiero di
affrontarlo, credendo, per essere un capraro, che agevolmente si
conquistasse.</p>
<p>Fatto cotal proponimento, non volle andare con Astilo alla caccia, ma,
calandosene dove Dafni pasceva, sotto sembianza di veder le sue capre, ma
invero per trovarsi in dove lui, gli si mise intorno accarezzandolo,
lusingandolo, ora lui ora le sue capre lodando e seco inframmettentemente
addomesticandosi; quando lo richiedea che sonasse, quando gli promettea di
donargli cotai sue novelle, e talora gli dava speranza di farlo franco,
mostrando di potere appo 'l padrone ogni cosa. E quando gli parve d'averlo bene
alla mano, una sera appostandolo che tornava con le capre dal pascolo,
fattoglisi primamente incontro lo baciò, poscia, cercando di recarlosi in atto
che stanno le capre sotto i becchi, egli, poiché fu stato alquanto a vedere,
pure alla fine, a vedutosi di quel che fare intendea, s'argomentava di
levarlosi dattorno, dicendo che bene stava che i becchi montassero le capre, ma
non già s'era mai veduto che un becco montasse un altro becco, né un montone,
invece d'una pecora, un altro montone, né un gallo, per una gallina, un altro
gallo. Già s'era disposto Gnatone a forzarlo, e cominciava a manometterlo,
quando il pancione ch'era ubriaco e per ogni poco di tentenno barcollava, ad un
sol guizzo che fece il giovinetto si trovò per terra rovescio che parve un
sacco di stabbio, e piú bisogno avea di manovelle e di curri per rizzarlo che
d'un fanciullo.</p>
<p>Dafni, uscitogli degli artigli, si mise a gambe su per l'erta a guisa d'un
levriero e da quindi innanzi mai non vi si volle a pressare; e se per avventura
capitava dove egli pasturava lo fu giva sempre, ed anco avea gli occhi alla
Cloe, ch'egli non grancisse ancor lei. Ma Gnatone, non per questo lasciando
l'impresa, andava tuttavia macchinando di conquistarlo; e conosciuto che egli
non era men forte che bello, si tolse giù della forza ed aspettava occasione di
parlarne con Astilo, sperando d'ottenerlo dal giovine in dono, percioché lo
conosceva liberale e desideroso di compiacerlo in molte cose e maggiori che per
allora non si potea. Percioché sopraggiunsero Dionisofane e Cleariste (cosí si
chiamavano il padron vecchio e la madonna), eravi un tumulto di cavalcature, di
servi e d'altri uomini e donne tale che ogni cosa era in iscompiglio. Ma poi
n'ebbe seco un lungo ed amoroso ragionamento.</p>
<p>Era Dionisofane un uomo di mezzo tempo, già mezzo canuto, di persona grande,
aggraziato e robusto al par di qualsiasi freschissimo giovine; di ricchezze
pochi lo pareggiavano e di bontà nessuno. Il primo giorno ch'egli arrivò, fece
sacrificio a tutti gli dèi della villa, a Cerere, a Bacco, a Pane ed alle
ninfe, e comunemente convocate tutte le sue brigate, dedicò loro una piena
tazza di vino. Gli altri giorni appresso andò visitando il podere e,
considerando l'opere di Lamone e veggendo i campi solcati, le viti bene
acconce, il giardino ben coltivato (percioché della rovina de' fiori Astilo gli
avea già detta la cagione), ne prendea grandissimo piacere, ne lodava Lamone e
gli prometteva di francarnelo. Venne poi dove Dafni pasceva, per veder le capre
e 'l capraro, alla cui venuta la Cloe, per paura e temenza della brigata
ch'egli avea intorno, se ne fuggì nella selva. Dafni stette saldo e, vestito
d'una villosa pelle di capra, con un zaino nuovo a' fianchi, dall'una mano con
un paniero di caci freschi e dall'altra con un paio di capretti, si fece loro
innanzi tale che s'Apollo fu mai bifolco di Laomedonte, non dovette esser
altramente fatto che si fosse egli.</p>
<p>Venuto in cospetto loro, nulla s'ardiva a parlare, ma tutto vergognoso,
fissando gli occhi in terra, porgea riverentemente il suo dono. Allora
Lamone:</p>
<p>— Ecco qui — disse —, padrone, il vostro capraro. Voi mi
deste a socio cinquanta capre e due becchi ed ora, per sollecitudine e buon
governo di questo garzone, abbiamo un centinaio di capre ed una diecina di
becchi, che non fu mai veduta la piú bella roba. Guardate becchi rigogliosi che
son questi, come son barbuti, e le barbe come sono lucignolate, come ben
cornuti, come ben vestiti. Vedete le capre come le son tutte grasse, come son
villose; guardate come quei velli son crespi e quelle corna come son lisce. Son
per la piú parte giovini, tutte lattose, tutte feconde, ed assai ve n'hanno di
quelle che fanno dui capretti al parto; oltre di questo, le son tutte musiche,
percioché con la musica son da costui comandate, che non piú tosto sentono il
suono della sampogna che tutte in un tempo fanno secondo il cenno di
quella.</p>
<p>A questo parlare era presente la Cleariste la quale, desiderosa di vederne
la pruova, comandò che Dafni sonasse e cennasse loro come soleva,
promettendogli che gli donerebbe un tabarretto ed un capperone d'un bel
carfagno ed un paio d'usatti nuovi. Dafni, alquanto assecuratosi, fece che
tutti gli si ponessero a sedere innanzi, a guisa d'un teatro; ed egli, recatosi
in piedi di sotto un faggio, si cavò la sampogna del zaino e, fatto
primieramente uno squillo, tutte le capre in un tratto, con le teste levate,
stettero in orecchio; poscia, dando segno della pastura, si dettero a pascere.
Pascendo, sonò sottovoce soavemente, ed elleno si posero a giacere; mentre si
giacevano, spiccando un verso molto acuto, parve che desse "al lupo", e le
capre spaventate come se alle coste l'avessero tutte in un tempo nella selva si
rifuggirono; poco dipoi, sonando a raccolta, uscite dalla selva, gli vennero a'
piedi. Insomma non cosí ubbidienti si veggono gli uomini servi ai lor padroni,
come erano quelle bestiuole alla sua sampogna.</p>
<p>Di che molto si meravigliarono, e sopra tutti la Cleariste la quale, molto
accarezzandolo e per bello capraro e per musico laudandolo, gli raffermò la
promessa; indi, tornandosene tutti alle stanze, andarono a pranzo e delle lor
vivande mandarono a presentar Dafni, il quale, facendone una merenduola con la
Cloe, si rallegrava con esso lei d'assaggiar de' bocconi che magnano i
cittadini, e buona speranza tenea delle sue nozze, percioché, veggendosi in
favor dei padroni, si credea che agevolmente gliene concedessero. Ma Gnatone,
infocato dell'amor del capraro e della disdetta d'esso scornato, di piú vivere
indegno si riputava se non traeva a fine il suo desiderio e, preso tempo una
volta ch'Astilo per il giardino si diportava, tiratolo nel tempio di Bacco, gli
si gittò davanti ginocchioni, i piedi e le mani supplichevolmente baciandogli.
Di che il giovine meravigliandosi, e stringendolo a dir la cagione di tal
novità:</p>
<p>— Padron mio — disse egli — il vostro Gnatone è spacciato:
quelli che per addietro non ho mai conosciuto che cosa sia amore, se non a
tavola intorno a qualche saporoso boccone; quelli che giuravo di non veder cosa
che piú bella mi paresse né che piú mi gustasse che un buon vin vecchio; quelli
che facevo piú stima de' vostri cuochi che di quanti garzoni fossero in
Metellino: ora son giunto a tale che non penso che sia né che possa essere mai
né la piú bella né la piú saporita cosa di Dafni. E di tanti preziosi cibi, si
bene acconci, si bene conditi e tanto bene stagionati, di carne, di pesce, di
torte, che tutto giorno ci s'apparecchiano, io mi torrei di non mai gustarne, e
diventare una capra o un caprone, e stare in quattro piedi a biasciar dell'erbe
e delle fronde purché un sol tocco sentissi della sampogna di Dafni e che egli
solamente mi menasse a pascere. Ma voi padron mio salvate la vita al vostro
Gnatone, e vincete questo invitto suo amore; altramente io vi giuro, per li
sacrifici della vostra cucina e per la divinità della vostra cantina, che un
giorno davanti alla porta di Dafni, quando avrò ben pieno il corpo, mi frugherò
tanto con coltello di punta che m'uscirà 'l fiato. Ed allora non mi chiamerete
più, come siete uso, il vostro Gnatonino.</p>
<p>Cosí detto, con gli occhi tutti imbambolati, egli si gittava di nuovo a
baciargli i piedi, ma 'l donzello nobile e d'alto core che delle forze d'Amore
non era del tutto rozzo, non sofferendo piú oltre:</p>
<p>— Sta' su — disse — il mio Gnatone, e consòlati ché io ti
prometto di farlomi dare a mio padre e condurlo alla città, dove a me per
ragazzo ed a te per paggio voglio che serva.</p>
<p>Poscia, per alquanto beffarlo, soggiunse:</p>
<p>— Ma non ti vergogni tu d'essere innamorato d'un figliuol di Lamone e
di voler in braccio un cotal guardacapre?</p>
<p>E fece con le labbra e col naso un certo niffolino, come mostrando d'aver a
schifo quel lezzo caprino e quel fortore cosí sapiente de' becchi. Ma Gnatone,
che per la pratica di molti conviti d'uomini lascivi era assai bene introdotto
nei ragionamenti d'amore, non fuor di proposito e di sé e di Dafni cosí
rispose:</p>
<p>— Nessun innamorato, padron mio, cerca queste cose ma s'invaghisce del
bello, in qualunque corpo trovi bellezza. E per questo altri hanno amato una
pianta, altri un fiume, altri una fera; e tuttavolta chi non dovrebbe aver
pietà dell'amante, sendo per viva forza costretto a riverir la cosa amata? Se
'l corpo ch'io amo è servo e villano, la bellezza che m'innamora è libera e
gentile. Mirate a quella sua chioma, se non par d'un giacinto; a quegli occhi,
con tanta grazia commessi in quelle sue ciglia, se non paiono due gioie legate
in oro. Quel volo colorito, quella bocca vermiglia, quei denti d'avolio: e chi
sarebbe quegli che non spasimasse di cosí bianchi baci? Se sono innamorato d'un
pastore, in ciò son io somigliante agli dèi. Anchise era bifolco e Venere lo si
godé. Branco era capraro ed Apollo se ne invaghì. Ganimede fu pastore e Giove
lo rapì. Perché avemo dunque a di pregiare un fanciullo, di cui per insino alle
capre s'innamorano e veggiamo che obbedienza gli rendono? Io non so come egli
si dimori qua giù per terra e, dimorandoci, doveremmo saper grado all'aquile di
Giove che ci lo lasciano.</p>
<p>Voleva Gnatone, infervorato, seguir piú oltre, quando Astilo, della sua
risposta e specialmente dell'ultime parole dolcemente ridendo, disse:</p>
<p>— Oh, quanto grandi oratori fa egli questo Amore!</p>
<p>E senza piú oltre ascoltarlo, gli si tolse davanti, con animo d'aspettar
occasione d'impetrar Dafni dal padre per suo. Ma Eudromo, che da un cantone del
tempio secretamente origliando avea a un di presso compreso come la bisogna
andava, sdegnoso che una tal bellezza divenisse preda di sí rozzo briccone,
incontanente Lamone e lui ne fece avvertiti. Di che Dafni sbigottito restando,
fece pensiero o di fuggire insieme con la Cloe o di morire, e di tutto con esso
lei si consigliava. Ma Lamone, chiamata Mirtale da parte, un poco fuor delle
stanze:</p>
<p>— Moglie mia — le prese a dire — noi siamo rovinati;
venuto è 'l tempo che ci fia forza a rivelare il nostro segreto. E se le capre
n'andranno in dispersione ed ogn'altra cosa a traverso, sia che vuole, ché, per
Pane e per le ninfe, quando mai non restasse (come si suol dire) nella stalla
altro bue che io, non voglio mancare di far palese la condizion di Dafni, e
come l'ho trovato, e come l'ho nutrito, e di mostrar gli arnesi ch'erano
insieme con lui, accioché sappia questo vituperoso di Gnatone, sendo lui chi
egli è, di che sorta giovine vuole per innamorato. Va' dunque, e mettimi i suoi
contrassegni a ordine.</p>
<p>Cosí sendo restati dì fare, un'altra volta entrarono in casa. In questo
mentre Astilo, trovato Dionisofane sfaccendato, gli si fece innanzi
dicendo:</p>
<p>— Mio padre, io voglio una grazia da voi: che mi lasciate menar Dafni
nella città per mio servidore, percioché è bel giovine ed ha non so che piú
degli altri contadini, oltreché egli è atto ad imparar da Gnatone mille
piacevolezze.</p>
<p>— Perché no? — rispose il padre. — Io ne son ben
contento.</p>
<p>E fattisi chiamare Lamone e Mirtale, disse loro il buon pro della ventura di
Dafni, che egli divenisse cittadino e che, dove prima serviva le capre e i
becchi, avesse per innanzi a servire suo figliuolo, e promise dar loro in sua
vece due altri caprari. Allora Lamone, in presenza di tutti gli altri servi che
già gli erano d'intorno a rallegrarsi di aver un sí bel servidore per compagno,
chiedendo licenza di parlare, cosí prese a dire:</p>
<p>— Signore, udite quel che questo vecchio vi dice, e non pensate che
menzogna vi conti ché vi giuro, per Pane e per le ninfe, che di nulla vi
mentirò. Io, perché voi sappiate, non son padre di Dafni, né Mirtale sarebbe
stata sí avventurosa di essergli madre. Quali siano i suoi parenti, io non lo
so, ma, chiunque si fossero, per aver forse assai piú figliuoli, e maggiori,
isposero lui; e cosí sposto io lo trovai, che si nutriva del latte d'una mia
capra, a cui, morta che fu, per aver fatto offizio di madre diedi qui sotto al
giardino sepoltura. Trovai col bambino alcune spoglie, le quali io serbai e
sono ancora appresso di me, e per esse facciamo giudizio ch'egli sia di piú
alta fortuna che noi non siamo. Non per questo io mi sdegno ch'egli venga a
servir Astilo, ché sarà un bel servidore d'un bello e buon padrone, ma non
posso già soffrire ch'egli abbia ad esser lo strazio e 'l vituperio di Gnatone,
di cui è movimento che venga a Metellino, per operarlo ne' servigi di
femmina.</p>
<p>E cosí detto, di tenerezza e di sdegno lagrimando si tacque. Gnatone,
sentitosi mordere, avea già cominciato a bravare e minacciar di bastonarlo,
quando Dionisofane, cui le parole di Lamone aveano tòcco il core, d'un mal
piglio guatandolo lo fece racchetare; poscia, da capo disaminando Lamone:</p>
<p>— Guarda — gli dicea — a dirmi il vero, e noi mi far
gherminelle per addossarlomi per figliuolo, perché io me n'adirerei con esso
teco.</p>
<p>Insomma, dopo molto interrogare, raffermando il vecchio efficacemente,
giurando per tutti gli dèi ed offerendosi ad ogni sorta di castigo se di cosa
alcuna mentisse, Dionisofane, insieme con la Cleariste riandando le sue
parole:</p>
<p>— A che proposito — dicea — fingerebbe Lamone queste cose?
Se egli perdea un capraro, ne guadagnava due. Come saprebbe un contadino far
questi trovati? Oltre che duro mi si fa a credere che da un tal vecchio e d'un
ventre di si vil femmina uscisse sí bel figliuolo.</p>
<p>Ma per piú non dibattersi in cotal pensamento, gli parve di dover
considerare le spoglie che egli dicea, se d'illustre e gloriosa fortuna indizio
le porgessero. Andata dunque Mirtale per esse, e recatele cosí come sí stavano
in un frusto zaino riposte, primieramente egli stesso l'aperse e, veduta la
vesticciuola di scarlatto, la collana d'oro e 'l pugnaletto guarnito
d'avorio:</p>
<p>— O Dio buono! — disse gridando, e chiamò la donna a vedere, la
qual veggendo, anch'ella gridò forte:</p>
<p>— O Parca amica, non son queste le cose che noi col nostro figliuolo
isponemmo? Non son queste quelle con che noi mandammo Sofrosina a questa villa?
Certamente, marito mio caro, queste son desse, e questo fanciullo è nostro.
Dafni è vostro figliuolo, e convenevolmente guardava le capre del suo
padre.</p>
<p>Mentre che ella cosí dicea e Dionisofane si stava intorno agli arnesi,
baciandoli e per tenerezza lagrimando, Astilo, inteso che Dafni era suo
fratello, lasciandosi andar la veste da dosso, si diede a correre nel giardino
per essere il primo a baciarlo. Ma Dafni, vedendolo con tanta brigata cosí
tumultuosamente correre e gridare, dubitoso non per prenderlo venisse, gittato
il zaino e la sampogna per terra, si mise a fuggire inverso il mare per
gettarsi giù d'uno scoglio. Onde non piú tosto fòra trovato che l'avrebbon
forse perduto, se non che Astilo, avvedutosene, un'altra volta prese a
gridare:</p>
<p>— Férmati, Dafni, non temere, ché io son tuo fratello e quelli che
t'eran dianzi padroni ti son ora parenti. Pur adesso ci ha Lamone rivelato il
suo segreto, ci ha detto della tua capra, e mòstrone i tuoi contrassegni.
Volgiti indietro e guarda come ti vengono a incontrare tutti festosi e ridenti.
Ma prima di tutto voglio che tu baci me, ché ti giuro per le ninfe che di nulla
ti mento.</p>
<p>Già s'era Dafni fermato, come che pur guardingo si stesse, ma dal giurar
d'Astilo appena assecurato stette saldo ed appressati s'abbracciarono e si
baciarono. In questo mentre sopravvenne l'altra moltitudine di servi e di
serve; poscia giunse il padre e la madre, e tutti con molta allegrezza e con
molte lagrime lo baciarono.</p>
<p>Dafni, innanzi a tutti gli altri, con gran riverenza e con gran festa
ricevette il padre e la madre e, come se da prima conosciuti gli avesse, al
petto se gli stringeva, non volendo uscir loro dalle braccia, tanto la natura è
per sé facile in un subito a credere. Dafni in questa allegrezza poco men che
non si dimenticò della Cloe, e quando fu giunto alle stanze, il padre, fattolo
riccamente vestire e postolosi a lato a sedere, in presenza di tutti parlò in
questa guisa:</p>
<p>— Io mi maritai, figliuoli miei, ch'ero molto giovine, ed in breve
tempo divenni assai fortunato padre, secondo il mio parere, percioché avea
prima un figliuol maschio, poscia una femmina, ed Astilo era il terzo. Onde io,
pensando d'aver, fra tutti tre, redi abbastanza, nato che fu questo bambino,
deliberai di gittarlo e questi arnesi non per contrassegni ma per ornamenti gli
furon dati. Altri sono poi stati i consigli della fortuna; percioché il
figliuol maggiore e la fanciulla d'una medesima malattia in un giorno medesimo
mi morirono, e tu, Dafni, per provvidenza degli dèi ti sei salvato, perché io
abbia piú d'uno aiuto alla mia vecchiaia. Ora io voglio, figliuol mio, per
quanto amor ti porto, che tu non ti ricordi piú della ingiuria dell'esser
gittato, percioché fu piú tosto per necessità di fato che per mio volere. E tu,
Astilo, non ti dolere ch'ora ti tocchi parte di quel che tutto ti si veniva,
conciosiacosaché gli uomini savi non possono aver la miglior ricchezza d'un
buono e amorevol fratello. Amatevi l'uno l'altro, figliuoli miei, ché questo
solo vi manca. Di danari, voi starete a par de' re: vi lascerò di molti poderi,
di molti servì, dell'oro, dell'argento, e di tutt'altro che i ricchi
posseggono. Ma ora io voglio solo che Dafni appartatamente sia padrone di
questo paese, di Lamone, di Mirtale e delle capre che egli guardava.</p>
<p>Ancora voleva piú oltre seguir Dionisofane, quando Dafni, salito subitamente
in piedi, disse:</p>
<p>— Bene hai fatto, mio padre, a ricordarmi le capre; io voglio ire a
beverarle ché le debbono aver sete e stanno ora dove che sia, aspettando la mia
sampogna che le meni a bere ed io mi sono arrecato a sedere qui in petto e
persona.</p>
<p>Risero tutti dolcemente che egli, già divenuto padrone, volesse ancor essere
capraro ed aver cura delle capre, ed incontanente fu mandato un altro che cura
n'avesse. E, lui detenuto, sacrificarono a Giove salvatore e prepararono uno
splendido convito, dove solamente Gnatone non comparse, ché giorno e notte si
stava nel tempio di Bacco, dolente del suo misfatto e pensoso di trovar modo
che perdonato gli fosse.</p>
<p>La fama intanto corse per tutta la contrada che Dionisofane avea ritrovato
un suo figliuolo e che Dafni capraro era stato riconosciuto per oste del podere
e per padrone delle capre che egli guardava; onde la mattina d'ogn'intorno
concorsero brigate a rallegrarsi con esso lui ed a presentare il padre d'esso,
tra' quali Driante, balio della Cloe, fu il primo. E Dionisofane volle che
tutti fossero partecipi di quella allegrezza e presenti al sacrificio che
intendeva di fare: per che, fatto un appresto grande di vino, di farina,
d'uccellami, di porchette, di torte e d'ogni sorta vivande, fece sacrificio a
tutti gli dèi del paese. Dove Dafni, recatisi innanzi i suoi pastorali arnesi,
parimente dispensandoli a ciascun d'essi ne fece offerta. A Bacco dedicò il
zaino e la pelle, a Pane la sampogna e 'l zufolo, alle ninfe il vincastro e
tutti i secchi di sua mano. — E tanto sono piú dolci e diletti usati che
qualsivoglia straniera felicità, che egli nel lasciar ciascuna di queste cose
vi lagrimò sopra; né volle prima dare i secchi che non vi mugnesse, né la pelle
che non se ne vestisse, né la sampogna che non la sonasse. Egli le baciò tutte,
salutò le capre, chiamò tutti i becchi per nome e volle bere della fontana dove
avea con la Cloe insieme piú volte bevuto. Né per ancora avea mai voluto
scoprir del suo amor cosa alcuna, come quello che 'n piú comodo tempo aspettava
di farlo.</p>
<p>Mentre che Dafni era intorno a' sacrifici occupato, alla Cloe un tale
accidente sopravvenne. Ella guardava le sue pecorelle e piangendo dicea, come
era convenevole:</p>
<p>— Poverella me! ché Dafni si sarà dimenticato de' fatti miei: egli è
divenuto ricco, e ricche nozze gli si debbono girar per lo capo. E che pro mi
fanno ora le sue promesse? Che mi giova che, invece delle ninfe, io gli facessi
giurar le capre? Ecco che ora abbandona e le capre e la Cloe, e nel sacrificare
alle ninfe ed a Pane non gli è pur caduto in mente di volermi vedere. Egli di
certo avrà trovato appresso alla madre serve piú belle di me. A dio, Dafni mio.
Io ho caro ogni tuo bene, ma senza di te non vivrò già io.</p>
<p>E mentre queste e cotali altre cose la dolente dicendo e pensando si stava,
in un tempo le comparse davanti Lapo bifolco con una masnada di contadini,
percioché avanti che il maritaggio di Dafni si concludesse, sapendo che per
esser già Driante in tutto vòlto a farlo di certo si conchiuderebbe, avea preso
per partito d'averla per forza; e cosí rapitala, con tutto ch'ella piangendo e
miserabilmente gridando facesse ogni resistenza per non andare, a suo malgrado,
tutta scarmigliata ne la menavano.</p>
<p>Intanto, chiunque si fosse che la forza vedesse, ne portò novella alla Nape,
Nape a Driante, e Driante corse subito a Dafni. Il quale, udita la rapina della
sua Cloe, tutto stordito e fuori di se stesso restando, non attentandosi di
parlarne col padre né potendo l'indugio sofferire, a piè del giardino
uscitosene, cosí piangendo prese a dolersi:</p>
<p>— O sfortunato me, come in mal punto sono io stato ritrovato!
Quant'era il meglio ch'io fossi ancora capraro! Quant'ero io piú felice in
servitù che non sono in questa mal acquistata franchezza! Allora vedev'io la
Cloe, allora sempre meco; ora Lapo me l'ha rapita e vassene. Oimè! che questa
notte dormirà seco, ed io mi sto qui a bere e festeggiare. Dolente me,
spergiuro me, che tante volte ho giurato invano e per Pane e per le capre e per
le ninfe!</p>
<p>Mentre che cosí il giovinetto si lamentava, Gnatone, che nell'uscir del
giardino gli avea tenuto dietro, e nascostosi di dentro fra certe nocciole
senza esser veduto lo vedeva e sentiva, non prima attinse la cagione del suo
rammarichio che, pensando ciò dover esser buona occasione a rappattumarsi con
esso lui, presi subitamente certi galuppi il d'Astilo:</p>
<p>— Oltre — disse a Driante — conducine al colle di
Lapo.</p>
<p>E Driante, guidandoli per traietti e smozzature di strade, a traversò loro
innanzi tanto che appunto nel metter la fanciulla in casa li vennero a
rincontrare, ed allora Gnatone, fatto alto, mise i suoi galuppi in battaglia. E
percioché vide tra quei ma calzoni certi visi burberi, con certe chiaverine e
certi spuntoni rugginosi, a guisa d'avveduto capitano postosi nel ritroguardo,
per salvezza della sua persona, con animose parole mise lor coraggio a
combattere. Cosí dato dentro, e sbaragliato nel primo incontro lo stuolo de'
contadini, primieramente ricoverarono la preda; poscia, a guisa di micci
bastonandoli, li misero in volta.</p>
<p>In questo, Gnatone si mosse ed imbizzarritosi tutto si spinse con la sua
peccia avanti e, come quello che dopo la vittoria disegnava il trionfo:</p>
<p>— Ah! compagni — venìa gridando — la campagna è nostra,
pigliatemi Lapo, e legatelo, che ne lo meni prigione.</p>
<p>Ma ciò non venne lor fatto percioché Lapo, vista la mala parata, avanzando
tempo se n'era fuggito per non capitare in mano de' nemici. Fatta questa
fazione, mosse Gnatone il campo verso l'alloggiamento, per rinfrescarlo; e
percioché sendo già notte non credeva d'essere a tempo alla cena per far
carnaggio, tra via diede lor a sacco un pollaio. Ed arrivato, trovò che
Dionisofane dormiva, e Dafni che non pur vegghiava ma che a piè del giardino
ancora passeggiando e piangendo si stava. Laonde, menatagli la sua Cloe
davanti, e raccòntogli con grande angoscia, come un trafelone che egli era,
tutti gli avvisi di quella impresa, gli stratagemmi che avea fatti, le prodezze
della sua persona, a che repentaglio s'era messo in quella spedizione, con quel
grado che poté maggiore gli ne presentò. Poscia, pregandolo che non piú delle
sue ingiurie si ricordasse, gli chiese in grazia che della sua mensa non lo
privasse percioché fuor di quella si vedea in preda della fame.</p>
<p>Dafni, vedendosi innanzi la Cloe e per mano avendola, non pur fu contento a
perdonargli ma gli restò di tanto beneficio obbligato. Ragionandosi poi del
maritaggio della Cloe, ciascuno lo consigliava che non l'appalesasse, ma che
secretamente la si tenesse e solo con la madre conferisse il suo amore. Driante
non solo non v'acconsentì, ma fu di parere che si dicesse al padre, ed egli
stesso si profferse di parlargliene e farnelo contento; perché, ricondottasi la
fanciulla a casa, Dafni se n'andò con molta allegrezza a dormire, e Gnatone con
un buono appetito a scosciar dei polli.</p>
<p>La mattina seguente Driante, postosi nel zaino gli arnesi della Cloe, se
n'andò a parlare con Dionisofane e con la Cleariste e, nel giardino a sedere
trovatili, ed Astilo e Dafni con essi, chiesta lor licenza favellò in questa
guisa:</p>
<p>— Io vengo da voi, tratto da quella stessa necessità a rivelarvi un
mio secreto da cui fu mosso Lamone a palesarvi il suo. Questa mia fanciulla non
è mia figliuola, ed io non l'ho né generata né nutrita. Suoi genitori non so io
quai si siano, ma sua nutrice fu una mia pecora, qui su, nella grotta delle
ninfe dove ella fu gittata. Io mi abbattei, pascendo quindi intorno, a
trovarla, e da indi innanzi, per meraviglia del caso e compassione di lei, me
l'ho sempre tenuta e condottala dove vedete. Facciavi di ciò fede la sua
bellezza e le sue maniere, percioché ella in nessuna cosa ne si assomiglia; e
faccianvene fede queste spoglie di che ella era adornata, che non sono cose da
pastori. E, trattelesi del zaino:</p>
<p>— Ecco qui — disse. — Guardatele voi stessi e cercate di
che gente ella sia, e vedete se per avventura vi paresse cosa per Dafni.</p>
<p>Ciò non disse Driante a caso, né Dionisofane a caso lo intese: laonde,
fissati gli occhi a Dafni e vistolo nel viso pallido e gettar covertamente
certe lagrimette, tosto comprese il suo amore. E di pari affezione amando la
fanciulla altrui che 'l proprio figliuolo, di nuovo prese di punto in punto a
interrogare sopra le parole di Driante. Poscia, scoperti i contrassegni, tosto
che vide gli usattini, i coscialetti e 'l frontale, chiamatasi innanzi la
Cloe:</p>
<p>— Sta' — disse — di buona voglia, fanciulla mia, ché già
sei maritata e presto ritroverai tuo padre e tua madre.</p>
<p>E Cleariste, presala a custodire da indi innanzi sempre come sposa del suo
figliuolo, vestita, ornata ed accarezzata la tenne. Ma Dionisofane, tratto
Dafni da parte, e scaltritamente di aminatolo se la Cloe fosse ancor vergine,
ritraendo di sí (percioché egli giurava che oltre al baciarsi ed abbracciarsi
nessuna cosa altra era tra loro intravenuta), ne prese grandissimo piacere e
volle che di presente d'essersi moglie e marito l'uno e l'altra
s'acconsentisse.</p>
<p>Allora certo si poté conoscere qual fosse una bellezza, arròtogli
l'ornamento; percioché, vestita che fu la Cloe, cònciosi il capo e forbitosi il
viso, tanto a ciascuno fuor del villesco abito parve piú bella che Dafni stesso
appena la riconobbe. Ed ognuno senza altri indizi avrebbe giurato che a patto
alcuno non poteva essere che Driante di sí fatta donzella fosse padre.
Tuttavolta anch'egli v'era a convito insieme con la Nape, e da un'altra banda
Lamone e Mirtale. Seguirono poi per molti giorni di sacrificare, di festeggiare
e di far pasti, ed erano poste tazze e vino in pubblico per ognuno. La Cloe
dedicò ancor ella le sue rozze spoglie, il zaino, la pelle, i secchi; bevé
anch'ella dell'acqua della sua fontana, di quella della grotta dove la fu
nutrita e, mostratole da Driante il sepolcro della pecorella sua balia, lo
sparse di fiori. Anch'ella sonò certe canzonette alle greggi ed alle dèe,
pregandole che le concedessero grazia di ritrovar quelli che gittata l'aveano e
che della condizion di Dafni fossero degni. Ma, poiché assai feste furon fatte,
di quelle che fare in villa si possono, parve loro di dover tornare nella città
e di cercar de' parenti della Cloe, e di piú non indugiare le lor nozze.</p>
<p>La mattina appresso dunque, sendo ad ordine per partire, dettero a Driante
altre tremila dramme ed a Lamone concessero la metà di tutti i frutti del
podere, le capre insieme co' caprari, quattro para di buoi, vesti per la
'nvernata, e la moglie libera. E ciò fatto, si misero in via con molti cavalli,
con salmerie, con palafrenieri innanzi agli sposi e con altre delicature assai.
E perché giunsero di notte, non sendo veduti de' cittadini non furono quella
sera visitati; ma la mattina di poi si ragunò davanti alla lor porta una gran
moltitudine d'uomini e di donne a rallegrarsi: questi con Dionisofane del
figliuolo ritrovato e della bellezza e della grazia di esso; e quelle a far
festa con la Cleariste che, in un tempo, e d'un figliuolo e di sí bella sposa
fosse piú ricca tornata. E mirando la fanciulla come tra le donne si suole, le
matrone meravigliose e le giovini aschiose ne divenivano; percioché la sua
bellezza, non che di contadina paresse ma tra le piú signorili e tra le piú
nobili, era la piú vaga e la piú riguardevole che vi fosse, e recavasi dalla
villa una certa natia purezza ed una semplicità condita d'una tale accortezza
che, oltre che bella si mostrasse, e dabbene e d'assai dava a creder che fosse.
Ondeché per essa e per il giovin era tutta la città commossa, disiando ciascuno
di vederli, e, veggendoli, dicevano che felici nozze sarebbon le loro.
Desiderava ciascuno che si trovasse la schiatta della donzella, tale quale alla
nobilezza di Dafni ed alla beltà di lei si conveniva, e molte delle piú ricche
matrone avrebbon voluto che fossero per madri di sí bella fanciulla tenute.</p>

<p>Ora, de' suoi genitori cercandosi, avvenne che Dionisofane, dopo molti
pensieri, una notte che profondamente dormiva ebbe in sogno una tal visione.
Gli parve di veder le ninfe intorno ad Amore che lo pregassero, se tempo n'era,
per le nozze delli due novelli sposi e che egli, allentato l'arco e fattolosi
pendere dagli omeri insieme col turcasso, si volgesse verso di lui e gli
comandasse che facesse un convito a tutti i primi cittadini di Metellino, e che
quando la cena fosse all'ultimo bere recasse davanti a ciascuno gl'indizi della
Cloe e che, questo fatto, si celebrerebbon le nozze.</p>
<p>Ciò vedendo e sentendo, Dionisofane la mattina di buon'ora salse fuor del
letto e, comandato che s'ordinasse una splendida cena, dove fosse di ciò che in
terra, in mare, pe' laghi, pe' fiumi fosse possibile a trovarsi, convitò tutti
i piú onorati cittadini che v'erano. E già sendo notte, venuta che fu l'ultima
tazza con che si sacrifica a Mercurio, comparse uno scudiero con un nappo
d'argento e suvvi gli arnesi della fanciulla e, portatigli a torno sí che
ciascuno vedesse, non fu di loro chi sapesse che ciò si fosse salvo un certo
Megacle, vecchio che per onoranza sedeva ultimo in testa della tavola. Costui,
veduti che gli ebbe, tantosto riconosciutili, prese, a guisa d'un giovine, con
una gran voce a gridare:</p>
<p>— Che cose son queste che io veggio? Che fu di te, figliuola mia? Sei
tu viva ancora, oppure chi trovò già queste spoglie le ha qui portate? Ditemi,
Dionisofane, vi prego, donde avete voi questi arnesi? E se gli dèi v'hanno
fatto grazia di ritrovare un vostro figliuolo, non m'invidiate che ritrovi il
mio sangue ancor io.</p>
<p>A cui dicendo Dionisofane che egli prima isponesse il caso di sua figliuola,
col medesimo tuono di voce cosí soggiunse:</p>
<p>— Io avevo già quando questa mia figliuola mi nacque pochissima roba,
e quella poca che mi trovavo non era bastante per le gravezze del comune e per
il saldo delle galere. Laonde, disperandomi in quella mia povertà di poterla
allevare, datile invece di concio questi pochi ornamenti, presi per partito di
gittarla, sperando (perché molti per questa via cercano di divenir padri) che
da qualcuno fosse raccolta. Gittaila dunque nella grotta alle ninfe dedicata ed
alla lor custodia l'accomandai. Posciaché non ebbi piú reda, cominciai a
diventar ricco e da quindi innanzi la fortuna non ha voluto che io sia padre
piú né di quella né d'altra figliuola, e gli dèi, come per ischernirmi, mi
mandano ogni notte sogni che mi promettono che un branco di pecore mi farà
padre.</p>
<p>A questo, Dionisofane, alzato un grido maggior che Megacle, salse in piede
e, menatagli avanti la Cloe molto riccamente a dobbata:</p>
<p>— Questa è — disse — la fanciulla che voi sponeste:
questa, per provvidenza degli dèi, da una pecora è stata nutrita, sí come Dafni
da una capra. Eccovi qui le vostre spoglie e la vostra figliuola: prendetela e,
poscia che l'avrete, al mio Dafni per isposa la date percioché ambedue sono
stati gittati, ambedue ritrovati ed ambedue sono stati a cura di Pane e delle
ninfe e d'Amore.</p>
<p>Piacque a Megacle la proposta di Dionisofane e, fatta con la figliuola gran
festa, comandò che fosse chiamata la Rodi, sua donna, la quale venuta, dopo le
materne e sviscerate accoglienze, recatalasi in grembo non volle che mai le si
spiccasse dattorno; e quivi la notte dormirono percioché Dafni a niun partito
la volea lasciar, manco al padre.</p>
<p>Il giorno vegnente tutti d'accordo ritornarono un'altra volta in villa, e
questo fecero a preghiera di Dafni e della Cloe, ché mal volentieri stavano
nella città, ed anco perché parve lor convenevole di far nozze alla pastorale
Arrivati dunque a Lamone, fecero venir Driante e Megacle, e Nape raccomandarono
alla Rodi e, mentre che le feste delle nozze s'apparecchiavano, fu la Cloe dal
padre e dalla madre alle ninfe splendidamente appresentata, e gli dierono per
offerta i suoi contrassegni con molti doni. A Driante supplirono di donar sino
a dieci mila dramme.</p>
<p>Ma Dionisofane, veduto che 'l tempo era sereno e la giornata bellissima,
volle che 'l convito si facesse nella grotta medesima delle ninfe, dove,
apparecchiata la mensa ed ogni cosa di verdura coperto, fatti sedere ancora
tutti i contadini, fecero una solennissima ed abbondante cena. Erano gli assisi
con essi: Lamone e Mirtale, Driante e Nape, i prossimani di Dorcone, Fileta co'
figliuoli, Cromi con Licenia, e Lapo bifolco, percioché in tanta allegrezza
anch'egli parve degno di perdono e d'invito. I piaceri, gli'ntrattenimenti di
questo convito fra tanti contadini furono tutti alla contadinesca Si cantarono
canzoni di mietitori, si dissero burle di pescatori: Fileta concertò una musica
di sampogna, Lapo una stampita di pifari, Driante fece una moresca, Lamone un
ballo a riddone; e Dafni e la Cloe intanto si baciavano e le capre, come
volendo ancor esse partecipar della lor festa, stavano lor d'intorno pascendo,
comeché a' cittadini non fosse però molto a grado. Ma Dafni, or questa or
quella per nome chiamando, faceva lor vezzi, porgea lor della frasca e,
pigliandole per le corna, le baciava; e queste cose non fecero solamente
allora, ma quasi, mentre che vissero, tennero sempre la vita e le usanze
pastorali, percioché di continuo adorarono le ninfe, Pane ed amore. Possederono
sempre molte greggi di pecore e di capre, sempre fu loro piú dolce cibo i pomi
e 'l latte che qualunque altra delicatissima vivanda; e quei figliuoli
ch'ebbero poi (ch'ebbero un maschio prima e poscia una femmina) vollero che
dalle pecore fossero nutriti, e chiamarono l'uno Filopemene, l'altra Armentina;
ed essi furono quelli che fecero gli ornamenti della grotta, che vi posero le
statue delle ninfe, ch'edificarono il tempio di Amor pastore, che fecero
primieramente quello di Pane, chiamandolo "militare", conciosiaché prima sotto
al pino s'adorasse; ma queste cose fecero e nominarono a lungo andare.</p>
<p>Allora, venuta la notte e sendo tempo di metterli a letto, tutti li
convitati, con molti ceri e fiaccole innanzi cantando, sonando e saltando,
infino in su la soglia gli accompagnarono. E quivi, fatte preghiere e cerimonie
da nozze, cantarono Imeneo in canzoni sí rozze e scompigliate, che parvero piú
tosto un maneggiar di bidenti o un ragghiar di somari che un cantar d'uomini.
Ed intanto che eglino cosí mugolavano, Dafni e la Cloe, condotti a letto, si
coricarono, ed abbracciandosi e baciandosi insieme vegghiarono tutta notte a
guisa di civette. Ed allora primieramente Dafni mise in opera la dottrina di
Licenia, e la Cloe s'avvide che i piaceri, che per innanzi per le fratte e per
le selve aveano avuti, erano stati piú tosto giuochi di pastori che fatti
d'amore.</p>
</div1>
</body>
<back>
<div1 type="appendice">
<head rend="sc">SUPPLEMENTO DEL TRADUTTORE<lb/>alla lacuna del ragionamento
primo</head>
<p>Scampato Dafni da questo pericolo, come gentile e conoscente che egli era,
ringraziò Dorcone del suo aiuto, offerendosegli molto; e la Cloe altresí gli
prese affezione, e fecegli intorno di molte amorevolezze. Era Dorcone un cotal
tarpagnuolo inframmettente, di pel rosso, di persona piccoletto, e di maniere
tutto nel praticar curioso, nel parlar lusinghiero e nel pensier malignuzzo
insomma un cattivo bestiuolo. Aveva costui piú volte veduta la Cloe, e,
piacendogli, cercava di farlesi amico; e di già avea gittato un motto a Driante
di volerla per moglie. Ora, in su questa occasione, veggendo Dafni cortese e
soro com'era, e parendogli la Cloe semplicetta ed arrendevole per le carezze
ch'ella per amor di Dafni gli facea, pensò di addomesticarsi con esso loro piú
strettamente, perché il suo disegno gli riuscisse; e fattilisi con molte parole
e con molte sue novelle amici, e lasciato un a picco per rivedersi, se ne tornò
per allora a' suoi buovi, tutto acceso della bellezza della Cloe ed aschioso
della pratica che vi tenea.</p>
<p>Rimasti i due giovinetti soli, se n'andarono verso la grotta delle ninfe,
per ringraziarle del pericolo scampato, e, cogliendo tra via de' fiori, fecero
a ciascuna di esse la sua corona; poscia, adoratele e ringraziatele, uscirono
sul pratello, davanti alla grotta, e, quivi d'altri fiori fatte ghirlande per
loro, cosí inghirlandati se ne scesero al bagno delle ninfe.</p>
<p>Era questo bagno a' piè d'esso pratello, percioché l'acqua che della grotta
usciva, per mezzo d'esso correndo, giungeva ad una ripa tagliata del medesimo
sasso che la grotta, e quindi cadendo, e d'uno in un altro macigno percotendo e
romoreggiando, si ricoglieva tutta a piè della ripa, in un pelaghetto
bellissimo. E percioché la ripa, da mezzo in giù, era sotto, in varie grotte
cavata, una parte del laghetto, dentro da quelle riducendosi, faceva altri
bagnetti, e conserve d'acque calde, fredde, temperate piú e meno, secondo i
diversi temperamenti del caldo e del freddo, che in ciascun ridotto faceva o il
sole o l'ombra che vi fosse; e dove l'acqua non giungeva, qua una grotta faceva
stanza asciutta, là una falda porgeva un seggio erboso, o di verde muschio
appannato; e 'l sole, che, dacché nasceva insino a mezzo giorno, in certe di
esse caverne feriva, ripercotendo dalla chiarezza dell'acqua nelle vòlte di
sopra, faceva di continuo lampeggiamenti e 'ncrespamenti di certi splendori
lucidissimi, e quivi il bagno era caldo; poscia piú a dentro, dove il sole non
feriva, secondo che l'acque s'allontanavano dal caldo, cosí tiepide, fresche e
fredde si trovavano. L'altra parte del bagno era tutta allo scoperto; e
percioché il letto era del medesimo sasso vivo, la bianchezza dell'acqua facea
che la paresse tutta d'argento. E perché le sponde, per lo spruzzolar
dell'acqua, che di sopra le bagnava, e per l'umor che di sotto le nutriva,
erano sempre di rugiadosi fiori dipinte e d'erbe verdissime e freschissime
vestite, per tutto il lor giro ripercotendo il verde dell'erba col cristallino
dell'acque, riluceva un fregio di smeraldo finissimo; e da ogni banda, sendo
l'acqua limpidissima, si vedevano certi piccoli pescetti scherzare, i quali, a
lor diletto o quando disturbo venìa lor fatto, sotto al concavo delle sponde o
per le buche delle grotte si riducevano.</p>
<p>Stati alquanto i giovinetti a mirar la bellezza del lago, gli scherzamenti
de' pesci ed i lampeggiamenti del sole, Dafni, tirato dalla vaghezza del loco,
si spogliò ignudo e, lasciato il suo tabarro alla Cloe, se ne corse in cima
alla ripa, e quindi, spiccato un salto per insino al mezzo del pelaghetto, si
gittò giuso, con maggior paura della Cloe che quando nella buca lo vide cadere;
percioché, andatosene al fondo, stette per buono spazio a tornar suso; poscia
venuto sopra, sbuffato ch'egli ebbe, come quello che era buonissimo nuotatore,
prese a fare in su l'acqua di molti giuochi; ed or rovescio, or boccone, or per
il lato, fece quando il ranocchio, quando la lepre, quando il passeggio e
quando il tuffo; fece il tombolo, fece il paneruzzolo, fece tutti i giuochi che
si fanno in su l'acqua, di tutte le guise, con meraviglioso piacere ed
attenzione della fanciulla.</p>
<p>Era Dafni di statura mezzana e ben proporzionata, di capegli neri e
ricciuti, di viso modesto e grazioso e d'occhi allegri e spiritosi; avea le sue
braccia ritondette e bene appiccate, le gambe isvelte e ben dintornate, il
torso gentilesco e morbidamente ciccioso; il volto e l'altre parti ignude, per
la cottura del sole, erano come di un colore olivigno, quasi ad arte
inverniciate; l'altre, coverte, erano di un vivo candor di latte, misto con una
porpora di sciamitino, nativamente carnate. Ciascuna parte per se stessa
bellissima, e tutte insieme piene di leggiadria, formavano una persona che,
come di nobile, tenea del delicato e, come di pastore, avea del robusto. Di
tutte le sue fattezze si componeva quell'aria, che "bellezza" si chiama; di
tutti i suoi moti risultava quell'attitudine, che "grazia" si domanda; e tutte
due insieme portavano vaghezza agli occhi di chiunque le vedeva: e questo è 'l
focile, con che, percotendo Amore gli occhi dei piú gentili, accende lor foco
nel core.</p>
<p>Con questo, davanti a Dafni, avea egli piú volte percossi gli occhi della
fanciulla; ma le percosse, come quelle che non venivano da tutte le sue
bellezze, né da tutta la sua grazia intera, non isfavillarono mai con tanta
forza al core, che v'accendessero l'ésca del desiderio, come ora che,
assagliendola unitamente con tutte le sue bellezze, riforbite dalla purezza del
bagno, con tutta la sua grazia, accresciuta dall'arte del nuoto, la colpì negli
occhi con tanto impeto, e quindi nel core con tante scintille, che
incontinente, con tutto che di rozza e fredda pastorella fosse, non pure il
fuoco vi s'apprese, ma con di molti lampi si mostrò subito fuori: onde, con gli
occhi a tentissimi, con la mente da ogni altra cosa alienata, e con la persona
tutta verso Dafni inclinata, si stette per lungo spazio immobilmente a mirarlo,
e, mirando, l'incendio le cresceva.</p>
<p>Pur, mentre il piacer della vista lo rinfrescava, sempre dilettoso le parve;
ma, poscia che manco le venne, subitamente in a fannoso le si rivolse:
percioché Dafni, fatte ch'ebbe di molte tresche, rivolgendosele, come per
ischerzo le disse:</p>
<p>— Addio, Cloe; io me ne vo sotto, a star con le ninfe; — e
tuffatosi in un tempo davanti a lei, se n'andò lungo le sponde, coperto
dall'ombra delle ripe, a riuscir chetamente dentro le grotte; e, postosi in una
di esse all'asciutto, attendeva, dalla crepatura d'un sasso, quel che la
fanciulla facesse.</p>
<p>La Cloe, poscia che di vista l'ebbe perduto e che egli, per molto che
l'aspettasse, non ritornava, credendosi prima certamente che affogato si fosse,
dirottamente piangendo e gridando, s'era già mossa correndo, a cercar d'intorno
qualcuno per veder di soccorrerlo: quando Dafni, con certe voci chiamandola, la
fece fermare. Poscia di nuovo, per ischerzo, con tutto che molto fosse chiamato
da lei, mai non rispose; ma le istesse voci della fanciulla, dall'eco della
grotta rintonate e, cosí donnesche come erano e da quelle di Dafni diverse,
indietro tornando, come da piú grotte, per la diversa distanza, diversamente
riverberavano; cosí di piú donne e di piú sorti voci parevano alla semplicetta
che fossero: laonde, ricordandosi di quel che Dafni nel tuffarsi avea detto, le
venne da credere che ivi dentro albergassero quelle ninfe le cui statue di
sopra nel tempio si adoravano.</p>
<p>Questa credenza le crebbe maggiormente, quando, chiamandolo, sentiva le
voci, qual piú da presso e qual piú da lontano, che medesimamente lo
richiamavano.</p>
<p>— Dafni, vieni a me — diceva ella.</p>
<p>— A me, a me, a me — le voci rispondevano.</p>
<p>— Chi ti ritiene, Dafni mio?</p>
<p>— Io, io, io — separatamente reiteravano.</p>
<p>Questi e molti altri simili inganni d'eco, di cui non aveva la semplice
fanciulla notizia, le persuasero che le ninfe fossero quelle, che il suo Dafni
le ritenevano. Già le sue bellezze, vedute, le avevano desta vaghezza e
diletto; ora, celate, le crescevano incendio e desiderio. La téma che fosse
morto la trafiggeva mortalmente, la speranza che fosse vivo non la consolava
interamente; percioché il pensare che ella ne fosse priva le recava
disperazione, l'immaginarsi che fosse d'altrui le partoriva gelosia. Cosí non
era appena stata la meschinella dall'amore assalita, che non solamente da
molte, ma da contrarie passioni amorose si trovò in un tempo medesimo
fieramente combattuta: sentiva il suo male, e come rozza, non sapeva né la
cagione né il rimedio; come incauta, non l'aveva potuto schifare; come tenera,
non lo poteva sostenere; ed era sola, e non aveva chi l'aiutasse né chi la
consigliasse. Fuor di se stessa, con gli occhi fissi alla grotta e con
l'orecchie intente alle voci, si stava per lungo spazio immobile; ora, quasi
infuriata d'intorno al lago aggirandosi, a guisa di vedova tortorella, la
perduta compagnia con doglioso gemito richiamava, e, fra se medesima pensando,
diceva:</p>
<p>— Oimè! che, se fosse vivo, sarebbe tornato; che, se fosse morto, non
mi avrebbe chiamata. Ma se la voce che mi chiamò fu sua, perché ora non mi
risponde? Se fu delle ninfe, perché diversa da quella che mi rispondono? Oimè!
che le ninfe son quelle che non lo lasciano né tornar, né rispondere! Oimè! che
gli faranno qualche strazio, per esser forse entrato nel bagno; e forse che le
sue bellezze son loro piaciute, forse che piace loro di vederlo notare, e per
questo lo ritengono. Ma si fuggirà poi! Fùggiti, Dafni, fùggiti. Oimè! che non
si curerà forse di ritornare. Ma egli ha pur lasciato il tabarro; si dovrà pur
ricordar della sampogna; penserà pure che le sue capre son senza guardia
—. E, pur non tornando, fra dubitar che fosse morto e creder che le si
togliesse vivo, dolente e gelosa non cessava di richiamarlo.</p>
</div1>
</back>
</text>
</TEI.2>
