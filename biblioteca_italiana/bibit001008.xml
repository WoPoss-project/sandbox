<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Educatione Christiana dei figliuoli</title>
      <author>Silvio Antoniano</author>
    </titleStmt>
    <extent>996 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001008</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Silvio Antoniano: per un'Educatione christiana dei figliuoli</title>
        <author>Guadagnoli, Roberto</author>
        <publisher/>
        <pubPlace/>
        <date/>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>Roberto Guadagnoli</name>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2005-06-15T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Titolo"><head>TRE LIBRI DELL'EDUCAZIONE CHRISTIANA DEI FIGLIUOLI, SCRITTI DA M. SILVIO ANTONIANO, AD ISTANZA DI MONSIG. ILLUSTRISS. CARDINALE DI S. PRASSEDE, ARCIVESCOVO DI MILANO. IN VERONA, MDLXXXIIII. APPRESSO SEBASTIANO DALLE DONNE, ET GIROLAMO STRINGARI, COMPAGNI. CON LICENZA DE' SUPERIORI.</head>
<div2 type="dedica" n="Dedica">
<opener><salute>DALL'ILLUSTRISSIMO ET REVERENDISSIMO SIGNORE ET PATRON MIO COLENDISSIMO MONSIG. CARLO BORROMEO CARDINALE DI S. PRASSEDE.</salute></opener>
<p>La Città di Milano ha molto da ringratiare il Sig. Iddio (Illustriss. et Reverendiss. Monsign.) che le habbia concesso V. S. Illustrissima per suo Pastore, et guida sicura, et insieme tutti i popoli vicini, anzi tutta Italia, anzi tutta la Chiesa di Dio, che si sia degnato in questi cosi calamitosi tempi, provedere d'un ministro tale, che fusse come stimolo à tutti gl'altri Pastori per fargli esercitare con diligenza l'offitio pastorale, et che insieme arrecasse ornamento à la sua Chiesa militante, concedendogli tante gratie, et donandogli tanta virtù, che potesse essere essempio, et regola di ben vivere à ciascono: Talche molte persone straniere, di paesi lontani venivano per veder l'ordine maraviglioso de la gran casa del savio Rè Salomone; et finalmente la prudente Regina Saba, fin da le estreme parti d'Oriente fu tratta da la fama de la sua sapienza; et poi che hebbe seco ragionato à lungo, et fu risoluta di tutti i suoi dubii, considerato l'ordine de' suoi ministri, et gl'ornamenti del suo regal palagio, restò sì fattamente stupefatta, che quasi uscita di se stessa esclamò: Io haveva ben udite gran cose di te, ma quello che io havea inteso, à paragone di quanto ho veduto, si può dire esser stato niente; beati quei servi che son degni di stare à la tua presenza. Non è per tanto maraviglia, se quelli che di diverse parti vengono à Milano, veduta et intesa la sapienza che V. S. Illustriss. dimostra nel governo de la sua Chiesa, et le sante institutioni, con le quali conduce à la christiana perfettione, il gregge à la sua fede et cura commesso, affermano più ritrovare in effetto, di quello che havevano udito ragionare. Et quello che accresce la maraviglia è, che non solo ella procura il bene et la salute de' suoi populi, ma và sempre pensando, et investigando come possa à i bisogni de gl'altri sovvenire, et non si contenta che la sua Chiesa sola senta il giovamento del suo saggio governo, ma per imitare quanto più può la natura di Dio, si studia communicare le sue gratie ad altri, et diffondere i suoi doni à tutti. Perilche considerando ella con la sua molta prudenza accompagnata da vera et sincera pietà, di quanto giovamento potesse essere l'intendere qual sia la Christiana educatione, et quanta salute fusse per arrecare à i padri, et à i figliuoli, et quanto fusse al buon governo de le Città necessaria, et di quanta consolatione à i populi (poiche di niuna cosa più trionfa il Demonio, nè maggior guadagno fa, che de la negligenza de' padri intorno al governo de' figliuoli, ponendo per lo più maggior pensiero, et più cura nel governo d'animali bruti, nel culto de' campi, nel bonificare le possessioni, ne le fabriche, et ne gl'ornamenti de le veste, che ne la educatione de' figliuoli; onde nascono tante miserie al mondo, et si vive con tanto poco timore, et con tanta offesa di Dio, et tanti padri si truovano sconsolati, et tante madri afflitte che sarebbe cosa lunga, et lachrimabile il narrarlo) giudicò che devesse esser cosa sopra modo giovevole, se si trovasse uno che trattasse di questa materia, et la riducesse in precetti, et con bello ordine insegnasse il modo di istruire i figliuoli. Et conoscendo ella benissimo il vivo ingegno, et la molta dottrina, insieme con la pietà Christiana, del molto Reverendo Messer Silvio Antoniano, giudicandolo attissimo à questo negotio, lo pregò che volesse soccorrere à la necessità che ha questo secolo di cosi fatti ammaestramenti per li padri di famiglia, scrivendo un libro de la Christiana educatione. Ilche egli intendendo, per la molta reverenza et devotione che porta à V. S. Illustrissimo conoscendo che questa era opera di gran carità prese volentieri l'impresa, la quale ha felicemente condotta à fine. Hora trovandosi l'Antoniano questa opera in mano, et (come quello che è humilissimo) non si fidando di se stesso, volse, prima che fusse veduta in publico, che da huomini giuditiosi fusse bene esaminata, fra i quali egli giudicò che Monsignor Reverendissimo di Verona fusse à questo attissimo; percioche gl'era benissimo nota la sua sicura dottrina, conosceva che con la perspicacia del suo ingegno, harebbe potuto benissimo giudicare, quali devessero essere i costumi christiani, et di quali virtù devessero essere istrutti i figliuoli, et come quello che ha molta esperienza ne i governi publici, gli saria stato facile il determinar qual devesse esser la vita d'un Cittadino de la christana Republica, considerò anchora che Monsig. Reverendiss. di Verona, per esser legato con V. S. Illustrissima con un nodo d'una santa amicitia, et per la reverenza che le porta, harebbe hauto il medesimo desiderio di giovar al mondo con questo si efficace mezo. La onde fidato ne la paterna affetione che il Vescovo gl'ha sempre mostrato, si come suole abbracciare, et favorire tutti i letterati et i buoni servi di Dio, gli mandò il trattato fatto da lui, de la educatione christiana, supplicando S. S. Reverendissima che volesse esser contenta prender fatica di scorrer il libro, et poi gli notificasse il parer suo. Ilche fece egli molto cortesemente, et non solo si contentò di leggierlo, ma volse che fusse veduto da persone molto letterate, lequali tutte, conformandosi con l'opinione di S. S. Reverendissima giudicarono l'opera essere utilissima, piena di varia eruditione, di sentenze gravi, d'esempi illustri, scritta con molta perspicuità, et con pietà mirabile, et zelo de l'honor di Dio, et la salute de le anime. Et perche Monsig. Reverendiss. è stato costretto partirsi di Verona, mandato da N. S. a visitare la Chiesa di Padova, et di Vicenza (ritrovandomi io al presente in questa Città con l'obedienza de miei superiori, per alcune honeste, et convenienti occasioni, con animo però quanto prima mi sarà concesso ritornarmene a la mia Provincia Romana, per potere quivi il restante de la vita che mi avanza, homai carica d'anni, servire à Dio) desiderando pure che l'opera si pubblicasse, si contentò di commettermi che io prendesse cura di farla stampare, et insieme che io devesse indrizzarla a V. S. Illustrissima come parto che da lei ha hauto origine, et come frutto de suoi zelanti desiderii. Et io che mi ricordo quanti favori ella mi fece, et quanti segni d'amor mi mostrò quando si degnò chiamarmi à predicar la sua Chiesa, et havendo dipoi chiaramente conosciuto che ella tien memoria viva di me, per la molta devotione che io ho sempre portato à la sua singolar bontà, ha ricevuto questo per segnalato favore, poi che mi si porge occasione di farle reverenza, et con questo mezo ricordarle la mia servitù, et tanto più volentieri l'ho fatto, quanto io ho giudicato queste fatiche de l'Antoniano, devere essere fruttuosissime, et gratissime al mondo, et insieme per obedire et satisfar à Monsig. Reverendiss. di Verona, che per consolatione, et per satisfattione di V. S. Illustriss. et per l'utile che ne verrà a l' anime ha voluto che questa degna opera si mandi in luce.</p>
<p>Scrisse Plutharco de l'educatione de figliuoli un'operetta molto gratiosa, scrisse ancora l'Illustriss. et Reverendissimo Cardinale Sadoleto buona memoria un libro molto elegante, et dotto del medesimo argomento, ma niuno veramente ( s'io non m'inganno) ha trattato più copiosamente, ne con più numero di sentenze, ne venuto più al particolare, et a l'insegnar cose più utili, che habbi fatto il componitor di questo libro, ilquale con il sale de la christiana sapienza, ha condita tutta l'opera, riducendola à la prattica, et introdotta ne le case di persone semplici et idiote questa utilissima dottrina, et ha insieme espresso il sugo di tutta la Theologia che riguarda i buoni costumi, detta Theologia prattica ò morale. Et nel medesimo tempo ha facilitato in modo il Catechismo Romano, libro cosi utile, come dotto, et pio, che potrà agevolmente esser gustato et inteso da persone private, et semplici. Di cosi gran benefitio, tutti quelli che leggieranno questo libro, terranno obligo à V.S. Illustriss. la quale spinse l'autore a scriverlo, ilquale l'ha composto, et ordinato con molto giuditio, percioche si vede che và sempre migliorando, et dicendo cose più utili, et più dilettevoli, quanto più se ne và verso il fine. Onde se ben tutto il volume è fruttuosissimo, il terzo libro è cosi dilettevole et utile, che non si può desiderar più, ne si possono insegnare cose più appropriate a la educatione de figliuoli, nelquale ordine, si scuopre l'arte de l'autore, ilquale ha molto ingegnosamente espresso il vero modo di insegnare, incominciando da le cose più universali, come fa nel primo libro, et venendosene poi di mano in mano a le particolari. Et ciò fare è stato à lui proprio, et facile, et per la cognitione varia che ha di molte sorti di lettere et di scienze, per la prattica che ha sempre hauto con persone grandi, et molto più per la sua devotione et pietà christiana, per la innocenza de la vita, et perche egli frequentemente offerisce à Dio sacrifitii, et orationi come buon Sacerdote, onde ha potuto impetrare la gratia di esplicar la verità, di maniera che questo suo trattato, tanto potrà giovare quanto dilettare et tanto dilettare quanto giovare. Al quale si potrebbe molto convenientemente accompagnare quello che scrisse S. Thomaso de la eruditione de Principi, diverso da un'altro che compose del reggimento de Principi. Il quale io ho ridotto in lingua vulgare, percioche Monsig. Reverendissimo di Verona, ha desiderato che sia letto da quelli che son nati Principi, ò vero che deono esser proposti à governi publici, et forse con la gratia di Dio, si potrebbe un giorno dare a la stampa, si come ha voluto che si stampi questo, per utilità de la nobile Città di Venetia sua patria, et per giovamento de' suoi cari Veronesi. Fin tanto adunque che indugiarà, à farsi vedere, degnisi V.S. Illustriss. ricevere questa opera, che io in nome del Reverendo Messer Silvio Antoniano, suo si caro servitore, le offerisco. Et poiche ella con la sua autorità ha dato spirito, et forze a l'autore di fare opera si perfetta, ricevala come cosa sua. Et io in tanto non mancarò (come ciascuno è obligato, et io in particolare di pregare N. Signore Iddio che si degni conservar lungo tempo V.S. Illustriss. per ornamento de la sua Chiesa, accioche si possa servire di si nobile istrumento, come ha fatto et fa continuamente, per indrizzare, et ammaestrare ne la christiana pietà, non solo lo stato ecclesiastico, et secolare di Milano, et di tutta Italia, ma ancora fuor di Italia, et ne le parti dove la catholica verità è impugnata, si come fa al presente, quando per mezo de le sue predicationi, et per l'esempio de la sua vita è stato ne i paesi de Grifoni tanto glorificato il nome di Dio, et esaltata la santa Chiesa Catholica Romana, et restando desiderosiss. di servirla, le bacio con ogni reverenza le mani. Di Verona il primo di Novemb. M D LXXXIII. Di V.S. Illustriss. et Reverendiss. Humiliss. et devotiss. ser. F. Alessio Figliucci de l'ord. de'Predic.</p></div2>
<div2 type="dedica"><head>Esortazione</head>
<opener><salute>SILVIO ANTONIANO AI PADRI DI FAMIGLIA SALUTE NEL SIGNORE</salute></opener>
<p>Io sono stato astretto dalla autorità, et dal commandamento, di Monsignor Illustriss. Carlo Cardinale di santa Prassede, et Arcivescovo di Milano, à dover io medesimo far cosa, che molte volte ho desiderato, che alcuno più idoneo di me facesse, cioè à scrivere il presente trattato della educatione christiana de i figliuoli, nelquale mi sono ingegnato, secondo la debolezza delle mie forze, mostrar la via di bene, et christianamente allevarli, conformi al timor santo di Dio, et alla norma della sua salutifera legge. Materia, se si considera il fine, et l'intentione ch'io ho havuta, et la maniera che ho tenuta in esplicarla, per avventura più nova, et manco trattata da altri, che forse à prima vista non apparisce, ma certo, materia necessaria, specialmente in questi tempi, et che messa in prattica con la debita diligenza, potrà s'io non m'inganno, arrecare non mediocre giovamento a quei padri di famiglia, che da dovero desiderano allevar bene i proprii figliuoli.</p>
<p>Havendo io adunque con l'aiuto della divina gratia, condotto al fine questo discorso, et dovendo per la medesima obedienza che da principio mi mosse à farlo, acconsentire che esca fuori à voi honorandi padri di famiglia, quale egli si sia, lo offerisco, non come cosa mia, ma più presto come cosa di quel vigilantissimo Pastore di anime, et lume chiarissimo di santa Chiesa, il cui gravissimo giuditio con gran ragione vi deve far credere, non esser cosa leggiera, anzi per contrario esser di grandissimo momento la christiana educatione, per mezzo dellaquale cooperando noi alla gratia, et favor di Dio si allevano buoni fanciulli, et per conseguenza buoni huomini, che è la più eccellente, et la più giovevole di tutte le cose humane.</p>
<p>Et per darvi così in generale alquanto di saggio di tutta l'opera, che maggiore, et più distinto ve lo darà la Tavola de i Capitoli, che segue poco più basso, havete à sapere ch'io l'ho divisa in tre parti principali, overo in tre libri.</p>
<p>Nel primo de i quali si discorre della grande importanza di allevare christianamente i figliuoli, ilche con voce latina, benche assai nota, si è detto educatione. Si ragiona anchora della dignità, et santità de lo stato matrimoniale, che è la pianta per cosi chiamarla, benedetta da Dio, di cui sono proprio, et suavissimo frutto i legitimi figliuoli. Et finalmente si trattano alcun'altre cose, che sono come preparatorii, et dispositioni precedenti alla. buona educatione.</p>
<p>Nel secondo libro, percioche la sustanza della educatione christiana consiste nella cognitione, et osservanza della divina legge, si tratta necessariamente di alcuni capi più principali della nostra santa religione, brevemente però et con facilità, riducendo tuttavia la dottrina alla prattica, acciò il padre veda la mira, dove continuamente ha à riguardare, et secondo laquale deve regolare tutti i suoi studii, nello allevare il figliuolo.</p>
<p>Nel terzo, et ultimo libro, cominciando dalla fanciullezza, et procedendo per le seguenti età, si dimostrano le conditioni, et pericoli di ciascheduna, et si dice quali di tempo, in tempo debbiano essere gli offitii paterni. Et per ultimo si parla de i vari stati, et esercitii lodevoli, della vita commune, accioche vivendo il nostro figliuolo di famiglia, non inutilmente, ma virtuosamente nella patria, et fra gli huomini, possa poi dopo questa breve peregrinatione, più felicemente viver con Dio, et con i santi eletti suoi, nella vera patria celeste.</p>
<p>Ho scritta la presente opera nella nostra volgar lingua, per desiderio di giovar maggiormente à molti, et da questo istesso desiderio, mentre son disceso assai al particulare, et mentre ho cercato non solo d'insegnare, ma di movere, con qualche diletto, è proceduta una certa prolissità, che forse ad alcuni di gusto più delicato, riuscirà men grata; tuttavia si è cercato di dar spesso sollevamento al lettore, con la distinzione de i Capitoli, che per ordinario son brevi, nè doverà parer grave al padre di famiglia, ne i tempi meno occupati, il leggerne à suo diletto hor uno, et hor un'altro, facendo util conserva de i documenti che si danno, per mettergli poi in prattica con giuditio, et discretione, considerate su'l fatto medesimo molte circonstanze che di necessità si rimettono al prudente educatore, alquale niuna cosa sarà difficile, se vorrà prender da dovero l'impresa della educatione christiana; percioche oltra l'aiuto divino, dalquale principalmente depende ogni bene, la istessa prattica gli sarà ottima maestra.</p>
<p>Per tanto io vi prego, honorandi padri di famiglia, à considerare spesse volte, che la più cara, et più pretiosa ricchezza che habbiate, sono i figliuoli vostri, i quali Iddio vi ha dati in guardia, acciò à suo tempo, glieli rendiate, come servi fideli, et buoni negotiatori del talento commesso con frutto, et guadagno spirituale. Ilche se bene assolutamente non è in facultà vostra, potendo un figliuolo etiandio ottimamente allevato, voler esser tristo, tuttavia non è probabile che avvenga, ma quando pur avvenisse per sua propria colpa, il sangue suo sarà sopra il capo suo, et voi liberarete l'anima vostra, et non perderete appresso al giusto giudice la debita mercede. Attendete adunque à voi medesimi, attendete a i vostri figliuoli, et procurate sollecitamente, che per quanto è dal canto vostro, riescano tali, che in questa vita, vi apportino consolatione, et non afflitione, lode, et non biasimo, et nell'altra vi siano materia di maggior corona in Cielo, et non di pena, et cruciato maggiore nello inferno.</p></div2>
<div2 type="libro"><head>Libro 1</head>
<argument><p>LIBRO PRIMO DELLA EDUCATIONE CHRISTIANA DEI FIGLIUOLI.</p></argument>
<div3 type="capitolo"><head>Capitolo 1</head>
<argument><p>COME NELLA SANTA CHIESA SONO VARII, ET DIFFERENTI STATI. </p></argument>
<p>David Profeta, ripieno di Spirito Santo, descrive nel Salmo quarantesimo quarto, le nozze de lo sposo celeste Christo Giesù, con la sua diletta sposa santa Chiesa. Et dopo haver cantato altamente della bellezza, della fortezza, et del regno de lo sposo, si volge à narrar le lodi della novella sposa, la qual rappresenta à guisa d'una nobilissima Regina stare alla destra del suo caro consorte, ornata di bellissimi, et ricchissimi abbigliamenti, vestita d'una vesta d'oro, et circondata d'un manto, ricamato di varii fregi, et con sommo artificio contesto di diversi colori di seta et d'oro à maraviglia. Hor questi ricchi fregi et ricami, che adornano la vesta di questa gran Regina, ci adombrano, et figurano la diversità, et vaghezza de i varii stati della santa Chiesa militante, cioè de i vergini, de i continenti, et de i maritati; percioche vi sono alcuni, che rinunciando alle sollecitudini del secolo, et havendo fatto un perfetto holocausto di loro medesimi à Dio, vivono in carne, quasi fuori della carne, una vita più presto angelica che humana; altri poi ligati al giogo matrimoniale, tra le cure familiari, et le molte occupationi della vita civile, come per un turbato mare navigando, si affaticano di pervenire anchor essi al porto della vera quiete. Et benche tra di loro siano questi, et simiglianti stati nella santa Chiesa di differente grado, et dignità, tutti nondimeno son belli, tutti santi, tutti adornano la nobile sposa, et conseguentemente tutti sono grati, et dilettevoli à gli occhi dell'eterno sposo; il quale non si compiace solamente di coloro, che ne i santi chiostri, et ne i monti, et per i boschi si stanno con la bella Rachele, sterile, ma di acuta vista, et di occhi lucenti, contemplando Iddio, ma gode anchora grandemente di vedere la sua diletta, ornata di numerose schiere di huomimi attivi, et operosi, che con Lia, quantunque men bella, nondimeno feconda, si affaticano ne gli esercitii della vita attiva. Et cosi come da molte, et distinte voci, le quali con gran concordia discordano, nasce una dolcissima armonia, et concento, et come da varie, et distinte membra, deputate dalla natura, à diverse, et separate operationi, risulta un corpo solo bellissimo à vedere, utilissimo à conservarsi, attissimo à operare, cosi non altrimenti da tanta varietà di stati, che sono nella santa Chiesa, procede una maravigliosa unione, et se ne forma questo corpo spirituale, di cui è il capo Christo, tanto ordinato, et tanto forte che spaventa l'inferno, tanto leggiadro, et tanto bello, che innamora Dio, et tutto il paradiso.</p></div3>
<div3 type="capitolo"><head>Capitolo 2</head>
<argument><p>CHE IDDIO NON CI HÀ OBLIGATI ALL'ALTEZZA DI ALCUNI STATI </p></argument>
<p>Et veramente grande è la misericordia di Dio, il quale non hà obligato i servi suoi à dover di necessità eleggere alcuni altissimi stati, ma compatendo alla infirmità et debolezza di molti, hà lasciato libera elettione à ciascuno di appigliarsi à quella maniera di vita che più li piace. Christo Giesù redentore, et maestro nostro, non hà detto ad alcuno sotto obligatione di legge, et di precetto, ma si bene per modo di consiglio evangelico, et di perfettione, và, et vendi ciò che tu hai, et dallo à i poveri, et seguitami. Paolo Apostolo, ragionando de lo stato virginale, afferma non haverne commandamento dal Signore, ma come Legato, et Ambasciator suo, consiglia, persuade, et desidera che tutti siano tali, quale egli era, sciolti dalle cure, et sollecitudini del secolo, et non soggetti alla tribulatione della carne, onde non disse ad alcuno non prender moglie, et non maritar tua figliuola, ma disse solamente eshortando, et invitando al più alto, et più perfetto stato, chi marita la sua vergine zitella fa bene, et chi non la marita fa meglio, se però tale è la volontà della fanciulla, ò del figliuolo di non voler nozze terrene, ma celesti. Adunque molte gratie si debbono rendere al benignissimo Dio padre delle misericordie, ilquale non hà chiusa ad alcuno, ne fatta difficile la via della eterna salute, anzi in molti modi ce l'hà aperta, et spianata, talmente che non solo il povero di volontaria povertà, il religioso, il chierico, il vergine, et il continente, et quelli che per il regno del cielo hanno privati se medesimi della procreatione de i figliuoli, ma il ricco anchora, il laico, et secolare, et finalmente il padre di famiglia, ritenendo le sue ricchezze, et godendo della sua robba, della consorte, de i figliuoli, et de i servitori potrà con la divina gratia haver luogo, et parte nel regno di Dio, et nella beatitudine sempiterna.</p></div3>
<div3 type="capitolo"><head>Capitolo 3</head>
<argument><p>CHE IN OGNI STATO È NECESSARIO IL TIMOR DI DIO, ET L'OSSERVANZA DE I DIVINI PRECETTI. </p></argument>
<p>Sono adunque, come è detto, questi varii stati, quantunque distinti di perfettione, tutti nondimeno buoni, et accetti à Dio, et ciascuno di loro è via che conduce al paradiso, benche alcuno più espeditamente, alcun'altro com maggior difficultà, et travaglio. Ma non sia però alcuno che inganni se medesimo, et si persuada haver fatto il tutto, eleggendo uno stato di vita, di sua natura lodevole; percioche se nello stato buono non vive bene, et non adempie gli oblighi della sua vocatione, in vano si pregiarà della bontà de lo stato suo; anzi come servo pessimo, et disobediente, che sapeva la volontà del suo signore, et non hà curato di eseguirla, sarà castigato aspramente. Per tanto non creda il maritato, se bene non è ligato con i vincoli della religione, et non si è spogliato delle proprie sustanze, nè dell'uso et potestà della carne, et finalmente non hà privato volontariamente se medesimo della istessa sua volontà, non creda dico di esser per questo sciolto, et libero da ogni obligatione, percioche molti, et maggiori che alcuni non si danno ad intendere sono gli oblighi de i maritati, et specialmente circa l'osservanza inviolabile della fede, et castità coniugale, come si dirà à suo luogo. Non dica adunque alcuno, io non sono nè monaco, nè frate, io non hò fatto nè voto, nè professione di castità, di povertà, ò di obedienza; ma dica più presto, io son Christiano, io nel battesimo hò fatto il gran voto, et la nobile professione di militare sotto il vessillo di Christo crocifisso, et di adempire con la sua divina gratia la sua santissima legge, hò rinontiato solennemente alla tirannide del diavolo, et del mondo, et ho posto il collo sotto il soave giogo della servitù di Giesù Christo. Per tanto colui che con maturo consiglio, come si dirà più basso, havrà eletto la vita, et lo stato matrimoniale, faccia lietamente le sue nozze, ma ci inviti anchor Christo, come fece quel saggio sposo di Cana di Galilea, acciò il grande, et onnipotente hospite converta parimente nella casa sua le acque in vino, possieda i suoi beni, ma con Christo, sia libero, non di libertà di carne, ma di spirito, della qual libertà ci hà liberati Christo, attenda alla generatione de i figliuoli, ma per gloria, et honore di Christo. Et brevemente, sapendo che à ciascuno è detto, et commandato dal sommo legislatore, se vuoi entrare alla vita osserva i commandamenti; cerchi con ogni sollecitudine, et diligenza di sodisfare à gli oblighi suoi, et di bene, et santamente vivere nel santo stato maritale.</p></div3>
<div3 type="capitolo"><head>Capitolo 4</head>
<argument><p>DELL'OBLIGO DE I PADRI DI ALLEVAR CHRISTIANAMENTE I FIGLIUOLI. </p></argument>
<p>Molti per certo, et non leggieri sono gli oblighi, et offitii d'un padre di famiglia nella cura, et reggimento famigliare, poiche egli in casa sua è quasi un piccolo Rè, à cui si appartiene conservar la pace, et tranquillità domestica, mantener la giustitia, et proveder al nutrimento, et all'altre cose necessarie de' suoi suggetti, et tutto questo con varii rispetti et modi, secondo la varietà delle persone; percioche in altra maniera riguarda la cura, et autorità del padre di famiglia la propria moglie, in altra i figliuoli, et in altra i servitori; hor come si è cominciato à dire, molti, et non lievi sono i sopradetti offitii nel governo della casa, ma senza alcun dubbio una delle maggiori, et più gravi obligationi, è quella che il padre hà verso i figliuoli, cioè di educarli, et allevarli bene, et christianamente. Imperoche l'allevarli solo quanto al corpo, et vita naturale, è commune à noi con gli animali, et la educatione morale, conforme al solo lume della ragione, è parimente commune à noi con le genti che stanno nelle tenebre della infedeltà, et non conoscono la vera via della salute; ma il proprio del christiano, et de i fideli è allevar i figliuoli secondo la regola della legge di Christo, acciò vivendo, et morendo bene, et santamente siano in terra istrumenti di Dio, per benefitio, et aiuto della società humana, et siano in cielo heredi del Regno dell'istesso Dio, dalla cui gratia, et aiuto habbiamo, et di ben vivere, et di ben morire, et di eternamente vivere nella gloria sua, cioè nella eterna fruitione di lui medesimo. Perilche non creda alcuno di far piccol fallo, mentre è negligente nell'offitio del qual parliamo, et mentre non procura sollecitamente di allevar bene i suoi figliuoli, anzi commette gravissimo peccato, et offende in molte maniere se medesimo, i proprii figliuoli, la casa, et descendenza sua, la patria, il genere humano, i santi del Cielo, et finalmente il sommo Dio. Il che acciò meglio s'intenda è da considerare, che il padre il quale trascura di bene allevare il figliuolo, offende primieramente se stesso; percioche il figliuolo è in un certo modo parte et opera sua, la quale rimanendo per sua colpa imperfetta, et difettuosa, ridonda in lui il difetto, et la imperfettione; et è à guisa d'un corpo, le cui membra sono ò tronche, ò secche, et inutili. Offende nel secondo loco gl'istessi figliuoli, à i quali havendo, come istrumento di Dio, dato l'essere, et il vivere, non dà loro il bene essere, che molto più importa. Offende la casa, et lignaggio suo, poiche da' suoi mali figliuoli nasceranno probabilmente peggiori descendenti; onde l'antica nobiltà, che è virtù de i maggiori, à poco à poco si perde, et si chiude il camino di acquistarla col vero mezzo della virtù, et ne vanno le famiglie in ruina. Offende parimente, et fa ingiuria grave alla patria, et alla republica, alla quale era obligato à dar buoni et utili cittadini, che sapessero et volessero aiutarla, et soccorrerla in ogni bisogno, la dove ò gli lascia una generatione disutile, et sciagurata, ò quello ch'è peggio, lascia huomini rei, et perniciosi, che sono come tante facelle per accender mille fuochi di discordia, et di dissensione, et che di altro non godono, che di perturbare et distruggere col lor mal'esempio, et pessime opere la quiete, et pace publica. Ma non si ferma qui il mal frutto del seme della negligenza paterna, anzi procedendo più oltra, è cagione che egli offenda con i cattivi figliuoli tutta la generatione humana, et tutta la communanza de gli huomini, della quale ciascun huomo singolare è una particella; conciosiacosa che la indispositione, et mala qualità d'una parte, quantunque piccola, non è senza nocumento del tutto, et quanto à se questo tal padre distrugge il consortio humano, et riduce il mondo ad un bosco di fiere; poiche, come ben disse un savio, l'huomo ingiusto è peggiore di qual si voglia fiera. Et passando dalla terra al Cielo, quanta offesa commette il padre che non hà bene, et santamente allevati i suoi figliuoli, contra i santi, et gli angeli del paradiso? i quali per sua colpa viene à privare d'una grandissima allegrezza che riceveriano della glorificatione di quelle anime, et della compagnia loro nel cielo, la quale grandemente desiderano. Ma chi basterà mai à dir l'ingiuria gravissima, et inestimabile, che si fa contro à Dio? al qual solo siamo più obligati che à tutte le creature insieme? guai del padre che haverà mal custodito un deposito cosi pretioso datogli da Dio, io dico l'anima del figliuolo, raccomandata alla cura sua sotto pericolo della dannatione eterna. Un deposito, che Iddio tanto stima, che fattosi huomo mortale, per riscuoterlo dalle mani del demonio, il quale per il peccato dell'huomo se l'havea usurpato, hà giudicato per bene speso il prezzo del suo pretiosissimo sangue versato con infinità carità, et con acerbissimi dolori, et morte sopra il tronco della Croce.</p></div3>
<div3 type="capitolo"><head>Capitolo 5</head>
<argument><p>QUANTO SIA ACCETTA À DIO LA BUONA EDUCATIONE DE I FIGLIUOLI. </p></argument>
<p>Dalle cose dette di sopra si può molto facilmente inferire per la parte opposta, di quanto bene sia cagione, et quanta lode meriti quel buon padre, il quale ricordevole del grande obligo suo, et amando i figliuoli suoi non meno secondo lo spirito, che secondo la carne, invigila sollecitamente nel governo loro, et procura con ogni studio di allevarli bene; questi veramente accumula à se stesso un pretioso tesoro di consolatione, et di merito nella presente vita, et nella futura; questi ricorrà dolcissimi frutti delle sue fatiche, et la memoria sua sarà in benedittione de i posteri; questi accrescerà di vero honore et nobiltà la casa sua, lasciarà alla patria il più caro pegno d'amore che si possa lasciarli; percioche spesse volte avviene che la bontà, et valore d'un Cittadino solo, è la conservatione, et la salute d'una republica intera; et finalmente costui sarà lodato da gli huomini, et premiato da Dio; quindi leggiamo nella sacra scrittura, il gran Patriarca Abramo essere stato spetialmente commendato da Dio in questa parte del bene allevare i figliuoli, quando dovendo Iddio fare l'horribile castigo sopra Sodoma, et Gomorra, disse in questa sentenza: Come potrò io tener celato ad Abramo quello ch'io son per fare? sapendo io che egli non mancherà di commandare à i suoi figliuoli, et à i descendenti suoi dopo di se, che custodiscano la via di Dio, et facciano il giuditio, et la giustitia, acciò si adempiano le promissioni che Iddio hà fatte. Parimente lo Spirito santo non senza cagione, ci ha lasciato scritto quanta fosse la paterna cura, et sollecitudine di Giobbe, timoroso di continuo che i figliuoli suoi non offendessero Dio. Et altri simili esempii si ritrovano nelle divine lettere, da i quali manifestamente si raccoglie, quanto piace à Dio che i figliuoli si allevino santamente, et quanto gli dispiace il contrario.</p></div3>
<div3 type="capitolo"><head>Capitolo 6</head>
<argument><p>DELLA NEGLIGENZA CHE IN MOLTI SI VEDE CIRCA LA EDUCATIONE CHRISTIANA. </p></argument>
<p>Hor dopo tanti vincoli di legge naturale, humana, et divina, con i quali (come in parte si è dimostrato) ciascun padre è obligato à far ogni diligenza possibile, perche il figliuolo sia buono, et virtuoso; è pur cosa degna di grandissima maraviglia, et di pianto insieme, il veder quanto communemente hoggidì sia negletto questo importantissimo studio della educatione christiana, che à pena da molti se ne sà il nome. Io non nego, che per gratia di Dio, non si ritrovino in tutti i luoghi, et in tutti gli stati, de i padri buoni, et zelanti dell'honor di Dio, et della salute de i figliuoli, che con sollecitudine attendono ad allevarli, nel timor di Dio, et nelle virtù; alla prudenza, et diligenza de i quali non si detrahe per cosa ch'io dica, anzi intendo io di dar loro sempre grandissima lode. Ma di questi il numero è troppo minore di quello che converria nel popolo santo, à cui, come il profeta dice, hà Iddio manifestato i giuditii, et la volontà sua, et che ricercaria cosa di tanto momento, et di tanta conseguenza privata, et publica, quanto è la buona educatione; percioche alcuni padri non vi pensano, nè più nè meno che se à loro non si appertenesse, et come essi sono tutti dediti à gli appetiti sensuali, cosi non solo permettono, anzi si compiacciono di vedervi immersi anchora i miseri figliuoli. Altri alquanto più accurati procurano che i figliuoli siano accorti, et svegliati, et atti alla conservatione, et all'acquisto della robba, siano instrutti nelle lettere, et ornati di una certa apparente creanza cittadinesca, ò come si suol dire da gentil'huomo, et à questi tali par bene di haver fatto gran cosa, et di esser eccellenti maestri di nutrir bene i figliuoli, non facendo gran caso della vera, et solida bontà christiana, ò come poco necessaria, ò come manco principale, et in somma riputata da loro per tale, che crescendo il fanciullo, ne gli anni più maturi, se ne venga in consequenza dopo le cose sudette quasi per se medesima senz'altra industria, che vi si adopri nella tenera fanciullezza; i quali quanto s'ingannino, di dimostrarà più lungamente in più opportuno luogo.</p></div3>
<div3 type="capitolo"><head>Capitolo 7</head>
<argument><p>CHE PER LO PIÙ SI HA MAGGIOR CURA DE GLI ANIMALI, E DELLE POSSESSIONI, CHE DE I PROPRII FIGLIUOLI. </p></argument>
<p>Ma assai minor cagione di querela ci saria se pur cosi civilmente et moralmente si allevassero bene i figliuoli; percioche tutto quello che il lume della retta ragione ci insegna, quantunque non sia perfetto, è però buono, et giovevole, et può esser ordinato al suo debito fine; ma il peggio è che la maggior parte de' i padri non ci pensa se non superficialmente, et per una stampa, come si suol dire. Nè si può dire che ciò avvenga, perche gli huomini siano rozzi, et materiali, et privi d'intendimento, anzi pur troppo è acuto il nostro secolo, et prudente di prudenza di carne. Ma la cosa stà pur cosi, che d'ogni altra cosa si fa maggior stima da i padri di famiglia, non dico tutti, ma da molti, che del figliuolo proprio, et quando si dice del figliuolo, s'intende dell'anima principalmente, ch'è la migliore et più essential parte di noi stessi, et s'intende in ordine al suo vero, et ultimo fine, ch'è Dio. Si maraviglia et si duole insieme un saggio scrittore, benche gentile, che delle greggie, de gli armenti, de' buoi, et de' cavalli si tenga più cura, et sollecitudine che de gli huomini. Ma con maggior zelo esclama il glorioso padre san Giovan Chrisostomo, come quello che tutto era acceso di carità, et meglio intendeva il gravissimo pregiuditio dell'anime, dolendosi d'un grandissimo inconveniente, et troppo fuori di ragione, che maggior cura s'habbia de i poderi, et delle possessioni, che de i proprii figliuoli, per cagion de i quali le cose sudette s'acquistano, et si conservano. Et chi è che non veda quanta diligenza si usi nelle razze de' cavalli? quanta fatica si faccia per allevarli et domargli, cosi per l'uso della guerra, come per vaghezza, et diletto? veramente è cosa di stupore il considerare il travaglio, et la patienza d'un Cavaliero mentre s'affatica per render docile et obediente ad ogni piccolo movimento della mano, et de lo sprone un'animal cosi feroce, per non dir di coloro i quali per fine d'un leggiero piacere, con molta attentione, et industria ammaestrano cani ed uccelli, instillando loro con l'artificio non so che di humano, et di ragionevole, spogliandoli poco meno della propria fierezza, et rapacità loro naturale. Tanto può la fatica, et la perseveranza, che al fine vince ogni cosa; lascio di dire della cultura de i campi, della mercantia, et de i traffichi, et de i varii esercitii de gli huomini, ne i quali non si perdona nè a travaglio, nè à spesa, nè à pericoli, nè alla salute del proprio corpo, et voglia Iddio, che spesso non sia dell'anima anchora, che s'una particella di quelle vigilie, di quei tanti pensieri, et fatiche si applicasse ad allevar bene un figliuolo, si vederiano effetti mirabili, et troppo meglio ne staria il mondo; ma egli avviene soventemente, che mentre il padre di famiglia và hora per le nevi, et hora per gli ardori del sole procurando, che le possessioni sue siano ben coltivate, lascia in abandono il campo più pretioso, et più fruttifero, cioè l'anima del figliuolo, il quale negletto nella pueritia diviene un bosco pieno di spine, di abominevoli vitii, et peccati. Et mentre il poco accorto padre per accumular robba ai figliuoli và solcando i mari lontani, lascia gli infelici figliuoli in un più tempestoso mare di questi nostri sfrenati affetti, et male inclinationi senza governo, ne reggimento alcuno, onde non è poi maraviglia che seguano giornalmente cosi miserabili naufragii della gioventù come noi vediamo, con gran perturbatione delle cose humane, et divine.</p></div3>
<div3 type="capitolo"><head>Capitolo 8</head>
<argument><p>COME LE CALAMITÀ DE' NOSTRI TEMPI, INTORNO ALLA RELIGIONE, HABBIANO IN GRAN PARTE ORIGINE DALLA MALA EDUCATIONE. </p></argument>
<p>Forse parerà ad alcuno che io usi troppa esaggeratione in quello che hora son per dire, ma l'importanza, et gravità della cosa, mi commove à dirne liberamente quello ch'io ne sento. À me pare che le molte calamità, delle quali vediamo pieno il mondo in questi ultimi tempi, et in questa, per cosi chiamarla, decrepità del secolo, habbiano in gran parte origine dalla mala educatione de i figliuoli, perciò che cosi come gli huomini non si fanno, se non dopo essere stati fanciulli, et giovani, cosi ordinariamente parlando, et gli huomini buoni, et gli huomini cattivi, non si fanno se non de i buoni, et de i cattivi fanciulli et giovani; quindi avviene ch'essendo stato alcuno ne gli anni più teneri mal disciplinato et allevatosi senza timor di Dio, et essendosi avvezzo à non ubidire al padre, et alla madre, ma à fare la propria voluntà et amare disordinatamente se medesimo, allargando il freno alle carnalità, all'appetito della roba et all'ambitione, và tanto oltra, crescendo con gli anni il mal habito anchora, et per si fatto modo con la robustezza del corpo, si corrobora insieme il vitio in un cuore, che non temendo hormai più ne huomini ne Dio, et essendo l'uso continuato, et il mal habito del peccare à cui non si vuol far resistenza diventato quasi natura, et quasi necessità, finalmente corre senza ritegno alcuno à precipitarsi nel profondo di tutte le abominationi, et di tutte le sceleratezze. Di questi tali come d'instrumenti prepararati ad ogni iniquità fabrica poi il diavolo non solo i seditiosi, et perturbatori della pace commune, rivolgitori delle Città et de i Regni, ma gli heretici, et gli heresiarchi, et quelli che con lo insipiente, et stolto di cui ragiona il Salmista, dicono nel cuor suo, non ci è Dio. In questo modo son nate le divisioni et le heresie nella Santa Chiesa, come facilmente si potria provare per infiniti esempii, cioè che alcuni huomini superbi, et ambitiosi ò per sdegno et impacienza di haver havuto repulsa da alcuno honore, et dignità, ò per non sapersi contener dentro i termini della vita privata, et per desiderio di dominare, et di haver seguaci per farsi nominar per il mondo, e mancando loro i veri mezzi della virtù, alzano per più facilmente pervenire a i pessimi fini loro, lo stendardo di qualche ò nova, ò vecchia heresia, ritrovata et ravvivata dalle ceneri sepolte nell'inferno et colà traggono poi, et si ragunano tutti quelli che hanno la medesima natura, et dispositione; et questi vasi del diavolo ministri di perditione, tanto sono più pernitiosi quanto con la vita vitiosa et lorda si congiunge qualche acutezza d'ingegno, qualche cognitione di litere, et quella scienza ch'essendo come dice l'Apostolo priva di carità non edifica, ma gonfia, et fa insuperbire altrui, et ciò avviene molto più, se ci è lingua, et eloquenza per ragionare et per scrivere, che questo è appunto il soffione et il mantice che accende ogni gran fuoco di discordia et di seditione. In somma non si perviene facilmente à cosi grande estremo di peccato come è il separarsi dalla Santa Chiesa Catholica et Apostolica se non dopo un lungo habito di peccare et questo si fà con molti atti, et lunga successione di tempo, cominciando à poco à poco nell'età più verde nella quale se non si estirpano le prime radici del vitio diventa il senso tanto potente, che la forza della immoderata passione accieca quasi l'intelletto, et vengono gli huomini à tanto furore et horribile cecità che non contenti di peccare, vogliono che il peccato loro sia reputato virtù, et le impurissime libidini et mille altre sceleratezze siano adorate per cose sante, et come tali per quanto è in loro, le pongono à sedere nel tempio di Dio, dogmatizzando nella cathedra della pestilenza errori cosi abominevoli, et nella fede, et nei costumi, che non solo le divine scritture, il conseso de i padri, et la autorità di Santa Chiesa, ma il lume istesso della ragione li detesta, et li condanna.</p></div3>
<div3 type="capitolo"><head>Capitolo 9</head>
<argument><p>COME MOLTI DISORDINI, ET PERTURBATIONI DI STATI, SONO AVVENUTI PER LA MEDESIMA CAGIONE. </p></argument>
<p>Parimente chi vorrà considerare quali siano stati coloro che hanno sollevati i popoli, commosse ribellioni, et messo sottosopra le Città et le Provintie, trovarà che nella età puerile, et mentre erano giovanetti sono stati dissoluti in ogni sorte di peccato, involti nel vitio della gola, della lussuria, e del giuoco, et nelle soperchie spese per satiare i loro sfrenati appetiti, per il che facendo con gl'anni tuttavia maggiore il fuoco della concupiscenza et mancando la roba che lo fomenta, cominciano à desiderare mutatione di stato et cose nuove, per cio che come non hanno saputo conservare le facultà proprie cosi non dà loro il cuore di guadagnarne per le vie licite, non essendo avvezzi all'arti della pace, nè volendo la fatica, come quelli che da i primi anni sono nutriti nello otio et nei piaceri carnali per il che giudicando la pace commune, per guerra propria, non sapendo come potersi sviluppare da i debiti, ne come supplire alle larghe, et profuse spese, si gettano come disperati nelle onde di qualunque scelerata deliberatione. Et altri di loro si danno à furare occultamente nelle Città altri diventano publici ladroni ne i boschi, et altri ordiscono tradimenti contra i principi, et revolutioni di governo, massime quelli che sono nobilmente nati, et soliti à vivere agiatamente, et à nutrire molti servitori, et cani, et adulatori, et gente scioperata, questi impatienti della povertà, anzi della mediocrità, prodighi del proprio, et avidi di quel d'altri, stimolati anchora dall'ambitione stimolo potentissimo, si risolvono à voltare il ferro nelle viscere della patria che gli ha generati, sperando nelle tempeste, et nella ruina de gli altri, trovare la tranquillità, et lo stabilimento loro, et se altrimenti non vien loro fatto di adempire i pessimi disegni, si coprono del mantello del ben publico, et si nascondono sotto lo scudo della religione ingannando con nomi spetiosi il semplice popolazzo; per tanto si vede che favoriscono le heresie, et diventano heretici essi medesimi, benche veramente il più delle volte sono più presto ambitiosi, et seditiosi, et inobedienti, et rebelli, che heretici, poi che il fin loro non è tanto quello che debbiano credere, di che nulla, ò poco si curano, quanto di dominare, et di non essere soggetti nè à legge, nè à potestà legitima alcuna.</p></div3>
<div3 type="capitolo"><head>Capitolo 10</head>
<argument><p>COME PRUDENTEMENTE FANNO I SUPERIORI TENENDO PARTICULAR CURA DELLA BUONA EDUCATIONE DE I FANCIULLI. </p></argument>
<p>Penso essersi dimostrato à bastanza, che i molti mali che perturbano in tanta maniere l'afflitta Republica Christiana hanno havuto, et hanno in buona parte origine dalla negligenza di allevare bene i figliuoli, et privata, et publica. Per il che con molta ragione potiamo dire, che non meno prudentemente, che pietosamente fanno quei Prencipi et Superiori, i quali tengono l'occhio molto aperto, et si prendono una cura speciale, che li piccoli figliuoli, et la gioventù si allevi bene, et ne gli esercitii de la virtù, et introducono nelle Città loro huomini religiosi, et santi, et fanno altri simili provedimenti per questo tanto importante rispetto; dove altrimenti facendosi, et la ragione lo persuade, et l'esperienza pur troppo chiaramente per antichi et per novelli esempi ce lo dimostra, che s'un animo altiero non è frenato dal timor di Dio, molto meno è frenato dal timor delle leggi, et chi non ha cura di rompere la fede data à Dio, et alla Chiesa nel battesimo, non curarà di romper la fede data al suo principe; et per dirlo in una parola la mutatione de gli stati, et de i reggimenti và quasi necessariuamente dietro la mutatione della religione, et dove si vive licentiosamente, et dove gli huomini sono carnali, ambitiosi, irreverenti à Dio, et dediti à i peccati, ci è una grande et assai propinqua dispositione di accettare, quando ne venisse l'opportunità, la mutatione della religione. Et per tanto chi vuol prohibire cosi perniciosi frutti, conviene à buon'hora recidere la prima radice della mala educatione ne i primi anni, onde germogliano per il più tutti i peccati, et disordini delle età seguenti.</p></div3>
<div3 type="capitolo"><head>Capitolo 11</head>
<argument><p>CHE NON È STATO SUPERFLUO LO SCRIVERE LA PRESENTE OPERA. </p></argument>
<p>Niuno, credo io, che voglia considerare le cose dette sino à qui, negarà, che il bene allevare i figliuoli sia cosa importantissima, et per publici, et per privati rispetti. Ma forse vi saranno di quelli, che riputaranno essere stata fatica superflua, lo scrivere il presente libro, percioche diranno che ne i libri de gli antichi filosofi, cosi Greci, come Latini, et ne gli istessi poeti vi sono sparsi precetti sufficienti, per il governo di ciascheduna età, et che non mancano autori, i quali non solo incidentemente, ma di proposito hanno trattato della educatione, et fra gli altri non è anchor gran tempo, esservi stato huomo di eccellente ingegno, et dottrina, il quale in lingua Fiorentina ha scritto un piacevole libretto circa la buona creanza de i fanciulli. Ilche quantunque io consenta esser vero, ho pensato nondimeno restare anchora assai largo campo di scrivere utilmente in questo suggetto, et ho creduto esser opera degna di pregio, di tentare quello che far potesse; et tanto più che il modo ilquale io sono per tenere sarà, s'io non m'inganno, assai differente da quello di molt'altri; conciosia che il fine di questo libro non sarà di scrivere simplicemente della educatione politica, in quanto ella ha riguardo alla felicità humana, considerata da i filosofi, ma sarà più presto di scrivere della educatione christiana, la quale è ordinata, et diretta alla somma, et perfetta felicità celeste. La onde in questo trattato il fanciullo verrà più principalmente in consideratione, come christiano, che come huomo, et animal sociabile, et più come appartenente alla Città di Dio, che come cittadino, et parte di republica terrena, se bene anco à questo si haverà il suo debito riguardo; basta per hora, che in questa maniera i filosofi gentili non hanno trattato, nè potuto trattare dell'educatione; da i vestigii de i quali alcuni de i nostri moderni non si sono molto discostati.</p>
<p>Et benche ne gli antichi padri, chiari per dottrina, et per santità, si leggano molte cose notabili di simigliante materia, nondimeno sono sparse, et quasi nascoste in varii luoghi, et non essendo ridotte insieme, sott ordine certo, et distinto, non se ne viene à raccorre tutto il giovamento che converria, et forse di più, non sono cosi accomodate alla capacità di molti, si come io intendo di fare, havendomi proposto di scrivere, generalmente parlando, per gli huomini più communi, et popolari, à i quali fa maggior bisogno di instruttione, et il numero de i quali senza dubbio è molto maggiore, che non è de i molto intendenti.</p>
<p>Per tanto crederò dover'essere almeno escusato, se per buona intentione di giovare, mi condurrò non di rado à cose particularissime, sapendo che alle operationi humane, che consistono nel particulare, maggior giovamento arrecano i documenti particulari, che le regole universali, se ben forse queste apportano una certa maggior dignità à chi scrive. Ma come si sia, io reputo espediente à chi ragiona di bene allevare i figliuoli, lo abbassarsi etiandio alle cose minime, se veramente elle possono essere mezzo per condurre all'acquisto d'un alto fine.</p>
<p>Et se quel valente scrittore Fiorentino, di cui toccai poco di sopra, ha potuto non solo senza riprensione, ma con sua lode, tessere il suo libro di ricordi molto minuti, per formare un giovanetto nella sola creanza, et costumatezza civile, molto più, s'io non erro, doverà esser lecito à me, che non pretendo introdurre solamente ne i fanciulli il decoro seteriore, quale si richiede nella conversazione commune, ma molto più la compositione interiore, et la solida virtù, col mezzo della buona educatione, et disciplina christiana.</p></div3>
<div3 type="capitolo"><head>Capitolo 12</head>
<argument><p>DELLE RAGIONI CHE PERSUADONO À DOVER IN PRIMA TRATTARE DELLA DIGNITÀ, ET SANTITÀ DEL MATRIMONIO. </p></argument>
<p>Dovendo adunque, quanto la divina gratia ci concederà, mostrare il modo di allevare christianamente i figliuoli, nati di matrimonio parimente christiano, mi sovviene di quel detto di santo Agustino, che i figliuoli sono frutto del matrimonio, si come questo istesso nome ci dichiara, maritandosi la donna per divenir madre. Et se il buon frutto nasce, secondo il proverbio del Salvatore, dal buon albero, non sarà fuori di ragione il dire, che anchora i buoni figliuoli si devono per il più aspettare da un buono, et santo matrimonio; non già che ciò sia assolutamente necessario, vedendosi non di rado da buoni padri nascer cattivi figliuoli, et per lo contrario, ma si parla probabilmente, et come più communemente suole avvenire. Per tanto mi è parso non inconveniente incominciare la nostra educatione dal suo primo principio, cioè dalla eccellenza, et santità dello stato matrimoniale, esponendo in parte quali debbiano essere i matrimonii christiani, poi che ciascheduno confessa, che in ogni cosa il buon principio è di grandissimo momento, et sopra il fondamento, per cosi dire, d'un buon matrimonio, s'appoggia in gran parte la speranza della felice generatione, et santa educatione di quei figliuoli, che hora prendiamo ad allevare.</p>
<p>Et se ad alcuno forse parerà, che io mi dilati troppo in questa materia, che non è la principale, io prego il benigno lettore ad haver consideratione, che à me si apparteneva, quasi di necessità, in tre luoghi di quest'opera, parlar del matrimonio.</p>
<p>Il primo è questo dove hora siamo per la stretta congiuntione che si trova tra i figliuoli, et il matrimonio, come tra cagione et effetto, et per esser questa, come si è toccato, la prima base, et il fondamento di tutto il nostro edifitio.</p>
<p>Il secondo luogo era nel secondo libro, dove ragionandosi, per le cagioni dette à suo luogo, di tutti i sette Sacramenti di santa Chiesa, anchor di questo, che è uno di quel numero, ci conveniva alquanto di ragionare.</p>
<p>Ultimamente nel terzo libro, dopo haver condotto il nostro figliuolo all'età di pigliar moglie, non si poteva tralasciare di dire alcune cose pertinenti à quella cosi importante deliberatione, et à gli offitii coniugali tra marito et moglie. La onde io ho reputato non essere cosa disdicevole, il raccogliere, invitandoci buona occasione, in un luogo solo tutto il discorso. Il che fo io tanto più volentieri, quanto più si vede, se vero dir vogliamo, che una delle cose, per lo più poco intesa, et meno considerata nel popolo fidele, è la santità del matrimonio, del quale non però intendo io di voler trattare sottilmente, ma quanto basta al nostro proposito, più presto moralmente, che dottrinalmente, et con brevità, rimettendo il resto à i proprii libri et trattati, dove largamente, et con più solidi fondamenti s'insegna la natura del matrimonio, et le conditioni, et effetti suoi.</p></div3>
<div3 type="capitolo"><head>Capitolo 13</head>
<argument><p>DELLA ORIGINE, ET INSTITUTIONE DEL MATRIMONIO, COME OFFITIO NATURALE. </p></argument>
<p>Dico per tanto che il matrimonio il quale è una congiuntione maritale, et legitima dell'huomo, et della donna annodata con si stretto ligame, ch'è indissolubile, et contiene una consuetudine, et communicatione individua, et inseparabile di tutta la vita, il matrimonio dico, non è stato introdotto per inventione, non per legge humana, ma per dispositione della natura, et di Dio autore della natura; il quale lo instituì nello stato dell'innocenza, avanti che Adamo nostro primo padre peccasse; percioche come si legge nelle sacre littere havendo Iddio creato il primo huomo, non volse che fosse solo, ma che havesse uno aiuto, et una compagnia simigliante à lui, per ilche havendolo addormentato con un profondo sonno, gli trasse dal lato una costa, et la formò con la omnipotenza sua, in una vera donna, laquale fu la nostra prima madre Eva. Et havendola condotta ad Adamo, gliela diede per compagna, et per moglie, et benedisse ambedue dicendo, crescete, et moltiplicate; allhora Adamo ricevendola per sua, secondo il comandamento di Dio, parlò con alto sentimento in questa maniera: costei è osso delle ossa mie, et carne della carne mia, costei si chiamarà huomo perch'è tratta dall'huomo, per ilche lasciarà l'huomo il padre suo, et la madre, et si starà congiunto con la propria moglie, et saranno due in una carne. In sin qui son parole d'Adamo. Grande adunque è la eccellenza et la dignità del matrimonio poiche la origine, et institutione sua è da Dio, sino dal principio del mondo nello stato felice dell'innocenza, et giustitia originale, nellaquale se havessero perseverato i nostri primi padri, tutti i figliuoli, et nepoti loro sariano stati santi et giusti. Et non solo Iddio hà instituito il matrimonio, ma egli stesso lo strinse di quel nodo indissolubile, del quale habbiamo detto di sopra, si come manifestamente ci insegnò nell'evangelio il Salvator nostro con quelle parole: quello ch'Iddio ha congiunto, l'huomo non separi.</p></div3>
<div3 type="capitolo"><head>Capitolo 14</head>
<argument><p>CHE IL MATRIMONIO CHRISTIANO NON SOLO È OFFITIO NATURALE, MA È SACRAMENTO DELLA NOVA LEGGE. </p></argument>
<p>Fu adunque come è detto il matrimonio instituito da Dio come offitio di natura, per la propagatione del genere humano, di qui avviene che il matrimonio, etiandio considerato in quanto egli è opera di natura, et una congiuntione et compagnia dell'un sesso con l'altro, alla quale l'instinto naturale per se stesso invita, come tale dico, fu sempre reputato cosa in un certo modo sacrosanta, et degna di gran veneratione, et rispetto, et questo non solo dopo la legge data da Dio per Moise, ma prima anchora, et non solo appresso a i Giudei, ma appresso le genti, se bene non ha dubbio che i matrimonii de i S. Patriarchi antichi, et del popolo Hebreo erano pieni di maggior santità, et si facevano et osservavano con molto maggiore religione. Hora è da sapere, che il matrimonio christiano non è solo offitio di natura, come anticamente era, ma di più è sacramento della nova legge, instituito da Christo Giesù maestro, et Salvator nostro, et per dirlo più chiaramente è uno dei sette sacramenti della legge Evangelica, verace et propriamente come gli altri sono; et in somma è una di quelle sette fontane, et di quei sette canali d'oro, per i quali si communica all'anima che non pone impedimento, la divina gratia, et la virtù et efficacia della passione et meriti di Christo. Nè fa mestieri in questo luogo provar con molti argomenti la verità di questa dottrina, la quale è stata pienamente provata da i sacri Theologi, et Concilii, et ultimamente, dal santo Concilio di Trento. Bastici l'autorità di san Paolo, il quale scrivendo à gli Ephesi chiama il matrimonio, sacramento magno in Christo, et nella Chiesa, percioche significa l'unione di Christo con la santa Chiesa sua sposa, et conferisce special gratia, et virtù, acciò l'offitio coniugale bene et santamente possa esercitarsi, come diremo più basso, cosi ci hà insegnato, et ci insegna la santa Chiesa Catholica Romana madre nostra, colonna, et fermezza di verità, et questo basta a i veri Christiani figliuoli di santa Chiesa, a i quali, et per i quali al presente si scrive.</p></div3>
<div3 type="capitolo"><head>Capitolo 15</head>
<argument><p>DELLA GRANDE DIGNITÀ DEL MATRIMONIO IN QUANTO EGLI È SACRAMENTO. </p></argument>
<p>Dicono i Dottori santi, che la gratia non distrugge la natura, anzi gli da perfettione et complimento, per ilche il matrimonio in quanto è sacramento non perde quelle prerogative, et beni che gli convengono in quanto è opera di natura, anzi ne acquista de gli altri, et quelli stessi ornamenti, che prima haveva, diventano per il sacramento più perfetti, et, per cosi dire, di miglior lega, come per esempio conseguita al matrimonio etiandio naturalmente, che sia un congiungimento tale, che non si scioglia se non per morte, che sia una compagnia di due fidelissimi compagni, marito, et moglie, à i quali è commune l'habitatione, il vivere, le sustanze, il generare legitimamente, et allevare i figliuoli, le cose prospere, et le adverse di questa vita, l'aiutarsi l'un l'altro con sommo amore in tutti i bisogni, et altre cose simiglianti. Hor tutti questi commodi, et frutti, in maggiore et più perfetto grado ha il matrimonio, in quanto è sacramento della legge evangelica; percioche questo venerabile sacramento non solo significa, ma contiene, et opera efficacemente nell'anima, che non pone ostacolo, una particular gratia, la quale santifica il marito et la moglie, fa perfetto quel naturale amore ch'è tra loro, et conferma la indissolubile unione del matrimonio; et come dice S. Bonaventura, solleva dalla corrutione inordinata della concupiscenza; percioche dalla gratia di questo istesso sacramento nasce un dolce vincolo di carità, che lega suavemente gli animi d'ambedue i consorti, accioche si amino insieme con santo et cordiale affetto, si che l'uno non si fastidisca dell'altro; et niuno di loro cerchi amori estranii et illeciti, et non macchi il casto letto maritale, al quale quanta riverenza si debbia dimostrò l'Apostolo con quelle gravissime parole, quando scrivendo à gli Hebrei disse: Sia in ogni cosa il coniugio riverito et pieno d'honore, et il toro ò vero letto sia immaculato. Queste et altre gratie, et doni conferisce il matrimonio, come sacramento instituito da Christo nostro Signore, il quale con la sua benedetta passione ce gli ha acquistati, et meritati, si come ci insegna il sacro Concilio di Trento.</p></div3>
<div3 type="capitolo"><head>Capitolo 16</head>
<argument><p>DE I TRE BENI DEL MATRIMONIO, ET PRIMA DELLA PROLE. </p></argument>
<p>Et perche meglio anchora s'intenda la dignità del matrimonio christiano, seguitarò di dire, che i santi Dottori hanno ridotti a tre capi i beni et frutti di esso, et sono questi, prole, fede, et sacramento. Gran bene è stato sempre nel matrimonio la prole, cioè i figliuoli, che si conseguiscono di legitima moglie, et che dalle leggi, lequali in ogni cosa grandemente li favoriscono, sono chiamati figliuoli nati di giusto matrimonio; ma questo bene è tanto maggiore nel matrimonio christiano, quanto il suo fine in questa parte è più alto et più nobile, imperoche il matrimonio in quanto è congiuntione naturale, ha riguardo alla propagatione et multiplicatione del genere humano, et in ciascuno huomo particulare, ha riguardo di generar un'altro simigliante à se, conforme all'appetito naturale, per il quale ciascuna cosa quanto può desidera conservarsi, et perpetuarsi; il che non si potendo naturalmente asseguire nello individuo, si asseguisce in un certo modo nella conservatione della specie, per mezzo della generatione, il che è commune anchora à gli animali senza ragione; ma l'huomo come animal sociabilissimo, et civile, considera di più nella sua congiuntione altri più perfetti fini, come per esempio, la conservatione della famiglia, et della patria, et altri simili, che tutti però sono ò naturali, ò civili. Ma il matrimonio della nuova legge è inalzato à tanta dignità, che principalmente è instituito per generare, et multiplicare il genere eletto, la gente santa, il popolo di Dio, acquistato col prezzo inestimabile del suo sangue; col quale lavati, et mondati i piccoli fanciulli nelle acque del santo Battesimo, sono inseriti nel corpo della santa Chiesa, et sono fatti vive membra di Christo, à fine che perseverando nella fede, et nel culto del vero Iddio, et nella osservanza de i suoi commandamenti, riempiano non solo la terra, nella quale stiamo à guisa di forastieri, et peregrini, ma molto più il Cielo, che è la nostra vera patria, et il termine, et la quiete di questo breve et faticoso viaggio. Et quantunque i santi padri dello antico testamento havessero nel maritarsi questa principale intentione di haver figliuoli, che fossero cultori del vero Dio, et si conservasse quel popolo, dal quale havea à nascer il seme, in cui si doveano benedir tutte le genti, nondimeno et i matrimonii loro non erano vero sacramento, come i nostri sono, et ogni bene che ne i loro matrimonii si ritrovava, è tanto più perfettamante ne i nostri, quanto più perfetta è la gratia, et la verità, che la legge, et le ombre, et quanto più perfetto senza comparatione è lo stato della santa Chiesa, diffusa per tutte le genti, che non era quello della antica, et angusta sinagoga.</p></div3>
<div3 type="capitolo"><head>Capitolo 17</head>
<argument><p>DEL SECONDO BENE CHIAMATO FEDE. </p></argument>
<p>Il secondo bene è chiamato Fede, cioè quella fideltà ch'è tra il marito, et la moglie, i quali havendo dato scambievolmente l'uno à l'altro la potestà del proprio corpo, conservano inviolabilmente la fede maritale, non dando potestà di se medesimi ad alcuno, poiche in questa parte non sono suoi, ma d'altrui, si come ben dice l'Apostolo, il marito non ha potestà del suo corpo, ma la sua moglie, et la moglie non ha potestà del suo corpo, ma il marito. Et è tanto necessario questo bene del matrimonio che senza di lui ogni altro bene del matrimonio, ò si distrugge, ò resta offeso grandemente. Molte cose si potrebbono dire in questo luogo contra coloro i quali mancando alla fede data, et alla strettissima obligatione del vincolo coniugale, in dispregio del sacramento santo, et della legge di Dio, contra il debito della giustitia, con offesa et grandissima ingiuria del prossimo et consorte, con pregiudicio de i figliuoli, et della patria, et finalmente in ruina et dannatione dell'anima propria, commettono adulterio, peccato tanto grave nel cospetto di Dio, tanto aborrito dalle humane, et divine leggi, che io non ho parole bastanti per esplicarlo. Onde è hora grandemente da piangere, che in questi nostri calamitosi tempi sia già divenuto tanto ordinario questo peccato, che molti lo prendono à giuoco, et poco meno sfacciatamente se ne gloriano, i quali con la durezza, et impenitenza del cuor loro tesaurizano, per usar le parole di san Paolo, at accumulano contra se stessi ira et vendetta nel giorno del giusto, et tremendo giudicio di Dio. Quindi poi non deve parere maraviglia se in una casa, dove si commette cosi grave offesa contra il santo matrimonio, abondano poi tante dissensioni et calamità, quante tutto il giorno vediamo. Et quello che fa al proposito nostro maggiormente, et che ci conduce à ragionar delle cose sopradette, non è maraviglia, che matrimonii tali, per giusto giuditio di Dio, siano spesse volte poco felici, et nella generatione, et nella educatione de i figliuoli; percioche dove non è l'osservanza della fede maritale, non vi può essere nè amore, nè carità, nè pace, nè Dio, nè alcuno intiero bene.</p></div3>
<div3 type="capitolo"><head>Capitolo 18</head>
<argument><p>DEL TERZO BENE CHIAMATO SACRAMENTO. </p></argument>
<p>Ma quanto cordiale, et sviscerato amore debbia essere tra i due consorti congiunti in matrimonio, et di più quanto santo, quanto casto, et puro, et più presto divino che humano, lo dimostra il terzo bene del matrimonio chiamato sacramento; percioche il matrimonio in quanto sacramento è un sacro, et venerando segno, ilquale significa la strettissima et santissima congiuntione di Giesù Christo Signore, et Salvator nostro con la Santa Chiesa sua carissima, et castissima sposa, dalla quale si come Christo giamai non si disgiunge, anzi perpetuamente con saldissimo nodo di carità è unito con lei, cosi il vincolo maritale per la virtù di questo sacramento, non si può sligare, nè dissolvere giamai mentre i due sposi vivono, etiandio che per alcuna grave cagione, per giudicio ecclesiastico, la cohabitatione tra loro si separasse. Hor se questo alto misterio fosse con attentione, et spesse volte considerato da coloro che vogliono contrarre, o si trovano haver contratto matrimonio, intenderiano à pieno quali debbiano esser i matrimonii christiani, et quali siano gli oblighi, et gli offitii debiti tra marito, et moglie, et quale unione, et dilettione convenga esser tra di loro. Ilche non mi sarà grave di esplicar alquanto più in particolare, poiche una gran dispositione di ottener figliuoli da Dio, et di bene allevargli, come altrove si è toccato, consiste nel gettar bene i fondamenti d'un santo matrimonio, aprendo la porta alla gratia che Iddio vuol dare per questo effetto principalmente.</p></div3>
<div3 type="capitolo"><head>Capitolo 19</head>
<argument><p>QUANTE UTILI CONSIDERATIONI SI CAVINO DALLA UNIONE DI CHRISTO CON LA CHIESA, RIPRESENTATA NEL MATRIMONIO HUMANO. </p></argument>
<p>Adunque per considerare alcuna cosa delle molte che si potriano in questo particulare, dico che quelli che vogliono maritarsi, ò sono già maritati, devono pensare attentamente, che non trattano di fare, o non han fatto una attione commune, et ordinaria et meramente humana, come tutto 'l giorno avviene ne gli altri contratti, et commertii de gli huomini, ma più presto un'opra piena di santità, et di altissimo misterio, poiche Christo Signor nostro vero Iddio et vero huomo, hà voluto dichiararci la divina et strettissima unione, et l'inestimabile amore che è tra lui, et la Chiesa, con la santa congiuntione maritale dell'huomo , et della donna. Onde con gran ragione disse l'Apostolo quelle parole, che già un'altra volta habbiamo allegate, cioè, questo sacramento è grande, ma io dico in Christo, et nella Chiesa, di maniera che l'huomo è assimigliato à Christo, et la donna alla Chiesa, et come Christo è capo della Chiesa, così l'huomo è capo della donna, la Chiesa è corpo, et carne di Christo, et la donna è carne et corpo del marito, et di Christo et della Chiesa, et del marito et della moglie, s'intende quella sentenza, saranno due in una carne. Hor se noi consideriamo quale amore porta Christo alla Chiesa, et reciprocamente la Chiesa à Christo, et come insieme lo ami, et riverisca con un santo timore amoroso, et affettuoso, come solo desideri piacere à gli occhi de lo sposo suo, come fugga gli impudichi et falsi amatori, et non admetta pur la voce, et lo sguardo de gli alieni, come sia feconda nella procreatione de i figliuoli spirituali, come sia sollecita in ammaestrarli et allevarli bene, come sempre sia concorde con lo sposo suo et d'uno istesso volere, et disvolere in tutte le cose; da queste dico, et altre si fatte considerationi facilmente si può venire in cognitione quali debbiano essere i diportamenti del marito verso la moglie, et allo incontro quelli della moglie verso il marito. Questo ci dimostra l'Apostolo S. Paolo ilquale in molti luoghi delle sue divine Epistole, ammonendo i mariti, et le mogli de gli offitii loro, acciò possano fare bene, et beatamente vivere nello stato et vocatione matrimoniale, và formando i suoi precetti, et eshortationi, da questa regola, et norma delle nozze celesti di Christo, et di Santa Chiesa, percioche volendo mostrare l'amor grande, et pieno di casto affetto che devono portar i mariti alle care mogli, dice in un luogo cosi:Mariti amate le vostre mogli si come Christo hà amato la Chiesa, et ha dato, et offerto se stesso per lei, nelqual luogo l'Apostolo intende della oblatione alla morte, quando il Salvatore sospinto da eccessivo, et ardentissimo amore, sotenne passione acerbissima della croce, per mondare et santificare la Chiesa, et riempirla d'honore, et di gloria. Et nell'istesso luogo poco più basso dice in questa maniera: I mariti devono amare le mogli loro, come corpi suoi proprii, chi ama la moglie sua, ama se stesso, niuno giamai hebbe in odio la carne sua, ma la nutrisce, et fomenta, si come fa Christo verso la Chiesa; perche noi siamo membra del corpo suo, et della carne, et delle ossa sue, et quello che segue, applicando, et comparando le nozze celesti, et le terrene. Et con la medesima similitudine ragiona anchora di quello che alle donne appartiene in questa forma: Le donne siano soggette à i mariti loro, come al Signore, imperoche l'huomo et marito è capo della donna, et moglie, si come Christo è capo della Chiesa, et egli è salvatore del corpo, cioè di essa Chiesa, laquale è suo corpo. Onde segue l'Apostolo, così come la Chiesa è soggetta à Christo, così le mogli siano a i suoi mariti. Et nel fine di quel. dopo lungo discorso, conclude con quelle parole già più di una volte allegate, questo sacramento è grande, io dico in Christo, et nella Chiesa, et soggiunge, ciascuno ami la moglie sua come se stesso, et la moglie tema, et riverisca il marito.</p></div3>
<div3 type="capitolo"><head>Capitolo 20</head>
<argument><p>EPILOGO OVERO RACCOLTA DELLE UTILITÀ RINCHIUSE NELLA SIGNIFICATIONE DEL MATRIMONIO. </p></argument>
<p>Concludiamo per tanto che non si può esprimere à bastanza, quanto grande, et quanto santo deve essere l'amore de lo sposo, et de la sposa, poi che rappresenta il santissimo, et ferventissimo amor di Christo con la Chiesa; quindi anchora si comprende qual riverenza, et rispetto debbia esser quello della moglie verso il marito, quanta fede commune d'ambedue, et quanta custodia del letto maritale; talmente che niuna quantunque piccola macchia di impudicitia lo contamini giamai, quanto pudichi, et verecundi debbiano essere gli amplessi matrimoniali, quanta pace, et concordia in tutte le cose, giuntamente con una amorevole communicatione di tutti i segreti domestici, et delle sostanze, et facultà, togliendo via gli odiosi nomi tuo, et mio, i quali in tanta unione non devono haver luogo. Oltra di questo, quella prontezza et carità grande, che si richiede tra due consorti in sovvenirsi l'un l'altro nelle necessità, un dolere, et goder commune non regolato da proprio interesse, ma da sincero amore. Et in somma chi andarà ben discorrendo trovarà che tutti i beni, tutti i frutti, tutti i debiti, et offitii del matrimonio si contengono in questa divina rappresentatione della congiuntione di Christo con la Chiesa. Et per tanto devono i maritati spesse volte ridurlasi à mente, sì per conoscer meglio gli oblighi proprii, sì anchora per ricever di continuo con questa santa meditatione nova gratia, et virtù da Dio di poterli adempire. Ma due cose particularmente, che più da vicino appertengono al presente nostro proposito ci dimostra questo misterioso sacramento; l'una che il desiderio di ottener figliuoli ha da esser principalmente per farli buoni à gloria di Dio. Et in questo deve reputarsi felice la fecondità materna, si come la santa Chiesa fecondata dalla divina gratia del suo celeste sposo, gli genera ogni giorno d'acqua, et di spirito nel santo Battesimo numerose schiere di bellissimi, et santissimi figliuoli. L'altra cosa è, che chiunque vuol porre il capo sotto il giogo matrimoniale, può et deve dalle nozze di Christo imparare quale debbia essere il matrimonio christiano, et con quale intentione, per quai rispetti, con quali mezzi, et à che fine convenga esser contratto da ambedue i contrahenti, et quanto accuratamente si debbia avvertire di non vi commetter cosa che offenda gli occhi, et la santità di colui, le cui purissime, et divinissime nozze, nel sacramento di queste humane si rappresentano, si come alquanto più distintamente mi pare dover dimostrare.</p></div3>
<div3 type="capitolo"><head>Capitolo 21</head>
<argument><p>QUALI DEBBIANO ESSERE I MATRIMONII CHRISTIANI, ET DELLA MATURA DELIBERATIONE DI CONTRAHERLI. </p></argument>
<p>E cosa manifesta, che in qual si voglia deliberatione et attione di momento, che l'huomo prudente et christiano pretenda di fare, non solo deve proceder maturamente, et con molto consiglio, come anchora i savii del mondo han conosciuto doversi fare, ma nel primo luogo ha da proporsi avanti gli occhi, la gloria di Dio, et la salute dell'anima sua, et questo è più presto un sol fine, che due, conciosia che et noi stessi, et la salute nostra debbiamo amare principalmente in Dio, et per gloria di Dio, per modo tale, che dove si pregiudichi à questo fine del bene dell'anima, et dell'honor di Dio, non ci è appresso del christiano luogo di deliberatione, essendo sempre vero il detto della somma verità: quam dabit homo commutationem pro anima sua? volendo dire che niuna cosa è in questo mondo di tanto valore, in cui cambio debbia l'huomo dare la pretiosa anima sua. Hor se et con retta intentione, et con maturo consiglio si deve entrare in qualunque impresa, etiandio che si estenda à breve spatio di tempo, quanto maggiormente questo si richiederà nel ligarsi à matrimonio? attione tanto grande, et che fatta una sol volta ha à continuar per sempre sino alla fine della vita? Colui adunque che ha intentione di pigliar moglie (che per hora ragionaremo dell'huomo come capo, se bene le medesime cose proportionatamente si haveranno anchora da intendere della donna) sappia che, come altrove si è detto, egli pretende di far cosa, che di natura sua è buona, et santa, et grata à Dio, che il dir questo solo basta per lodarla assai; ma può ben essere, che una cosa sia assolutamente buona, et non sia buona per alcuna particular persona, si come il buon vino non è buono al febricitante, et può anco stare che una operatione che di suo genere è buona, per congiuntione di una mala circonstanza, ò d'un cattivo fine diventi vitiosa, si come saria il dar elemosina per vanagloria. Dico per tanto che l'huomo prudente, et Christiano deliberando fra se medesimo di entrare nel santo stato matrimoniale, la prima cosa deve ricorrere al mezzo principale, et più efficace di condurre à buon fine ogni negocio, cioè deve molto caldamente raccomandarsi à Dio con divota oratione, et sua et de i servi di Dio, acciò questa deliberatione, et elettione sia guidata da lui, ch'è somma sapienza et somma bontà et solo intende perfettamente et vuole il nostro vero bene, et dopo questo adopri anchora i mezzi humani, et si vaglia di tutto quello che et la prudenza propria, et il consiglio, et aiuto de' buoni et fideli amici gli suggerisce. Avverta però bene che se Iddio lo chiamasse à più alto, et perfetto stato della virginità et della religione, non ha leggiermente per sodisfattion d'altrui, et per rispetti humani, come di conservar la casa et le sostanze, et simiglianti, à far resistenza à lo Spirito santo, et il medesimo si dice di quelli che deliberano delle seconde nozze essendo la santa viduità, et la sua quantunque faticosa continenza, di maggior perfettione. Ma perche queste cose consistono in molte particolarità et circonstanze, che sono innumerabili, et non possono ridursi sotto regola certa, basta haver ricordato, che non si corra precipitosamente nè alla cieca, come molti fanno, ma che si cuoca, et digerisca bene la deliberatione di pigliar moglie con oratione, con tempo, con consiglio et con obedienza spetialmente del padre spirituale, custode, et governatore dell'anima nostra, per il quale andando noi in verità et fede, et humiltà, ci aprirà Iddio la sua santa voluntà, et ci mostrarà quello che più ci sia espediente.</p></div3>
<div3 type="capitolo"><head>Capitolo 22</head>
<argument><p>DELLA INTENTIONE, ET DE I FINI CHE DEVE HAVERE CHI VUOL CONTRARRE MATRIMONIO. </p></argument>
<p>Ma supposto già che sia espediente il congiungersi in matrimonio è da avvertire di entrar in questo camino, come si sol dir con buon piede, cioè con retta, et santa intentione, et con buon fine, talmente che Iddio, et la gloria sua ci vada sempre innanzi, si come habbiamo detto di sopra, et come san Paolo ce ne ammonisce scrivendo à i Corinthii quando dice, fate ogni cosa in gloria di Dio, et lo replica à Colossensi dicendo, tutto quello che fate ò in opere, ò in parole fatelo in nome del Signore Giesù Christo. Per tanto si disponga, et faccia ferma deliberatione che egli elegge quello stato per gloria di Dio, et per salvar in esso, con la divina gratia, l'anima sua, essendo uno de i stati lodevoli di Santa Chiesa, ordinato da Dio, ilquale dal matrimonio santo, benche inferiore de lo stato virginale cava i vergini, che tanto piacciono a sua divina Maestà, et tanto altamente gli corona, et finalmente per mezo del matrimonio moltiplica la Chiesa, et riempie il Cielo. Propongasi anchora la procreatione de i figliuoli per ascriverli alla militia christiana, et alla professione della vera et catholica fide, et in somma perche siano più figliuoli di Dio che suoi proprii, proponga il remedio santo contra le battaglie della carne, alle quali non sentendosi gagliardo per poter resistere, et dall'altro lato non volendo bruttamente et con dannatione dell'anima sua involgersi nel fango delle libidini, et delle fornicationi, elegge quello stato, che dopo la caduta di Adamo cominciò ad esser rimedio, et medicina della concupiscenza, et della fragilità humana, per oviare i peccati della libidine, si come prima al tempo della giustitia originale, quando l'appetito obediva alla ragione, era per offitio di natura.</p>
<p>Giuntamente con queste cagioni più principali ve ne possono essere dell'altre sante, et buone, che se bene sentono più del terreno, non però contradicono à quelle di sopra, anzi vanno orditamente al medesimo fine; come saria à dire lo haver uno aiuto, et una compagnia per passar meglio, et più facilmente il mare tempestoso de i travagli di questa vita, il desiderio di lasciar heredi et successori per mantenere le famiglie, conservar la facultà, gli stati, et honori antichi delle case, et quello ch'è tanto meglio, quanto il ben commune avanza il privato, per desiderio di conservar la patria, et la republica, et altre simili cagioni.</p></div3>
<div3 type="capitolo"><head>Capitolo 23</head>
<argument><p>DE GLI ABUSI CHE SI COMMETTONO DA MOLTI NELLE COSE SOPRADETTE. </p></argument>
<p>Ne è da riprendere, se dopo haver formata la intentione, et stabilito il proponimento del pigliar moglie, secondo il retto ordine delle cagioni sopradette, descendendo poi alla elettione in particolare di questa, ò di quella persona, si habbia anchora qualche consideratione alla nobiltà, à i parentadi, alla bellezza, et alle ricchezze, et altri rispetti tali, i quali non ripugnano, simplicemente parlando, alla santità del matrimonio. Ma bene è da dolersi grandemente della miseria de i nostri tempi, ne i quali per il più si vede che nel contrarre i matrimonii si ha principalmente l'occhio aperto alle grosse doti, alla speranza delle successioni, ò vero à lo sfogamento d'un giovanile ardore, acceso immoderatamente della bellezza altrui, non si ricordando questi tali di esser christiani, et per poco di non essere pur huomini, correndo sfrenatamente dove l'appetito li tira, come se fossero animali bruti, i quali se considerassero, se non altro, almeno quello che l'Angelo Rafaele disse in questo proposito al giovane Tobia, haveriano più vergogna di se medesimi, et più timore nell'ira di Dio; percioche si legge nella santa scrittura, che havendo l'Angelo Rafaele confortato Tobia à prender Sara per sua moglie, il giovanetto santo temea di farlo, et dicea all'Angelo, il quale esser huomo riputava; io ho udito dire che costei ha havuto sette sposi, et niuno ha potuto congiungersi seco, et tutti sono morti, et sono stati occisi da un demonio; allhora l'Angelo di Dio consolandolo gli rispose in questa forma: Odimi Tobia, et io ti mostrerò quali sono quelli contra i quali può prevalere il demonio. Sappi adunque che quei tali, che di tal modo eleggono il congiungimento matrimoniale, che escludono da se, et dal suo cuore Iddio, et solo pensano à satiar la sua libidine, come cavalli, et giumenti privi di ragione, contra questi ha potestà il demonio. Và di poi seguitando l'Angelo, et mostra con quanto diversa intentione, et con far oratione à Dio dovea castamente, et religiosamente il buon Tobia accompagnarsi con la sua Sara, et conseguentemente godere un lieto et felice matrimonio. Et poiche in questo luogo ci è occorso d'inserire questa particella della historia di Tobia, non lascierò di dire, che quello è un libro utilissimo per i padri et madri di famiglia, et per la educatione de i figliuoli, et in somma è tutto ripieno di ammaestramenti santi et salutiferi, onde io ricordo a i più intendenti, che in quello stato si ritrovano che lo leggano spesse volte con attentione, et divotione, come conviene à scrittura non di semplice huomo, ma dettata da lo Spirito Santo.</p></div3>
<div3 type="capitolo"><head>Capitolo 24</head>
<argument><p>CHE I MATRIMONII FATTI SOLO PER FINI TERRENI ET CARNALI RIESCONO MOLTE VOLTE POCO FELICI. </p></argument>
<p>Ma ritornando al proposito nostro dico, che se bene non si condanna, come è già detto, l'haver riguardo nel contrarre i matrimonii alla nobiltà, alle facultà, et alla bellezza, nondimeno è molto da contenere con il freno della ragione il precipitoso corso del nostro appetito in queste cose, si che non vadano innanzi à gl'altri rispetti più principali, et degni di huomo christiano, ma seguano da poi nel luogo loro, con moderatione et con misura, altrimenti et la ragione et la esperienza ci insegna, che tali matrimonii conciliati solo da carne, et sangue, hanno spesse volte poco felici successi; percioche come è l'ordinario delle cose humane, che mentre non si hanno si desiderano ardentemente, et dipoi che sono in potestà nostra perdono grandemente di estimatione, et poco ce ne curiamo; cosi acceda bene spesso, che il giovane sposo, sfogata la male accesa fiamma di concupiscenza onde ardeva, si volge a novi amori, et come inebriato da più potente vino, non solo si intepidisce, ma si raffredda in lui affatto l'amore della novella sposa, et tal'hora si converte nel suo contrario et diventa odio, et disprezzo, et come animale indomito, che si veda ligato, freme, et si dibatte sotto l' giogo matrimoniale, onde ne segue una misera et infelice vita tra i due consorti con grandissima perturbatione d'ogni cosa.</p>
<p>Hor quelli anchora, che per accrescere di conditione, et ricoprire la bassezza loro sotto la grandezza altrui, vanno dietro la nobiltà, non s'accorgono che in luogo di porsi à sedere à lato un'amico, et un compagno fidele spesse volte si pongono sopra 'l capo un duro signore, conciosia che per ordinario, secondo i nostri corrotti costumi, la nobiltà del sangue, produce fra le altre cattive figliuole, l'altezza et il disprezzo de gli inferiori, di maniera che se la moglie è sproportionatamente superiore al marito di nobiltà, vuol esser donna et signora, et non esser retta, ma reggere il marito, et tener l'offitio del capo, et farsi lecito ciò che gli piace, onde il buon ordine grandemente se ne confonde. Et se per contrario la nobiltà del marito è tale, si scorda che la moglie gli è data non per schiava, ma per compagna, col quale nome Adamo parlando con Dio nominò Eva, dicendo la donna che tu mi hai dato per compagna; di maniera che soventemente il marito abusando l'autorità legitima, che ha sopra la moglie, et transmutandola per il caldo della nobiltà in tirannia, reca imperiosamente à se solo ogni potestà, con grave pregiuditio del governo domestico, et di quello amore che si richiede tra persone tanto strettamente congiunte, che si come altrove s'è detto, già non son due, ma una carne.</p>
<p>Ma che diremo di quelli, che adescati dall'oro, non pensando ad altra cosa, et vendono, per dir cosi, à prezzo d'una grossa dote, la perpetua pace, et quiete della vita loro? conciosia che, secondo un'antico proverbio, quanto è grande il mare, tanto è grande la tempesta; voglio dire, che la ricca moglie, con la gran dote, conduce anchora le grandi spese, et le soverchie pompe, alle quali non si potendo poi supplire, ò si fanno con ruina delle case, ò se pur si vogliono moderare alquanto, danno materia di continue querele, mercè della mal desiderata dote, la quale fomenta l'altrui vanità, et si oppone per scudo di tutti i disordinati appetiti.</p></div3>
<div3 type="capitolo"><head>Capitolo 25</head>
<argument><p>CHE NE I MATRIMONII SI DEVE CERCAR LA EGUALITÀ, ET LA VIRTÙ. </p></argument>
<p>Non è però necessario che i matrimonii sopradetti, misurati più dall'amore et interesse della carne, che dall'amor di Dio, sempre siano accompagnati da gli incommodi che detto habbiamo, perche et Dio benedetto per sua somma bontà racconcia molte volte quello che gli huomini han guasto, et la prudenza d'uno de i due sposi, può guadagnare in modo l'animo dell'altro, che lo riduca alla buona, et diritta via, et finalmente la gratia che si dà in questo sacramento santo, se truova alcuna scintilla di buona dispositione, fa à luogo, et tempo come à Dio piace, maravigliosi effetti, ma perche nelle cose humane, et morali non si richiedono come disse un savio del mondo, le dimostrazioni matematiche, cioè certissime, et immutabili; è da sapere che si ragiona secondo quello che più communemente avviene, et perciò molto probabilmente si può affermare, che tutto quello che comincia con mal principio, non è per havere nè buon successo nè buon fine. Et per tanto ottima cosa deve esser giudicata da quelli che vogliono congiungersi in matrimonio, il cercar quanto si può la egualità, et di patria, et di conditione, et di facultà, et di età quanto si conviene, et sopra tutto di conformità di costumi, la quale per se stessa suol conciliare amicitia, perilche essendo il matrimonio un vincolo, che ha da ligare gli animi di due persone con il più stretto nodo d'amore che si possa imaginare, tanto più efficacemente conseguirà il suo effetto, quanto maggior conformità, et simiglianza ritrovarà nei suggetti che si hanno da unire, si come vediamo avvenire nelle cose naturali, verbi gratia, l'acqua ch'è fredda, et humida più facilmente si transmuta et si converte in aere, co'l quale si conforma nella humidità, che non fa in fuoco, ch'essendo caldo, et secco, ha qualità del tutto contrarie alle sue. Hora dunque perche la gratia, come si è detto ad altro proposito, dà perfettione alla natura, prudentemente à mio giudicio farà colui, che vuole ammogliarsi, à schifare come pericoloso scoglio per quanto si può, la troppa disaguaglianza in tutte le cose; ma molto più prudentemente, et christianamente insieme farà ad haver maggior riguardo, in elettione di cosa tanto importante, alla virtù, alla santità della vita, et a i buoni, et mansueti costumi, che alla bellezza, et alla dote, allequali cose il più de gli huomini sono tanto intenti, che facendo grandissima ingiuria alla santità del matrimonio, par che più presto trattino di condurre à casa una concubina, ò di mercantare, che di fare un'honesto, et legitimo matrimonio; assai ricca dote porta la sposa ch'è dotata d'humiltà, di pudicitia, di modestia, di verecundia, di taciturnità, di sollecitudine della cura familiare, di casto amore verso il proprio marito, et di simili altre virtù, et sopra tutto del timor santo di Dio, dal quale, et con il quale viene ogni bene. Et se quel gentile disse che voleva più presto huomo che havesse bisogno di robba, che robba che havesse bisogno d'huomo, quanto più lo deve dire il christiano? non perche non si debbia tener conto della dote, che giustamente è stata introdotta per poter meglio sostenere i pesi del matrimonio, ma perche questo non è di gran lunga il più principal pensiero che si deve havere, et pur tale si reputa da molti, per non dir dalla maggior parte de gli huomini. Potrei anchor dire che una moderata bellezza, con molta honestà è più eligibile, per molte ragioni, ma perche io mi vedo esser passato troppo avanti in questa materia, non voglio estendermi più oltra; bastimi solo haver detto che il christiano deve in ogni sua attione, et maggiormente in questa tanto santa, et importante al bene dell'anima sua, governarsi christianamente, cioè più principalmente con le regole de lo spirito, che con quelle della carne, et più presto secondo l'esempio de i pochi, et buoni, de lo stato, et conditione sua, che de molti.</p></div3>
<div3 type="capitolo"><head>Capitolo 26</head>
<argument><p>DELLE IMMODERATE DOTI, ET POMPE. </p></argument>
<p>Io crederei se mi è lecito il ricordarlo, che dovesse esser cosa non mediocremente utile, se con autorità publica si ponesse dove fa bisogno alcun temperamento, et moderatione alle doti, le quali trapassando la debita misura in ciascuno stato partoriscono infiniti inconvenienti, percioche il povero padre vedendosi gravato di figliuole, et non potendo maritarle tutte con quella dote, che l'uso, o più presto abuso della patria richiede, si risolve di fare il suo sforzo in una, et l'altre ò si rimangono à invecchiare in casa, ò vanno ne i monasteri più sforzate che volontarie, ò se pur vuol maritare tutte quelle che sono inclinata alla vocatione del matrimonio, restano eshauste le facultà con pregiudicio de i maschi, et tal volta le figliuole seconde, et terze si maritano con doti minori della prima, et per consequenza à disugual marito, onde nascono emulationi, et invidie, et contentioni assai . Di qui nasce anchora che molte buone, et honeste giovani non trovano quella conditione che si converria à lo stato loro, et come sono innumerabili i lacci del demonio, spesse volte si conducono per povertà à grandissime miserie, et precipitii, al quale et à molti altri simili inconvenienti, potria non poco rimediare la autorità publica. Et veramente se noi vediamo nelle nobili Città molti gentil huomini principalissimi affaticarsi prontamente, et con carità nel governo de gli hospitali, et nella cura de i poveri infermi, et in altre opre pie, certo saria s'io non m'inganno opera di molta pietà anchor questa, che alcune persone di qualità, co'l valore dell'autorità publica, mettessero le mani nel maritaggio delle povere zitelle, et tanto maggiormente quanto meglio nate fossero, si che per difetto di dote, non restassero del tutto abandonate; et certo non so perche non si potesse tal hora fare una cortese, et christiana forza ad un giovane ricco, che pigliasse una buona, et costumate giovane sua pari per moglie, benche povera; et mi do ad intendere che se alcuni huomini di grado, et timorati di Dio, si applicassero à questa cura nelle Città, si vederiano uscire bellissimi, et santissimi maritaggi, con molta lode di colui, che havesse fatto maggior stima della bontà che de la roba. Ma perche tutto l'eccesso delle doti, si ricopre sotto 'l velame delle molte spese et carichi del matrimonio, credo che saria sopra modo necessario che si provedesse da dovero à i disordinati apparecchi delle nozze, et alle continue pompe delle donne, lequali pompe son hoggi mai tanto cresciute et nelle vesti, et ne gli altri ornamenti pretiosi, et nel numero di serve, et servitori, et di cocchi, et di carozze et in tanti altri modi, che è quasi impossibile il poter supplire lungamente, talche le famiglie ne vanno in esterminio, oltra che si è tolta ogni distintione di stato, et nell'apparire in publico ogni piccola cittadina à gli ornamenti pare una gran signora, onde è ben da temere, secondo quello che leggiamo nelle sacre scritture, et ne i Santi profeti, che Dio se ne adiri grandemente et forsi i molti flagelli, con i quali il padre delle misericordie ci visita ogni giorno per risvegiarci dal sonno del peccato, sono in non piccola parte cagionati da questo disordine, perche dietro alle pompe del vestire, et abbellirsi soverchiamente ne segue la superbia, la vanità, la lascivia, l'otio, i piaceri illeciti, il vagheggiare, gli impudichi amori, et in somma questa è una esca di grandissimi peccati et per vantaggio gli huomini, de i quali doveva essere propria la gravità pare che nelle pompe contendano di leggerezza con le feminelle; perilche chi ha timor di Dio, desiderio del ben publico, et zelo della salute dell'anima deve giustamente desiderare che vi si prenda provisione, ma però come si è toccato di sopra da dovero, et non superfitialmente, percioche non mancano in molte Città principali, buoni ordini sopra di questo, ma poco, o niente si osservano, di maniera che allevandosi i figliuoli imitatori de i disordini de i padri et lasciandoli anchor essi à suoi figliuoli per successione vanno tutta via più crescendo, et facendosi più difficili, à esser curati. Ma perche habbiamo fatto assai lunga digressione ritorniamo alla nostra materia.</p></div3>
<div3 type="capitolo"><head>Capitolo 27</head>
<argument><p>DELLA CELEBRATIONE DEL MATRIMONIO IN CONSPETTO DELLA CHIESA, ET DELLE CHRISTIANE PREPARATIONI. </p></argument>
<p>Il Santo Concilio generale di Trento fra molti utilissimi decreti fatti per instinto dello Spirito santo, che sempre regge la santa Chiesa, ha ordinato anchora molte cose pertinenti al matrimonio. Et principalmente ha prohibito in tutto et per tutto quei matrimonii, che spesse volte da simplici et mal consigliati giovani si contrahevano di nascosto, et furtivamente, onde con nome latino clandestini sono chiamati, à i quali il sacro Concilio ha tolto ogni efficaccia et vigore, talmente che non sono più veri matrimonii, et se da alcuni dopo la publicatione del decreto del santo Concilio in tal modo per errore, ò per malitia si contrahesse non sariano i contrahenti marito et moglie, ma impudichi amatori, et commetteriano grandissimo peccato. Et per tanto acciò il matrimonio sia vero, fermo et legitimo, et santo, hà da esser celebrato in faccia della Chiesa, alla presenza di certo numero di testimonii, et con l'intervento, et auttorità del parocchiano, padre spirituale, et ministro di Dio in questo Sacramento, si come di queste, et altre sollennità da osservarsi il medesimo Concilio ha ordinato à pieno. Hora perche nel contrarre il matrimonio i due sposi che son ben disposti ricevono, si come altrove si è detto, per virtù di questo sacramento, la divina gratia, et un particulare aiuto, et favore del cielo, acciò possano vivere insieme con amore, et in santa pace, et prosperamente; per tanto è conveniente che si faccia ogni debita preparatione, per ricever il dono di Dio, mondando per mezo del sacramento della confessione il cuore da i peccati, i quali dividono tra noi et Dio, et chiudono la porta alla gratia. La onde il santo Concilio suddetto con gravissime parole eshorta i sposi, che avanti che contragghino matrimonio, ò almeno tre giorni prima della consumatione, confessino diligentemente i suoi peccati, et ricevano con divotione il santissimo sacramento della Eucharistia. Parimente avanti che si accompagnino insieme nel letto maritale, devono i due sposi novelli esser benedetti nel tempio di Dio per mano del proprio sacerdote; il quale uso di benedire gli sposi è antichissimo nella santa Chiesa, la quale ripiena de lo Spirito del suo celeste sposo Christo, ha composto per questa benedittione alcune divote orationi, che si dicono nella celebratione della Messa, et sono tanto dolci et affettuose, che i sposi doveriano procurare di gustarle con tutto l'intimo del cuore, et conformarsi con il desiderio proprio à quello della nostra madre santa Chiesa, la quale per bocca del sacerdote fa à Dio queste preghiere sopra la sposa, dicendo:</p>
<p>Sia, ò Signore, questa ancilla tua amabile à lo sposo suo come Rachele, savia come Rebecca, di lunga vita, et fidele come Sara, et poco poi; Sia grave di verecundia, venerabile di pudore, et honestà, sia instrutta delle celesti dottrine; et poco più basso, dopo havergli desiderato la fecondità della prole, la santità della vita, et gli eterni gaudii, conclude cosi: Veggano insieme i figliuoli de i figliuoli, insino alla terza et quarta generatione, et pervenghino alla desiderata vecchiezza. Queste et altre religiose, et misteriose cerimonie, che la santa Chiesa usa nelle sollennità del matrimonio, danno ad intendere à i fideli la santità di questa attione, et con quanta riverenza convenga trattarla, et parimente con quanto studio, et sollecitudine i novelli sposi debbiano prepararsi, et disporsi, acciò i voti, le preghiere, et le supplicationi materne della santa Chiesa, le quali per se stesse sono sempre efficaci nel cospetto di Dio, non riescano vane per colpa loro.</p>
<p>Il medesimo Concilio di Trento ha eshortato li sposi che dopo haver contratto il matrimonio per parole affirmative, et di tempo presente, con le altre circostanze debite, non habitino insieme in una istessa casa, prima che habbino ricevuta la benedittione sacerdotale, della quale parliamo. Et tutto questo à fine di ovviare quanto si può, che non si proceda in cosa alcuna pertinente al matrimonio, secondo l'impeto della carne, ma secondo la regula della ragione, et de lo spirito, et finalmente l'istesso Concilio, dechiarando i tempi ne i quali è permesso di celebrare nozze solennemente non ha lasciato à dietro di ricordare, et ordinare à i Vescovi, che procurino che le feste, et letitie nuttiali si faccino con quella modestia et honestà che conviene tra christiani, concludendo tutto il ragionamento fatto lungamente circa la materia del matrimonio, con queste ultime brevi, et gravissime parole, degnissime che restino perpetuamente scolpite ne i cuori, et nella memoria de i maritati mentre vivono, come parole dettate da lo Spirito santo, et son queste: Sancta enim res est matrimonium, et sancte tractandum, cioè il matrimonio è cosa santa, et perciò santamente si hà da trattare.</p></div3>
<div3 type="capitolo"><head>Capitolo 28</head>
<argument><p>ESEMPIO DI TOBIA, ET DI SARA, NEL QUAL SI DIMOSTRA LA HONESTÀ DELLA CONGIUNTIONE MATRIMONIALE. </p></argument>
<p>Non posso contenermi, per utilità de i lettori, di non riferire in questo luogo parte d'una utile historia, registrata nelle divine scritture, et nel libretto di Tobia, del quale incidentemente parlai non molto di sopra, acciò s'intenda dall'esempio e dal paragone di quel padre del testamento vecchio, nel tempo della legge del timore, et delle ombre, et figure, qual debbia essere il christiano nel tempo della legge d'amore, et di gratia, et nel tempo della pienezza, et della verità. E scritto adunque nel prefato libro, che l'Angelo Rafaele, guida del giovane Tobia, discorrendo con esso lui del matrimonio che doveva contrarre con la buona Sara, fra le altre gli disse queste parole: Tu adunque quando l'haverai presa per moglie, te n'entrarai nella camera, et per tre giorni ti asterrai da lei, et non farai altro se non attendere ad orare insieme con lei, la prima notte accendendo tu il fegato del pesce, sarà scacciato il demonio, nella seconda notte sarai admesso nel consortio, et congiungimento de i santi Patriarchi, la terza notte havrai la benedittione acciò naschino da voi figliuoli con salute, passata la terza notte prenderai con il timore del Signore la vergine, guidato, et mosso più dall'amor di haver figliuoli, che da libidine, acciò nel seme di Abrahamo tu conseguisca la benedittione ne i tuoi figliuoli. Queste sono le parole che disse l'Angelo a Tobia, dellequali egli fu diligentissimo osservatore come si legge poco da poi in questa forma:</p>
<p>Dapoi che hebbero cenato, introdussero, cioè il padre, et la madre di Sara, il giovane alla sposa, ricordatosi adunque Tobia del ragionamento dell'Angelo, cavò fuori dalla tasca sua la parte del fegato, et la pose sopra le bragie, allhora l'Angelo Rafaele prese il demonio, et lo ligò nel deserto dell'Egitto superiore, et voltatosi Tobia alla vergine, cominciò ad eshortarla dicendogli, Sara lievati, et facciamo oratione à Dio hoggi, et domani, et dopo domani, percioche in questi tre giorni habbiamo à congiungerci con Dio, passata poi la terza notte ci ritrovaremo nel coniugio nostro, conciosiacosa che noi siamo figli di santi, et non ci è lecito congiungerci insieme come fanno le genti che cnon conoscono Iddio. Levatisi adunque ambedue perseveravano insieme nell'oratione, chiedendo à Dio sanità, cioè che li liberasse dal demonio homicida. Et parlò Tobia, et disse, Signor Iddio de i padri nostri, te benedicano i Cieli, et la terra, il mare, i fonti, e i fiumi, et tutte le creature che sono in loro, tu formasti Adamo del limo della terra, et gli desti per aiuto, et compagnia Eva, et tu sai Signore, che non per cagione di lussuria prendo la sorella mia, ma solo per amore, et desiderio della posterità, nella quale sia benedetto il tuo nome in tutti i secoli de i secoli. Et Sara parlò in questa guisa, habbi misericordia di noi Signore, habbi misericordia di noi, et facci gratia che invecchiamo ambedue insieme sani. Sino à qui son parole della sacra scrittura.</p>
<p>Ho voluto trascrivere di parola in parola questo notabile esempio, datoci da lo Spirito Santo per dottrina, et instruttione di quelli che prendono moglie, acciò sapessero come convenga frenare gli impeti della concupiscenza, con la briglia della ragione, et del timor di Dio, non essendo come dice San Hieronimo cosa più brutta, che amar la propria moglie, à guisa di adultera, et di meretrice.</p></div3>
<div3 type="capitolo"><head>Capitolo 29</head>
<argument><p>COME I MATRIMONII CONTRATTI SANTAMENTE SONO PROSPERATI, ET FAVORITI DA DIO. </p></argument>
<p>I matrimonii adunque che saranno conciliati secondo la legge di Dio, con buona et santa intentione, et con quel lodevole principio che à huomo christiano si conviene, senza dubbio si può sperare nella divina gratia, che havranno prospero successo et ottimo fine, pur che il marito, et la moglie non intermettano lo studio della pietà, et della buona vita raccomandandosi di continuo à Dio, da cui viene ogni bene, e spirituale, et temporale, non si dando però à vita otiosa, e negligente, ma travagliando secondo lo stato loro in alcuno honesto et fruttuoso esercitio, onde possano sostentare la lor famigliuola; à questi tali darà Iddio la sua benedittione et nelle sostanze, et nei figliuoli et havranno se cosi sarà espediente per maggior gloria di Dio, et ben loro, molti figliuoli buoni, sani et interi del corpo, et della mente, che se bene non è regola universale, nondimeno spesse volte avviene che per i peccati de i padri, non da Iddio figliuoli, ò permette che naschino imperfetti, et debilitati nel corpo ò nella mente, ò glieli toglie mentre sono fanciulli et giovani, ò pur glieli lascia per lor castigo, percioche la mala vita de i figliuoli apporta infiniti dispiaceri a i padri, i quali Dio permettente giustamente gustano amari frutti de i peccati proprii, et della negligenza usata in allevar bene i figliuoli. In somma il primo presupposto del padre et madre di famiglia ha da essere, che ogni nostro vero bene depende da Dio, et perciò devono sforzarsi di vivere in sua Santissima gratia, fuggendo i peccati, et frequentando i santi Sacramenti, medicine dell'anima, et secondariamente devono affaticarsi nella cura familiare, et non mangiare il pane ociosamente. Questi son quelli che lo Spirito santo per bocca di David profeta chiama beati quando dice, Beato colui che teme Iddio, et camina nelle sue vie, cioè nell'osservanza de i suoi commandamenti, mangiarai le fatiche delle tue mani. Beato sarai tu, et bene ti avverrà; volendo dire che chiunque teme santamente Dio, havrà da vivere abondantemente, et goderà pacificamente quello che con le proprie fatiche havrà acquistato, et ogni cosa gli succederà prosperamente. Segue il Salmista, la moglie tua sarà come vite feconda nei campi di casa tua. I figli tuoi saranno come germogli d'olive intorno alla tua mensa. Ecco così sarà benedetto l'huomo che teme Dio, cioè colui che per amore et riverenza di Dio si astiene da i peccati, et fa le opre della virtù, et finalmente à questo tale prega il profeta da Dio ogni benedittione et felicità privata, et publica, et lunga vita, si che veda i figliuoli de i suoi figliuoli per lunga successione. Et per tanto concludiamo che i padri, et madri che sono bramosi di haver molti, et buoni figliuoli, et belli, et fruttiferi come rampolli di oliva, devono essi stessi primamente esser buoni christiani, et timorati del Signore, et rendersi capaci di quei favori, et doni che la Maestà sua, etiandio temporalmente, et in questa vita presente, si compiace per gloria sua, di concedere a i veri et humili servi suoi.</p></div3>
<div3 type="capitolo"><head>Capitolo 30</head>
<argument><p>CHE SI DEVE FAR ORATIONE À DIO PER OTTENER FIGLIUOLI. </p></argument>
<p>Dice l'Apostolo San Iacomo che ogni gratia, et ogni dono ottimo, et perfetto viene da alto, et descende dal padre de i lumi, Dio Signor nostro. La onde non ha dubbio alcuno che i figliuoli sono dono di Dio, et per tanto non solo il marito, et moglie devono vivere christianamente, et con il santo timor di Dio, come si è detto poco fa, aspettando dalla benignità del Signore i desiderati figliuoli, ma di più devono farne instanza appresso sua divina Maestà, con calde et humili orationi, referendo però sempre ogni cosa alla gloria, et beneplacito suo, imperoche se bene è vero che Iddio tal volta per maggior bene à noi occulto, non vuol concedere figliuoli a i padri et madri, quantunque siano fideli servi suoi, et grati, et accetti nel suo cospetto, è però anchor vero, che Iddio ci vuol concedere molte cose con questo efficacissimo mezo della oratione, nellaqual cosa si scopre grandemente la misericordia di Dio, il quale si compiace che i doni, et le gratie sue, siano anchora merito nostro, et si acquistino da noi con un giusto titolo di ragione, come premio, et mercede della fiducia, della humiltà, della perseveranza, et di molte altre virtù che si esercitano nella devota, et fervente oratione, talche il benigno padre delle misericordie, et vuol concederci la gratia che desideriamo, et con più larga misura, et con più ferma possessione, et con maggior contentezza nostra ce la vuol concedere, che noi stessi non sappiamo nè desiderare, nè chiedere, et di vantaggio vuol coronarci in Cielo, per il suo medesimo dono, come acquistato, et meritato da noi. Per tanto il marito, et la moglie che desiderano esser padre, et madre, vadano spesse volte avanti à Dio, et quivi effondano con abondanza di spirito, et di fede la oration loro, ricorrendo anchora humilmente alla intercessione della gloriosissima regina del Cielo, madre di Dio, et all'aiuto de gli altri santi, rinovando spesso i proponimenti che i figliuoli li vogliono solo per gloria di Dio, et dopo questo, se alla Maestà sua piacerà disporre altrimenti non si contristino fuori di modo, ma aspettino con patienza, et con animo tranquillo il tempo del divino beneplacito, perseverando pur tuttavia nella oratione, la quale non è mai infruttuosa, se bene ci pare di non esser esauditi. Et stiano i due consorti di buona voglia, che vedendoli il Signore perseverare con fede, dirà loro quello che disse alla invitta Cananea; Ò mulier magna est fides tua, fiat tibi sicut vis, ò donna, grande è la tua fede, fa cosi come tu voi.</p></div3>
<div3 type="capitolo"><head>Capitolo 31</head>
<argument><p>CHE I FIGLIUOLI OTTENUTI CON L'ORATIONE SPESSE VOLTE RIESCONO DI ECCELLENTE BONTÀ, ET VALORE. </p></argument>
<p>È cosi grande la forza della humile et fervente oratione., che non solo impetra da Dio i figliuoli, ma impetra anchora particular gratia et aiuto acciò siano buoni. Leggiamo nelle divine historie di huomini segnalatissimi, et per valore, et per bontà, i quali furono frutto delle orationi de i padri, et madri, comu fu il gran Samuele profeta, et Giudice del popolo d'Israele, ilquale come la scrittura dice fu cosi chiamato da Anna sua madre, eo quod a Domino postulasset eum, percioche con caldissime preghiere lo havea dimandato à Dio. Leggiamo parimente che Abramo si querelava con Dio di non haver figliuoli onde fosse necessario ch'un servo suo natogli in casa, dovesse succedergli herede; et allhora gli promise Iddio il santo Patriarcha Isac, dicendogli, che non un servo suo, ma il suo naturale, et legitimo figliuolo ch'usciria da suoi lombi saria il suo herede; et benche egli fosse vecchio, et Sara sua moglie vecchia, et sterile, non però dubitò punto il santo huomo della fermezza della parola di Dio. Nel novo testamento habbiamo l'esempio di Gio. Battista di cui niuno maggior nacque tra i figliuoli delle donne. Et che da i Santi vecchi Elisabetta, et Zacharia si facesse oratione à Dio per haver questo figliuolo si cava assai chiaro dalle parole dell'Evangelio, dove è scritto, che essendo apparso l'angelo di Dio à Zacharia nel tempio parlò in questa forma: Non temer Zacharia percioche la tua preghiera è stata esaudita, et Elisabetta tua moglie ti partorirà un figliuolo e lo chiamarài Giovanni, et havrai grande allegrezza, et quello che segue. Sopra 'l qual passo scrivendo il glorioso Dottore S. Ambrosio dice una dottrina molto à proposito di quello che hora andiamo trattando, che i figliuoli, et specialmente i buoni et santi sono dono di Dio, et perciò mi è parso di trascriverla in questo loco, dice adunque cosi:</p>
<p>Conviene nel nascimento de i Santi far grande allegrezza, percioche il Santo non è solo gratia del padre, et della madre, ma salute di molti, onde questo loco ci ammonisce à rallegrarci della generatione de i santi; sono anchora ammoniti i padri, et madri a render gratie a Dio non meno per il nascimento, che per i meriti, et virtù de i figliuoli, conciosia che non è mediocre dono di Dio, il conceder figliuoli propagatori del lignaggio, heredi della successione. Vedi Giacob rallegrarsi de la generatione di dodici figliuoli, ad Abramo è dato un figlio, Zacharia è essaudito. Adunque la fecondità del padre è un dono divino. Per tanto rendano gratie i padri, perche hanno generato i figliuoli, perche sono stati generati; le madri perche sono honorate de i premii del coniugio, imperoche i figliuoli sono lo stipendio, et la paga della militia loro. Infin qui son parole del Santo.</p>
<p>Si potriano anchora dalle vite de i santi raccoglier molti esempii di huomini di eccellente santità, et virtù, conceduti da Dio per le orationi, come di san Nicola Vescovo, et altri assai. Perilche etiandio che il marito, et moglie siano giovani, et fecondi, non devono cessare di pregare Dio per impetrare figliuoli tali, et di corpo, et di animo, che in essi sia glorificato Iddio, et siano come santo Ambrosio dice, non solo allegrezza domestica, ma commune della patria per utilità, et beneficio di molti.</p></div3>
<div3 type="capitolo"><head>Capitolo 32</head>
<argument><p>DELLA PERSEVERANZA DELLA ORATIONE NEL TEMPO DELLA GRAVIDANZA. </p></argument>
<p>Deve la buona madre, poi che per gratia di Dio si sente esser gravida multiplicar i rendimenti delle gratie, et le orationi al Signore, raccomandandogli il felice parto della creatura, et dedicandola spesso con nuovo affetto al suo servitio, in qualunque stato egli si compiacerà di volerlo, ò sia nella religione, ò nel secolo. Cosi mi persuado io che stavano pregando, et offerendo à Dio i loro figliuoli, alcune sante donne, alle quali Iddio volse rivelare, mentre erano gravide, grandi cose de i figliuoli che dovevano nascere da loro; si come si legge della madre di S. Domenico, la quale essendo gravida, gli parve vedere in sogno ch'ella havea nel ventre un cagnuolo, il quale portava in bocca una facella, con la quale, uscito fuori, infiammava tutto 'l mondo; si come veramente fece Domenico santo con lo splendore della santità et dottrina sua, et ha fatto, et fa anchor tuttavia per mezzo di infiniti huomini illustri del suo ordine. Devono anchora le donne gravide astenersi da moti violenti del corpo, et da altri disordini, che potessero cagionare aborto, ò altro nocumento alla integrità et sanità del feto, et creatura, il che avvertire più in particulare è offitio di medici, et non del presente instituto.</p></div3>
<div3 type="capitolo"><head>Capitolo 33</head>
<argument><p>CHE NON SI DEVE DIFFERIRE IL BATTESIMO. </p></argument>
<p>Se il buon padre, et la divota madre hanno spesse volte raccommandato, et offerto a Dio il lor figliuolino mentre era nel ventre materno, è ben giusto, che poiche egli è nato, et è venuto novello pellegrino in questa valle di lagrime, sia quanto più presto presentato al tempio santo di Dio, et al fonte del santo Battesimo, acciò rinasca più felicemente di acqua et di spirito, et mondo, et candido sia inserito in Christo, et sia connumerato col popolo fidele, che sotto il vessillo della Croce milita, et guereggia contra il diavolo, contra il mondo, et le pompe sue, et contra la carne nostri perpetui et crudeli nemici. Per tanto devono i padri, et le madri esser solleciti di far battezzare senza dilatione la creatura, ricordandosi di quel fermo decreto del Salvatore; che se alcuno non sarà rinato d'acqua et di Spirito santo non può entrare nel regno di Dio. Adunque non ci essendo altra via di salute per i piccoli fanciulli, se non quella del battesimo, grave colpa si commette quando troppo lungamente sono lasciati i poveri infanti senza l'aiuto della divina gratia, et senza la giustitia, che per Christo conseguiscono nella regeneratione del battesimo; perilche niuno sia così poco avveduto, per non dir così poco pietoso, che per fini leggieri, et mondani di festeggiare, ò di aspettar compari, et simili, esponga a tanto pericolo un suo carissimo, et desiderato figliuolo, che morendo per alcun subito incidente resti eternamente escluso dal regno di Dio; massime essendo in quella tanto tenera, et debole età infiniti i pericoli che soprastanno si come gravemente ammonisce ciascuno il libro dottissimo chiamato il Catechismo Romano. Oltra di questo non si devono battezzare i fanciulli nelle case private, eccetto in caso di necessità, ma nella Chiesa, casa di Dio, luogo deputato spetialmente per l'oratione, et per i sacramenti santi, dove essendo realmente nella santissima Eucharistia la presenza di Christo nostro Signore, l'assistenza et custodia de gli Angeli, le reliquie de i Santi, et le loro venerande imagini, et molte altre prerogetive, che ha il tempio dedicato, et consecrato a Dio, quivi anchora per ordinario sua divina Maestà dispensa con maggior abbondanza le sue gratie, et favori. Et questo si ricorda in spetie per alcuni nobili del mondo, i quali con spirito diverso dal Centurione evangelico, non si degnano d'andare alla casa di Christo, ma vogliono che Christo vada alla casa loro.</p></div3>
<div3 type="capitolo"><head>Capitolo 34</head>
<argument><p>DELLE QUALITA DE I PADRINI, OVERO COMPARI, ET DEL NOME DEL FANCIULLO. </p></argument>
<p>Ma più propriamente per i poveri, che più spesso peccano in questa parte, è da avvertire, che nella elettione del compare, et comare più riguardo conviene havere all'utilità spirituale dell'anima, che alla temporale del corpo; per il che non tanto si deve cercare un compare ricco, quanto un buono, et temente Dio, che occorrendo forse, che ò per morte, ò per negligenza, ò per altro accidente il fanciullo restasse privo della educatione paterna, habbia un'altro padre, il quale ricordevole di essere entrato sicurtà appresso Dio per lui, sia sollecito della salute del figlioccio, et della sua propria, si che conforme all'obligo suo, lo instruisca nella dottrina della fede, et nel timor di Dio, et ne i buoni costumi. Non voglio anchora lasciar di dire una cosa che facilmente ad alcuni parerà leggiera, ma forsi non è senza frutto, et non è lontana dalla nostra materia della educatione christiana, il cui fine è la vera bontà. Dico adunque che utile et laudabile cosa è poner nel battesimo al fanciullo nome di alcun Santo Christiano, più presto che di huomo gentile, massime d'alcuni la cui memoria è celebre solo per la fierezza, et per le sceleraggini loro. Il medesimo si dice di alcuni nomi stravaganti, et posti à bello studio per invitar i fanciulli, divenuti che siano grandi, alla vendetta, overo alle astutie, et à i peccati, i quali non si doveriano comportar da i battezzati, anzi doveriano, come è detto, imporre loro nome di Santo Christiano, alla intercessione del quale potessero spesse volte il padre, et la madre raccomandare il figliuolo, et darglielo per particolare avvocato, avvezzando il fanciullino, mentre và crescendo, à far il medesimo, et eccitandolo alla virtù con l'esempio della vita di quel Santo, il quale piamente chiamato ne i bisogni, da colui che nella fanciullezza vi fu ammaestrato, non ha dubbio ch'egli otterrà da Dio molte gratie, et per conservatione della vita, et per beneficio dell'anima, si come nelle historie et leggende de i Santi si può osservare. Et quando altra ragione non ci fosse, deve in tutte le cose il padre christiano far aperta professione quanto egli desidera, che il figliuolo suo sia et di nome, et di effetti vero Christiano.</p></div3>
<div3 type="capitolo"><head>Capitolo 35</head>
<argument><p>DELLA CURA DI FORMAR IL CORPO DE I FANCIULLI. </p></argument>
<p>Nel principio della infantia, non par quasi che si possa attendere ad altro che à formar bene il corpo del fanciullo, il quale studio se bene da lontano, et come dispositione remota, appertiene nondimeno alla educatione; perciò che il corpo è instrumento dell'anima et quanto meglio è disposto in tutte le sue parti, tanto più espeditamente può servire all'anima, et avviene non di rado, che ne i puttini sono alcuni difetti del corpo, che mentre le membra infantili per la tenerezza loro sono à guisa di molle cera, si possono in gran parte ricorregere con la diligenza di alcune donne allevatrici prattiche di si fatte cose, oltra che conviene avvertire nello infasciare, et nel maneggiare, et collocare il fanciullo di non offendere alcun membro, che facesse poi difformità, et impedimento alle operationi humane, et civili; che se alcun padre, ò madre si trova di animo cosi crudo, et bestiale, che per fine di guadagno storpii, et deformi il proprio figliuolo, non so qual pena non meriti tanta impietà.</p>
<p>Siano anchora avvertite le madri, et le nutrici di non porre facilmente la creatura nello istesso letto dove esse giaceno, per il pericolo della suffocatione; et parimente avvertano che ella non resti sola, esposta a varii accidenti, come di fuoco, ò di cadimento, ò di animale che potesse fargli male; poiche sino dalle gatte domestiche si legge in alcuna historia haver tratto gli occhi del capo, et mangiatoseli, d'una povera creatura abandonata nella culla.</p>
<p>Et per continuar il filo di questa istessa materia, che tocca alla buona formatione del corpo, dico che questa cura et diligenza ha da perseverare per buono spatio di tempo, sino che le membra siano ben ferme, et consolidate. Dice un grande filosofo essere cosa giovevole a i fanciullini lasciarli piagnere, perche con quel moto si dilatano le membra, et si fanno più robuste; il medesimo dice, che si doveriano avvezzar a patir il freddo, ilche s'intende dopo alquanto di tempo che sono nati, onde poco saviamente par che faccino coloro che a i puttini per vaghezza mettono capucci, et capelletti in capo, onde ne diventano meno gagliardi à sopportar le ingiurie dell'aere nell'età più mature, si come anchora non è bene per lieve diletto volerli veder vestiti à guisa di giovani fatti, il vestirli con habiti molto acconci alla persona, et troppo affettatamente, anzi è meglio quando cominciano ad esser grandicelli, che le vestimenta siano agiate, onde il corpo cresca più facilmente, et nel vestire et spogliare il putto che si fa assai spesso le membra non ricevano storcimento, ò altra sorte di offesa.</p>
<p>Et perche di questa parte che appartiene à formar il corpo acciò sia sano, et di buona habitudine, et atto alle fatiche, che la vita humana richiede per i bisogni privati et publici, non se ne può parlare determinatamente in tutte le conditioni de gli huomini, conciosia che gli altri essercitii devono essere quelli del contadino et dello artefice, altri del Cittadino mezzano, et del gentil'huomo nobile, et conseguentemente varia dispositione de i corpi si ricerca, per tanto generalmente parlando potiamo dire che nella cura del corpo devono fugirsi due estremi, l'uno di farlo troppo gagliardo et feroce, et l'altro di renderlo troppo molle, et delicato, nel primo estremo eccedevano quei popoli, che nati i figliolini subito gli gettavano nelle acque de i fiumi freddissimi, et in tutto il resto procedevano come se non havessero havuto ad allevar un huomo ragionevole, ma un toro, ò un cavallo; nell'altro estremo traboccano quelli che troppo teneramente amando i figliuoli gli nutriscono con tanta delicatezza, che riescono debolissimi ad ogni piccolo nocumento, di maniera che spesse volte una pioggia un vento ò simile accidente estraordinario gli offende si fattamente che ne amalano, et morono, ò se pur vivono sono cosi indisposti, et alieni dalle fatiche, che la casa, gli amici, et la patria poco, ò niun frutto può raccorre dall'opera loro. Et per tanto essendo ciascun huomo nato non per se solo, ma per aiutar gli altri, et dovendo ogniuno quantunque nobile, et ricco, incontrarsi nel viaggio di questa misera vita in molti incommodi, et disagi, ottima cosa è avvezzar il corpo ne gli anni teneri à patire, usando però quella discretione, et moderatione che conviene. Et se pure dal mezo si dovesse declinare ad alcuno de i due estremi, meno male saria, communemente parlando, piegare verso il troppo del patire, che verso il troppo delle delitie, et de gli agi, non solo per le ragioni dette di sopra, ma anchora perche l'anima non ha maggior impedimento allo l'acquisto delle virtù, nè maggior inimico, che il proprio corpo, nutrito et allevato delitiosamente.</p></div3>
<div3 type="capitolo"><head>Capitolo 36</head>
<argument><p>DELLO ALLATTAR I BAMBINI, ET DELLE NUTRICI. </p></argument>
<p>Se bene la educatione di sua natura ha più riguardo à ben formare l'animo che il corpo, nondimeno è tanto stretta congiuntione tra queste due parti, onde un solo huomo è composto, che non si può quasi fare di non toccarne qualche cosa. Et alcuni di gran dottrina han tenuto, et non senza probabilità, se guardiamo à quello che più generalmente avviene, per la negligenza de gli suoi che i costumi dell'animo seguono la temperatura del corpo, non che la complessione possa far violenza alla ragione, et sforzar la libertà dello arbitrio, ma si parla d'una certa varia inclinatione alle passioni secondo i diversi temperamenti; per ilche non deve parer lontana dal nostro proposito, cosa alcuna, che se bene remotamente conferisce alla buona educatione che si pretende, et tra queste il primo nutrimento del latte, che si dà al fanciullino non è di poca consideratione. Hor io non voglio entrar à riprendere le madri che non danno il latte a i propri figliuoli fuori di ogni legge di natura, ilche a i nostri tempi è tanto ordinario, et maggiormente nelle donne più nobili, che pareria gran maraviglia vederne alcuna nutrire il figliuolo, che è carne et sangue suo, con le proprie mammelle. Dirò bene che dottori gravissimi et santiss. hanno ripreso grandemente questo abuso, come argumento di poco amore, et anco di incontinenza, nondimeno perche possono avvenire alcune volte rispetti tali, che la madre sia giustamente escusata da questo offitio, almeno è da avvertire grandemente alla elettione della nutrice, overo balia, nella quale non si deve solo ricercare il buon latte, ma insieme i buoni costumi, percioche è cosa manifesta per esperienza, che molto spesso la creatura fugge col latte i vitii, et difetti della nutrice, come la iracondia, la ebrietà, la sonnolentia, et stupidità, et altri simili. Et se noi vediamo che da i padri et madri per la generatione si derivano ne i figliuoli simiglianti qualità, non deve parer maraviglia che dal latte che anchor egli è sangue corrotto, et in quella tanto tenera età è quasi una seconda generatione, seguano anchora i medesimi effetti . La onde replico di nuovo non doversi la balia deputar à caso, et senza riguardo alcuno de i suoi costumi, altrimenti parte per il latte, et parte poi quando il fanciullino và più crescendo per la frequente conversatione si appiccano tali semi di vitii che fanno alte radici con gli anni, talche ò non mai ò almeno non si diradicano senza gran fatica. Ma nel particolar dello allattare soggiugnerò anchor questo, strana cosa essermi parsa vedere in alcun paese oltra i monti, nutrir i piccoli figliuoli con latte non humano ma d'animali, onde forse in buona parte nasce, che molti del popolo minuto nutriti in quella guisa, hanno poi non so che più del ferino che del ragionevole.</p></div3>
<div3 type="capitolo"><head>Capitolo 37</head>
<argument><p>QUANDO COMINCI LA CURA DELLA EDUCATIONE RISPETTO A I COSTUMI. </p></argument>
<p>Dimandara forse alcuno à qual tempo cominciar debbia la cura della educatione, intesa propriamente per quella diligenza che si deve usar per introdur pian piano ne gli animi teneri infantili i semi dalla virtù, eccitando et nutrendo quelli che la natura ci ha inseriti, et per contrario chiudendo la porta à buon'hora a i vitii, che possono venir di fuori, et rimediando alle male inclinationi naturali, et cercando di avvezzar l'appetito sensitivo ad obedire, si come egli è capace per natura, all'imperio della ragione, et non à farsene signore, et tiranno. Et ben che per ventura alcuno potria dire, che per far questo si richiede qualche uso di ragione nel fanciullo, il quale essendo ne i primi anni poco differente da un bruto non può esser capace di disciplina, come quello che non intende nè bene nè male, nondimeno io per me son di parere, che molto per tempo si hà da dar principio à questa cura, non aspettando l'uso della ragione, percioche non è necessario che i fanciullini faccino alcune cose, et si astengano da alcune altre, perche intendano quello che convenga seguitare, ò fuggire, ma basta che si avvezzino à cosi farle, o non farle, acciò da leggieri principii con alcuni piccoli atti, quanto quella tenera età admette, si introduca il buon habito, ò almeno una certa dispositione, non altrimente che noi vediamo nelle cose artifitiali, che molto prima si và disponendo la materia, acciò sia poi più facile, idonea, et obediente à ricever la forma che si vuole introdurre. Ma non si può già dare un tempo certo, et determinato in tutti i fanciullini, percioche variamente secondo le varie temperature de i corpi, et varietà delle regioni, et paesi et del modo istesso del nutrire, et governare, et per molti altri accidenti avviene che in alcuni più presto, in altri più tardi lampeggia un certo lumicino quasi alba et aurora per dir così della luce della ragione. Et per discendere più al particulare dico che come prima comincia il fanciullino già alquanto sciolto da i ligami delle fascie, non solo co'l pianto, ma con le mani et con i moti del corpo à far un certo conato per voler esprimere gli affetti dell'animo, già se io non m'inganno, può haver luogo alcuna diligenza della savia et avveduta nutrice, laqual diligenza vada poi crescendo tuttavia più di tempo in tempo; scrive sant'Agostino una cosa notabile à questo proposito ne i libri delle sue confessioni, ne i quali essendo egli già vecchio con un grandissimo dolore, et pentimento de i peccati delle sue passate età va discorrendo della infantia, et pueritia sua per lungo spatio della vita, dandoci utilissimi ammaestramenti, per conoscere le molte tristitie della nostra natura; scrive adunque quel gran padre in un luogo queste parole: Io ho veduto, et ho fatto esperienza di un fanciulletto che havea zelo, et invidia, non parlava anchora, et impallidito riguardava con occhio, et guardatura amara il suo collataneo, cioè l'altro fanciullino che si lattava in sua compagnia. Hor dunque se all'apparir del male si deve applicar la medicina, certo non è da sprezzare questa piccola favilla d'un vitio così contrario alla carità come è l'invidia, anzi è da cercare di estinguerla quanto si può, et se non con altro modo, almeno sottrahendo la materia, et la occasione di fomentar questo mal seme et altri simili della nostra corrotta natura. Si potria dire che poco accortamente faccino alcuni, i quali à bello studio spaventano con larve et cose paurose i fanciullini, turbando loro il sangue, et nutrendo senza fine di ragione il timor naturale, onde diventi immoderato, et ne riescano i fanciulli soverchiamente timidi, et pusillanimi. Ma posto che questa di che hora si ragiona, sia troppo minuta diligenza, certo come il puttino comincia à caminare, à balbutire, et snodare imperfettamente la lingua, et più apertamente à scoprire le passioni intrinseche si può andar spargendo nel piccolo vasetto alcun odore di affetti virtuosi. Io per la vocatione alla quale à Dio è piacciuto chiamarmi non ho havuto occasione di pratticar molto à dentro, et scoprire quali affetti germoglia naturalmente la tenera infantia, si che filosofando per così dire in essi, havesse potuto esperimentare i modi, et le vie, hora di medicarli, et rimoverli per quanto si può., hora di nutrirli secondo facesse di mestiero, ma pur communemente parlando, si vede che intorno all'uno anno, et mezo della età infantile, et verso il secondo anno, fanno i fanciullini secondo è stato mostrato loro, o hanno veduto far altrui, cotali cosarelle che hanno certa ombra di virtù, come sentir con riverenza il nome di Dio, et proferirlo anchora, inclinarsi alle divote imagini, honorar con alcun moto del corpo il padre, et la madre, pigliar con certa modestia le cose delle mani altrui, et simili altri buoni instituti, et creanze. Perilche non penso dover essere se non utile avvertimento, che alla buona educatione si dia principio quanto più per tempo si può, cominciando prima dalle cose piccole, et continuando poi proportionatamente alle maggiori di tempo in tempo con maggior sollecitudine, et vigilanza, ricordandosi sempre che il condurre un fanciullo à tale stato, et perfettione, che sia huomo da bene, et buon christiano, non è impresa cosi facile come altrui si pensa, anzi è non meno faticosa, che importante.</p></div3>
<div3 type="capitolo"><head>Capitolo 38</head>
<argument><p>DELLO ERRORE DI ALCUNI, À I QUALI NON PAR NECESSARIO CHE LA EDUCATIONE SI COMINCI TANTO PER TEMPO. </p></argument>
<p>Io ho promesso di sopra voler dimostrare quanto s'ingannino alcuni, i quali non fanno stima, ò almeno molto superficialmente la fanno, della educatione de i figliuoli, dico nella parte più essentiale, et più importante di tutte, che tocca alla bontà christiana, per il cui fine principalmente quest'opera si scrive, et si danno ad intendere, che i figliuoli per loro stessi, come saranno grandi, et conversaranno con gli altri huomini, senz'altra disciplina impararanno à esser buoni, non altrimenti che s'impari a parlare perfettamente l'idioma della propria patria, senza molto studio, et fatica de'fanciulli, benche aspro sia, et difficile à pronunciare. Et certo io non posso non maravigliarmi assai, che non sia arte alcuna quanto si voglia vile, che per apprenderla eccellentemente ogniuno non confessi ch'è molto necessario cominciar da fanciullo ad esercitarvisi dentro; et che parimente fa di mestieri buono, et valente maestro, et vi vuole et tempo et lunga esercitatione, et fatica, et nondimeno sia chi creda, che per diventar buono non occorra darsi altro pensiero, ma lasciar la cosa à beneficio di ventura, et del tempo; quindi è che noi vediamo, che i padri sono solleciti a far che i lor figliuoli imparino à leggere et scrivere, et numerare, et cantare, et cavalcare, et altre simili arti, et cercano havere valenti maestri, et non perdonano alla spesa; le quali diligenze son buone, et lodevoli, et non si condannano; ma certo è cosa pur troppo strania, il veder come per contrario i padri poco, ò niente si curino di introdurre per tempo i buoni habiti delle virtù christiane nel tenero petto del fanciullo, et di imparargli l'arte di servir à Dio, et di saper domar i cavalli sfrenati di questi nostri appetiti. Onde la maggior parte de i padri, se non con le parole, certo quello che più importa, con gli effetti stessi, dice che più importante cura è appresso di loro il far che un figliuolo sia buon cantore, buon fabro, buon cavagliero, et armeggiatore, et buon litterato, che buon christiano, come se tutte l'altre arti et studii fossero difficili, et questa arte sola fosse facilissima, ò pure poco rilevasse nella somma delle cose il saperla, overo ignorarla. È adunque necessario dir brevemente qualche cosa della difficultà che si truova nell'acquisto delle virtù, et della vera bontà, mercè della nostra misera, et guasta natura; per il che fa bisogno esser molto sollecito, acciò nella prima fanciullezza, per mezo della buona educatione, s'impari quest'arte di esser buono; la quale chi non havrà appresa, in vano, et senza alcun frutto saprà tutte le altre, delle quali il mondo fa stima.</p></div3>
<div3 type="capitolo"><head>Capitolo 39</head>
<argument><p>DELLA CORRUTIONE DELLA NOSTRA NATURA, ET INCLINATIONE AL PECCATO. </p></argument>
<p>Dice la divina scrittura, che Iddio creò l'huomo retto, giusto, et santo, ma egli inviluppò se medesimo in mille intrichi, percioche havendo il primo padre nostro Adamo transgredito nel paradiso il commandamento di Dio, subito perdè quella giustitia, et santità ch'egli haveva, per dono del suo Creatore, et incorse nell'ira, et indignatione di Dio, et nella necessità della morte, et in mille miserie, cosi quanto al corpo, come quanto all'anima. Et cosi come se egli fosse perseverato nella giustitia et santità datagli da Dio, haveria non solo per se, ma per i figliuoli, et per i descendenti conservata quella pretiosa heredità, onde essi anchora sariano nati et santi, et giusti; cosi all'incontro la transgressione, et inobedienza d'Adamo apportò danno, et nocumento non pure a lui, ma a tutta la propagine, et posterità sua; onde ciascuno che nasce di Adamo, non solo nasce suggetto alla morte, et alle pene, et afflitioni innumerabili di questo corpo, ma per la medesima generatione contrahe la morte dell'anima, ch'è il peccato, il quale si chiama peccato originale. Hor come la superbia, et inobedienza del primo Adamo ci fece peccatori, et inimici di Dio, cosi l'humiltà, et l'obedienza del secondo Adamo, Christo Giesù Salvator nostro, ci ha reconciliati con Dio, et ci ha fatti santi, et giusti, mentre il merito, et la virtù del suo pretiosissimo sangue, ci è stata applicata nel sacramento del battesimo, nel quale siamo regenerati in Christo, et inseriti in lui, et talmente si toglie dall'anima la macchia del peccato originale, et l'obligo della eterna dannatione, et tutto quello che vera et propriamente ha ragione di peccato, che tutto il vecchio Adamo resta sepulto nelle acque del santo battesimo, et vestiti di nuovo, rinaschiamo in nuova creatura, et ci è data quella stola candida, la quale se pura et immaculata fosse conservata da noi, non vi saria cosa che più dalle nozze eterne, et della entrata del Cielo ci ritardasse. Hor quantunaue per il sacramento del battesimo resti l'anima purificata, come è detto, et ripiena di celeste gratia, nondimeno resta nel christiano dopo il battesimo la debolezza, et fragilità del corpo, atto à patire molte infermità, et à sentire l'acerbità del dolore; parimente resta in noi il moto disordinato della concupiscenza, chiamato da i sacri Dottori fomite, la quale concupiscenza, non è propria et veramente peccato, procede però dal peccato, et inclina al peccato, et come è detto, è un certo moto, et appetito sregolato, che per sua natura ripugna alla ragione, ma questo tal movimento ribelle alla ragione, se non ha seco congiunto il consenso della nostra voluntà, ò negligenza almeno, non è peccato alcuno, anzi questa concupiscenza ci è lasciata per un campo, et materia di virtù, come dice il sacro Concilio di Trento, et il Catechismo; percioche la concupiscenza, a chi non gli consente, anzi virilmente con l'aiuto della gratia di Giesu Christo gli resiste, et repugna, non solo non noce, nè può nocere, ma è occasione di vittoria, et di corona, et di più copiosi premii, et di più abondante gloria in Cielo; percioche, come dice l'Apostolo, non sarà coronato se non chi combatterà legitimamente. Per tanto se la corona presuppone il legitimo combattimentio, et il combattimento, et la pugna non si fa senza nimico; non habbiamo cagione di dolerci di Dio, che ci habbia lasciato questo avversario domestico, ma bene habbiamo molta cagione di ringratiarlo, che ci habbia dato tanta abondanza della sua santissima gratia, che se noi vilmente non ci gettamo per terra, restaremo senza dubio vincitori, et faremo acquisto della corona immarcescibile della gloria; per la quale è ben giusto che ci affatichiamo per cosi breve spatio, vedendo che molti per una corona, et per un premio terreno, et corruttibile, spargono volentieri non solo sudore, ma sangue, et la vita istessa.</p></div3>
<div3 type="capitolo"><head>Capitolo 40</head>
<argument><p>CHE POCHI SON QUELLI CHE COMBATTINO LEGITIMAMENTE. </p></argument>
<p>Ma nondimeno pochi sono quelli, che invaghiti da dovero di quella nobile corona, che l'Apostolo Paolo ci mostra, voglino combattere legitimamente, et far un poco di violenza à se medesimo, anzi si lasciano trasportare dall'impeto dell'appetito, et di questa nostra concupiscenza carnale, come da un rapidissimo torrente, che finalmente conduce al mare della eterna condennatione. Et perche non s'attende à buon' hora a metter freno a i sensi, che non corrano strabocchevolmente ne i loro obietti, et non si assuefanno gli huomini da principio al timor di Dio, et all'amor della virtù, et la buona educatione christiana è grandemente negletta, di qui è che i peccati, et le iniquità abondano in modo, che quasi è rinovato lo stato precedente al diluvio universale, di cui la scrittura dice, Omnis caro corruperat viam suam, ogni carne, cioè tutti gli huomini havevano corrotta, et contaminata la via loro. E adunque grande, come habbiamo detto, la pronità, et inclinatione nostra al peccato, et come che verissimo sia, che non potiamo superarla senza l'aiuto della divina gratia; è però ancho vero che noi debbiamo accettare, et cooperare con la divina gratia, la quale ci previene, et ci eccita, et ci è offerta dal benignissimo Iddio, come una armatura forte contra tutti i vitii; ma perche l'huomo è libero, et opera liberamente, può non accettare la gratia, et può per sua infingardaggine lasciarsi vincere dall'appetito disordinato, et dal gusto de i diletti presenti; onde è necessario, che l'huomo si facci una certa forza, et violenza, et come S. Paolo dice, castighi il corpo suo, et lo riduca in servitù della ragione, ricordandosi della sentenza del Salvatore, che dice, che il regno de i Cieli patisce forza, cioè si può, et deve prendere per forza, et i violenti son quelli che lo rapiscono.</p></div3>
<div3 type="capitolo"><head>Capitolo 41</head>
<argument><p>DELLA GRAN FORZA DELLA ASSUEFATTIONE, ET DELLA NECESSITÀ DI COMINCIAR À BUON'HORA À RESISTERE AL MALE. </p></argument>
<p>E adunque necessario, che volendo essere virtuosi facciamo violenza à noi medesimi, ma questa violenza è accompagnata da fatica, et da dolore, per la lutta, et repugnanza della parte sensuale, la quale pugna, come è detto, la maggior parte de gli huomini non vogliono sopportare. Et per questo importa sopra modo ad assuefarsi à voler il bene, et aborrire il male sino dalla più tenera età, pèrcioche la forza della consuetudine, è grandissima nell'una parte, et nell'altra, et da lei nasce l'operare non solo senza dolore ma con facilità, et diletto. Onde un gran savio del mondo lasciò scritta questa sentenza, Non è di poca importanza anzi è il capo, et la somma della cosa, l'essere altrui avvezzo in una, o in un'altra maniera. Et è questo cosi vero, che etiandio nelle cose contrarie et moleste della natura, la consuetudine ha potere di farle dilettevoli; hor quanto più potria farlo nelle cose che hanno conformità con la natura, come è la virtù? conciosia che nell'huomo restino anchora molti semi d'una certa inclinatione al bene, al giusto, et all'honesto, ma questi semi per loro stessi anchor piccoli, et nascosti, conviene andarli scoprendo, et nutrirli, accrescerli, et cultivarli, acciò non siano suffocati dalle contrarie inclinationi, non altrimenti che vediamo avvenire d'un campo grasso, il quale se non è cultivato, altro non produce che copia grande di herbe inculte, et di spine. La onde la scrittura santa in molti luoghi ci ammonisce à cominciar di buon'hora questa cultura spirituale, sbarbando le herbe nocive, che questa nostra carne germoglia di continuo, per se medesima; è scritta nel libro della Genesi questa sentenza proferita da Dio medesimo: I sensi et i pensieri del cuore humano sono proni et inclinati al male sino dalla giovanezza sua. Et Salomone ne i Proverbii mostrando la gran forza della consuetudine riferisce questo antico detto: Il giovanetto secondo la via sua, cioè secondo la maniera del vivere, alla quale si appigliarà ne i primi anni, quando invecchiarà non si partirà da quella. Et alcuno espositore in quel luogo ha detto, che la lettera, et testo Hebreo, ammonisce i padri ad instituire, et introdurre per buona via i figliuoli mentre sono giovanetti, et che di questo consiglio, rende la scrittura quella ragione perche diventando vecchi non si partiranno dal camino dove già sono assuefatti, et l'un senso, et l'altro è vero, onde il Savio nell'Ecclesiastico diceva cosi: Hai tu figliuoli? ammaestragli, et piegali dalla fanciullezza loro; con la qual voce di piegare, ci dà ad intendere avvenire ne gli huomini, cone ne gli arbuscelli teneri, che facilmente si piegano à quella parte, che altrui vuole, et con mediocre industria appoggiati ad alcun palo crescono diritti, et belli, la dove indurati et distorti più presto si rompono che si torcano. Molti altri luoghi si potriano adurre delle sacre scritture, ma per non esser più lunghi concludiamo due cose; la prima, che troppo s'inngannano coloro, i quali ammaestrano i loro figliuoli in ogni altro studio, che in quello del timor di Dio, et della vera bontà, come se questa fusse cosa di poco momento, ò facilmente per se medesima si appiccasse à gli animi de i giovani, quando già sono pervenuti alla perfetta discrettione, et cominciato à pratticare con molti, nella istessa guisa che si vede che la conversatione civile insegna una certa creanza, et un modo di saper trattare con gli altri, cose che hanno solo un'ombra, et non solidità della vera bontà; onde questi tali che cosi sentono, mostrano d'intendere poco in qual mondo noi habitiamo, con qual avversario ci convenga combattere, ch'è il demonio, nimico astutissimo, et avidissimo della nostra perditione; et finalmente non considerano di qual carne noi siamo circondati, inferma, et debole al bene, ma gagliarda, et prontissima al male. Et per questo seguita la seconda conclusione, che facendo bisogno di armarci di molte armi contra tanti nimici, è necessario esercitarsi da gli anni più teneri in questa battaglia spirituale, sin tanto che l'habito della virtù habbia fatto in noi alte radici, et resti talmente per la divina gratia et per la buona, et continuata educatione et per i frequenti atti virtuosi, debilitata, et mortificata, questa nostra sensualità, che già non ci sia più amarezza, et pena, ma suavità, et diletto nell'osservanza della legge di Dio. Et questo è quello, che ci insegna san Paolo quando scrivendo à gli Hebrei dice cosi: Ogni disciplina da principio, et nel presente non par di diletto, anzi di dispiacere, ma dapoi, à coloro che per lei sono stati esercitati, partorirà frutto di somma pace, et giustitia.</p></div3>
<div3 type="capitolo"><head>Capitolo 42</head>
<argument><p>CONFIRMATIONE DELLE COSE SOPRADETTE, CON L'AUTORITÀ DEL CONCILIO TRIDENTINO. </p></argument>
<p>Non saria difficil cosa il provare, et confirmare la verità delle cose sopradette, con l'autorità di filosofi, et savii del mondo, i quali trattando del governo delle Republiche hanno dato particulari avvertimenti sopra la educatione de i fanciulli, intendendo benissimo che per far un buon Cittadino non si ha da differire a gli anni più maturi, ma conviene dargli forma dalla fanciullezza, et parimente con l'esempio, et con la prattica di alcune famose Città, ne gli antichi tempi, si potria molto facilmente dimostrare il medesimo, et lasciando gli strani, et venendo à i nostri non ci mancano autorità, et esempii, et facilmente si potrebbono allegare gravissimi detti di Santi Padri, et Dottori della Chiesa, fra i quali Chrisostomo scrivendo sopra San Paolo, esclama che la giovanezza è feroce, non altrimenti che un cavallo indomito, et una fiera silvaggia, onde fu bisogno di grandissima diligenza, et di cominciar dalla più tenera età à bene allevarla, con la disciplina di ottime leggi, acciò, dice egli, la consuetudine istessa della virtù, sia poi la legge, et la guida, passando in habito, et natura. Ma quanto all'esempio di coloro, che per lunga esperienza sono efficacissimi testimonii del vero, qual più idonea pruova può essere che quella di tante santissime religioni, et congregationi, alcune dellequali sono antichissime, dico di Monaci, et di Frati, et di Canonici chiamati regulari? le quali essendo à guisa di piccole republiche, o di grandi case, et famiglie, hanno sempre havuto grandissima cura della educatione de i fanciulli, et come essi dicono, del novitiato. Ma lasciando ogni altra cosa da parte, mi basterà l'autorità del grande universal Concilio di Trento, ilquale all'età nostra ha introdotto, ò certo dopo lunghissimo spatio di tempo rinovato nella Chiesa di Dio l'uso di allevare, et instruire Clerici fanciulli, come Seminario perpetuo de i ministri di santa Chiesa. Et perche il decreto del Concilio è gravissimo, et dignissimo di consideratione, et è molto conveniente alla nostra materia, ho pensato di riferire in questo luogo il principio solamente, acciò da questa dottrina ciascuno intenda quanto sia necessario per allevar bene i figliuoli incominciar da i primi, et più teneri anni. Le parole adunque del Concilio, dette in lingua nostra vulgare sono queste:</p>
<p>Conciosia cosa che l'età de' giovanetti, se non è bene ammaestrata, et instituita è prona et inclinata à seguitar i piaceri, et voluttà del mondo, onde se da i teneri anni non sono formati, et habituati alla pietà, et alla religione, prima che l'habito de i vitii possegga tutto l'huomo, non mai perfettamente, nè senza grandissimo et quasi singulare aiuto dell'omnipotente Iddio, perseverino nella disciplina ecclesiastica; per tanto la santa sinodo ordina et statuisce che ciascuna Chiesa catedrale debbia nutrire un certo numero di fanciulli in un Collegio deputato à questo effetto, et quivi religiosamente educarli, et ammaestrarli nelle discipline ecclesiastiche, et quello che segue; dal qual luogo s'inferisce, che cosi come per fare un buon clero, conviene far seminario di buone piante, che sono i fanciulli, cosi parimente data la debita proportione per haver buona cittadinanza de gli huomini secolari, è necessario cominciar ad educarli bene dalla fanciullezza.</p></div3>
<div3 type="capitolo"><head>Capitolo 43</head>
<argument><p>DI DUE MANIERE DI EDUCATIONE, CIOÈ PRIVATA, ET PUBLICA, ET COME DEVONO ESSER CONCORDI TRA LORO. </p></argument>
<p>Questa autorità del Concilio mi da occasione di raccorre alcuni semi sparsi di sopra à varii propositi, et dire in questo luogo alquanto più apertamente, che la educatione può esser considerata in due modi, ò come privata, et particulare sotto la autorità paterna, ò come commune sotto la autorità publica. Et di più ambedue si possono considerare come morali, et come christiane, et finalmente la educatione christiana, et privata, et publica può venire in consideratione, come regolata, parte dal reggimento ecclesiastico, et parte dal politico, o seculare che dir vogliamo. Se bene non hà dubbio che più perfettamente, et in più alto grado allo ecclesiastico si appertiene, come quello che più dirittamente, et per offitio proprio ha riguardo all'ultima, vera, et compita felicità de suoi Cittadini.</p>
<p>Ma egli è cosa certa che tutte queste maniere di educatione, hanno tra di loro ad essere molto concordi, non solo non impedendo, anzi più presto l'una aiutando l'altra, acciò si pervenga più facilmente à quello altissimo fine, della beatitudine eterna.</p>
<p>Adunque diciamo che la educatione privata, è ordinata alla publica, et questa conduce à perfettione la privata, et così come sono i padri di famiglia nelle case loro à guisa di magistrati particulari, cosi i superiori nella città son come padri communi. Et niuna cosa può esser più salutifera  in una republica che essere ordinata talmente, che quella buona disciplina che il giovanetto havrà appresa per la educatione domestica, la conservi per la publica, anzi la accresca, essendo ragionevole che il publico bene, sia maggiore, et più perfetto del privato, si come per contrario troppo è da dolersi, quando mancando per qual si voglia accidente, la disciplina privata, et il freno dell'autorità paterna, non rincontra il giovanetto nel publico, molti padri, et molti freni che ritengano gli impeti suoi, et non lo lascino à voglia sua, et de i suoi corruttori dissipare le sustanze non sue, ma della famiglia, et della patria, et in somma non gli permettano di vivere come quel figliuolo prodigo, di cui l'evangelio ragiona, onde poi nascono tanti mali, che lungo saria il raccontarli.</p>
<p>Ma ritornando al nostro proposito, non solo tra la educatione privata, et la publica, ma tra la morale, et la christiana ha da esser congiuntione, et ordine talmente che si habbia per certo, che ogni studio della educatione morale, è debole, et imperfetto, se non si riduce alla educatione christiana, come più alta, et più eccellente, et come fine, et perfettione d'ogni altra.</p>
<p>Finalmente conviene che tra il governatore temporale, et lo spirituale sia somma unione, et concordia, et che nella educatione publica, et in ogni altra cosa concernente il ben commune, si ricordi il politico che ha da ministrare, et prestare aiuto al rettore ecclesiastico non altrimenti che il braccio sinistro concorre unitamente con il destro alle operationi, per beneficio di tutto il corpo. Et quanto maggiormente il reggimento temporale ordina se medesimo à lo spirituale, et più lo favorisce, et promove, tantio più serve alla conservatione della Republica, percioche mentre il rettore ecclesiastico procura di far un buon christiano, con l'autorità et mezi spirituali, secondo il fin suo, procura insieme in conseguenza necessaria di far un buon Cittadino, che è quello che si pretende dal politico. Ilche avviene perche nella santa Chiesa Catholica Romana, Città di Dio, posta su'l monte, di cui tutti i battezzati, et regenerati in Christo, sono Cittadini in questa dico santa Città, et perfettissima Republica, quale à pena per sogno videro gli antichi filosofi, una istessa cosa è assolutamente il buon cittadino, et l'huomo da bene. La onde grave errore è di coloro, che disgiungono cose tanto congiunte, et pensano poter havere buoni Cittadini con altre regole, et per altre vie, di quelle che fanno il buon Christiano. Et dica pure, et discorra la prudenza humana, quanto gli piace, che non è possibile che partorisca vera pace, nè vera tranquillità temporale, tutto quello che ripugna, o si diparte dalla pace, et felicità eterna. Ma lasciando questo discorso, che troppo forse parerà ch'io mi sia dilungato da i miei termini, dico concludendo, che quantunque quella maniera di educatione, et disciplina, che dipende dalla autorità publica, sia sopra modo necessaria, io nondimeno di questa non intendo principalmente di ragionare; ma solo della privata, et in ordine all'autorità et cura peterna; se bene à tempo, et luogo dove la materia lo ricerchi, potrà avvenire che di quella anchora alcuna cosa si tocchi, poi che come è detto hanno tra loro molta congiuntione.</p></div3>
<div3 type="capitolo"><head>Capitolo 44</head>
<argument><p>CHE LA EDUCATIONE SI PUÒ CONSIDERARE VARIAMENTE SECONDO VARIE CIRCONSTANZE. </p></argument>
<p>Accio il nostro ragionamento proceda più ordinatamente è da sapere che la educatione si può considerare in varii modi, secondo la varietà, et differenza delle circonstanze, delle quali parlando non molto sottilmente possiamo redurle à due capi, nel primo sono le circonstanze che potremo chiamare naturali, et communi, nel secondo sono quelle che si possono dire accidentali, et private. Et per dichiararmi anchor meglio, circonstanza naturale è quella che si prende dal sesso, essendo i figliuoli che devono essere educati, alcuni maschi, alcune femine. Similmente la circonstanza dell'età è naturale poi che tutti i figliuoli sono prima infanti, poi fanciulli, et poi adolescenti, onde secondo la varietà dell'età, si và in qualche modo variando la educatione. Delle circonstanze poi accidentali, che possono esser molte, alcune si accostano alquanto più alle naturali, altre son più remote, come per cagione d'esempio s'accosta alle naturali, la circonstanza del nascimento, cioè il nascere di parenti nobili, ò di contadini, percioche non ha dubio che dalla generatione istessa si contrahe una varia dispositione ne i fanciulli, et secondo il corpo, et secondo l'animo, se ben questo non avviene sempre necessariamente. Le regioni anchora, et diversità de i paesi apportano seco più communemente certe inclinationi, si come si vede che alcune nationi sono più timide, et ingeniose, altre più feroci et di minor ingegno, altre astute, altre semplici, altrte stanno in una certa mezzana dispositione; onde la educatione hà campo di esercitarsi variamente proponendosi fini più alti nel nobile, che nel plebeo, et correggendo et aiutando maestrevolmente le dispositioni che il paese apporta. Ma circonstanze più accidentali sono il nascere di padri ricchi, ò poveri, di privata conditione, ò di Signori, et che commandino non pure à piccolo numero di vassalli, ma à provintie et regni. Il nascere anchora in republica libera dove si ha à partecipar del medesimo governo, con molti, ò pur sotto il reggimento d'un principe, è circonstanza anchor ella accidentale, et in queste, et molte altre circonstanze che si potriano numerare, non si deve negare che secondo la varietà loro prende anchora la educatione varii rispetti, poi che in altra maniera generalmente parlando, doverà esser allevato il figliuolo di un principe, et il figliuolo di un privato gentil'huomo, il cittadino, et l'huomo di villa, et cosi de gli altri. Tuttavia perche il ragionare di tutte queste circonstanze saria cosa infinita, et il proponimento nostro è trattare della educatione christiana, la quale à tutti appertiene, poi che tutti in qual si voglia stato siamo obligati a conoscere, et amare Iddio, et obedire a i suoi santi commandamenti, se bene in alcuni si ricerca maggior perfettione che in alcuni altri, per tanto tratteremo della educatione con una via di mezzo, in ordine al più de gli huomini che vivono nelle Città, et sono di mezzana conditione. Et nondimeno sarà questo modo commune a tutti gli stati de gli huomini in quanto tutti devono, com'è detto, esser buoni christiani, et sarà cosa per quanto a me pare non dificile, che ogni mediocre intelletto per se stesso vadi applicando le cose medesime variamente con una certa proportione al vario sesso, alle varie età, et alle varie conditioni, et circonstanze, si che non mi sia necessario repetere l'istesso più volte, benche nelle cose più importanti, non mancarò di considerare separatamente quanto farà bisogno.</p></div3>
<div3 type="capitolo"><head>Capitolo 45</head>
<argument><p>À CHI SI APPERTENGA LA EDUCATIONE DE I FIGLIUOLI, AL PADRE, Ò ALLA MADRE. </p></argument>
<p>Non è forsi fuora di proposito il ricercare à chi si appertenga, ò almeno a chi più principalmente si appertenga la cura dello educar i figliuoli, al padre, o pure alla madre, acciò non avvenga come spesse volte suole avvenire delle cose che sono raccomandate a più persone, che l'uno guarda all'altro, et come per ordinario si fugge la fatica, et se ne lascia volentieri la maggior parte al compagno, na segue che quella cosa, che communemente doveva esser governata è communemente negletta. Ma s'è vero quello che lungamente habbiamo trattato di sopra, della unione del marito, et della moglie, et come non son più due, ma una carne, certo quel commune difetto che nelle altre coe si vede succedere, non dovrà haver luogo in loro nel governo de i figliuoli, i quali sono effetto di ambedue, et tutto il frutto, et la contentezza che nasce dalla buona educatione, deve essere commune. Adunque unitamente devono procurare di allevar bene i loro figliuoli, onde vediamo che l'Apostolo San Paulo tanto al padre, come alla madre attribuisce il carico della educatione, perche scrivendo a gli Ephesii dice cosi, padri educate i vostri figliuoli nella disciplina et timor del Signore. Et scrivendo à Timotheo fra le altre conditioni, che richiede della santa vedova, che si eleggeva secondo l'uso della primitiva Chiesa, connumera questa, si filios educavit, se ha bene allevati i figliuoli, benche si potesse dire, che intende dopo la morte del marito. Ma nella medesima epistola più di sopra, parlando pur tuttavia delle donne, et delle maritate, dice cosi: La donna si salvarà per mezzo della generatione de i figliuoli se perseveraranno nella fede, et dilettione, et santificatione con sobrietà; il qual luogo esplicando i padri, intendono la donna doversi salvare non solamente per la simpkice fecondità, et per haver partorito molti figliuoli, ma principalmente per la educatione di essi, et non per qual si voglia educatione, ma christiana et santa, come dimostrano quelle parole, in fede, dilettione, santificatione, et sobrietà; percioche la educatione è una seconda generatione, se bene più perfetta della prima. Potiamo adunque concludere, che la educatione de i figliuoli è commune al padre, et alla madre, i quali se in tutte le cose del governo domestico devono essere concordi, in questa ch'è la più importante di tutte devono essere concordissimi. È però vero che la differenza del sesso, et della età ci insegna appertenersi qualche maggior cura all'uno, che all'altro, percioche generalmente parlando, la cura delle figliuole, per la ragione del sesso maggiormente alla madre si appertiene. Et perche l'offitio dell'huomo è star assai fuori di casa, sì per procacciar il vivere per la famiglia, come egli è obligato, sì per governare, et trafficare la sostanze che son fuori, sì per il commertio che deve havere con gli altri cittadini, la dove la donna deve starsi sempre in casa, se non quanto honesta et necessaria cagione la conduce fuori, nel qual caso deve ritornare il più presto che può. Per tanto nella infantia et prima fanciullezza maggior xura della educatione doverà toccare alla madre, sì come all'incontro, quando il fanciullo sarà grandicello, et più capace di precetti più maturi, et atto ad uscir più spesso fuori di casa, sarà più offitio del padre instruire, et vegliar sopra il figliuolo.</p></div3>
<div3 type="capitolo"><head>Capitolo 46</head>
<argument><p>DEL GIOVAMENTO CHE SEMPRE POSSONO ARRECARE LE BUONE MADRI À I FIGLIUOLI. </p></argument>
<p>Il sesso feminile è ordinariamente inclinato alla pietà, et religione, onde dalla santa Chiesa è chiamato con singular titulo, sesso devoto; per il che io mi persuado, xhe una buona madre possa in ogni tempo, et in molti modi haver granparte nella educatione christiana del figliuolo. S' aggiunge la tenerezza dell'amor materno, et la maniera più suave di ammonire, et com maggior perseveranza, et patienza che forse il padre non usa per ordinario di fare. Et benche nel padre l'autorità sia maggiore, può la madre più facilmente con l'autorità mescolare le preghiere, il che tal volta in lei non è disdicevole. Et perche parimente nel figliuolo è una certa corrispondenza di amor più tenero verso la madre, è anchor più disposto a ricever i suoi precetti, et ammonitioni. Vero è che bene et spesso è più necessario usar della severità paterna, che della piacevolezza materna, tuttavia sempre la madre può esser util temperamento di quel rigore, che il padre con prudenza deve ritenere, per conservatione della sua autorità. In somma ambedue, padre, et madre, devono concordemente applicare tutti i rimedii opportuni per la salute del figliuolo, avvenendo nella cura de gli animi quello istesso che avviene nella curatione de i corpi, che di varie medicine, hora piacevoli et lenitive, hora aspre et efficaci, hanno dibisogno. Et per tanto non deve mai la buona madre deporre il pensiero del figliuolo, acciò sia buono, et virtuoso, nè deve dire, egli è già grande, io lascio fare a suo padre; percioche alcune cose, come è detto, potrà ella tal'hora persuadere con maggior facilità al figliuolo, et disporlo più suavemente, et più fruttuosamente alla salute. Nè però deve la savia madre esser cosi piacevole, che non ritenga severità, anzi deve star molto avvertita, che l'amore verso i figliuoli non sia tanto molle, che apporti nocumento al vigore della virtù, et con una certa falsa compassione, dissolva i nervi della buona disciplina. Amino le madri i figliuoli secondo la parte migliore, cioè secondo l'anima, et quando fa bisogno per la salute loro, et per la gloria di Dio, si vestano di animo virile; ricordandosi di quelle gran madre de i giovani Maccabei, tanto celebrata nella sacra scrittura, et da i padri antichi, la quale non solo con grandissima constanza stette presente alla morte, anzi al martirio atrocissimo di sette suoi figliuoli, ma ella stessa con parole efficacissime gli esortava a morir fortemente per la legge di Dio.</p></div3>
<div3 type="capitolo"><head>Capitolo 47</head>
<argument><p>ESEMPIO D'UNA SANTA MADRE CON QUANTO STUDIO PROCURO' LA SALUTE D'UN FIGLIUOLO CHE FU POI SANTO. </p></argument>
<p>Molti altri esempii simili à questo, che avvenne nel tempo del vecchio testamento, si potrebbono raccontare sotto la legge evangelica, nello stato della gratia, ma lasciandoli per brevità, et per l'altezza loro, voglio almeno, perche le buone madri intendano, come si hanno da partorire i figliuoli in Christo, riferire in parte l'ardente pietà d'una ottima madre, verso un figliuolo che fu poi, et è anchora una delle colonne principali, che sostengono la santa Chiesa, parlo di Monica, et di Agustino; la qual madre partorì il suo figliuolo, secondo lo spirito, con maggiori, et più acerbi dolori, che non fece nel parto carnale. Questa adunque, si come santo Agustino medesimo ci ha lasciato scritto ne i libri delle sue confessioni, essendo egli fanciullo, lo indusse a creder in Christo, a cui il padre di Agustino, anchora non credeva; al quale, per la buona diligenza della santa madre, non venne fatto di tirar il figliuolo alla infidelatà, anzi egli stesso, dopo alquanto tempo, fu anchor guadagnato a Christo dalla propria moglie. Questa medesima pietosa madre ammoniva con grande sollicitudine il figliuolo già entrato nella adolescenza, che si guardasse di non macchiarsi ne i peccati della carne. Et finalmente essendo S. Agustino già huomo, et essendo caduto in un profondissimo baratro di errori, per essersi accostato alla setta di Manichei heretici, nella quale perseverò molti anni, si come egli et questi, et altri suoi peccati, con raro esempio di humiltà ci ha lasciati scritti; la buona madre piagnava giorno, et notte, la morte dell'anima del figliuolo molto più amaramente, che non piangono le altri madri la morte del corpo. Et non cessò giamai et di piagnere, et di pregar il figliuolo, che ritornasse alla via della verità, et tanto ferventemente ne pregava Iddio, et tanto caldamente si raccommandava à santi Vescovi, et persone dotte, acciò disputassero con Agustino, et cercassero di sgannarlo, et di ridurlo, che una volta fra l'altre facendo di questo grande instanza con un Vescovo, et importunandolo con gran copia di lagrime, il santo Vescovo quasi fastidito, disse con spirito profetico; Vattene, ch'egli è impossibile, che figliuolo di coteste lagrime perisca. Et tanto perseverò la santa donna con orationi, con lagrime, con preghi, et sopra la fragilità del sesso, seguitando in lontani paesi, cioè dall'Africa sino in Milano il caro figliuolo, che finalmente Iddio la esaudì, et gli fece gratia di veder la mirabile conversione di Agustino, la quale hebbe prima origine dalla dottrina del glorioso S. Ambrosio in Milano, disponendo, et operando suavemente, et fortemente la mano di Dio, la salute di quel novo vaso di elettione, et di quale gran lume della Chiesa Catholica.</p></div3>
<div3 type="capitolo"><head>Capitolo 48</head>
<argument><p>COME IL BUONO ESEMPIO PATERNO È IMPORTANTISSIMO. </p></argument>
<p>Che adunque la educatione de i figliuoli appertiene congiuntamente al padre, et alla madre, et che per la differenza del sesso, et della età, si può considerare qualche maggior convenienza nell'uno che nello altro, et che nondimeno in ogni tempo la buona madre può et deve esser sollecita della utilità del figliuolo in sin qui si è dimostrato. Hora saria tempo di entrare ad esporre alcuni particulari avvertimenti accommodati propriamente alla educatione christiana, acciò il fanciullino insieme co'l latte per quanto è possibile beva la bontà, et timor di Dio, et il vero culto della nostra santa religione. Ma prima che si dia principio a questo, mi par necessario un ricordo generale che ha da servire in tutti i tempi, et tanto maggiormente quanto il fanciullo crescendo con gli anni havrà maggior lume, et uso di ragione, et questo è il buono esempio paterno; percioche se noi parliamo de i fanciulli anchor teneri, et non capaci della ragione, è certo, che la maggior parte delle cose che fanno, le fanno per imitatione, et sono dalla natura istessa formati a questo, cioè all'imitare; in questa maniera imparano a parlare, et mentre altrui parla, guardano fisamente il movimento delle labbra, et osservano gli altri moti del corpo, et de gli occhi, mentre si vuole, ò si rifiuta alcuna cosa, et s'imprimono quelle imagini nella memoria, et come novelli habitatori di questo mondo, si maravigliano di ciascuna cosa che veggono, et son curiosi di veder cose nuove, et perche, come dice quel filosofo, sono i fanciulli a guisa d'una tavola nuda, dove anchora non è dipinto nulla, quindi avviene, che quei primi colori fanno gran presa; per il che conviene haver molta cura, che i fanciulli non vedano, nè odano cosa meno che honesta, anzi per contrario vedano, et odano tutte quelle cose, che si vuole che essi et faccino, et dicano; percioche la prima educatione si apprende per una certa assuefattione, et imitatione, alla quale, come è detto, sono i puttini per se stessi cosi inclinati, che volentieri si recano ad imitare, quanto veggono fare ad altri. Ma quando il fanciullo è cresciuto in modo, che i raggi della ragione cominciano ad apparire, all'hora la educatione si esercita intorno a lui con due principali maniere, l'una con l'imperio paterno, ch'è alquanto più violento, l'altra con la persuasione che propone la bellezza della virtù, et suavemente con la luce della ragione, affettiona, et alletta la voluntà. Hora et l'imperio, et la persuasione è di due sorti, cioè di effetti, et di parole, delle quali la più efficace è quella che consiste nel fare, onde meno efficacemente commanda, ò persuade colui che con gli effetti contradice al commandamento, et alla persuasione, per tanto s'io, non m'inganno, questa deve essere una ferma massima à tutti i padri, et madri di famiglia, che un principal fondamento della buona educatione, consiste nel buono esmpio domestico, di maniera che tutto quello che vogliono imprimere di virtù, et di religione nell'animo del figliuolo oltra le eshortationi, et commandamenti, che son buoni, et necessarii principalmente lo devono rappresentare à gli occhi del giovanetto vivamente espresso in se medesimi, altrimenti se altro dicessero, et altro facessero, più saria quello che si distruggeria con un fatto solo, che quello che si potesse edificare con molte parole; si perche, come dice quel valent'huomo, meno efficacemente commovono l'animo, le cose ch'entrano per gli orecchi, che quelle che sono sottoposte à gli occhi, si perche la natura nostra amica del diletto, più facilmente si appiglia, dove sente maggior facilità, cioè al male, et non si può dire a bastanza, quanto si diminuisca dell'autorità, et del credito di colui che vuole persuadere altrui, quando le opre sono contrarie al dire; et però del maestro de' maestri Christo nostro Signore scrive san Luca, dicendo ch'egli fece, et insegnò, ponendo nel primo luogo il fare. Et il Salvatore medesimo dicea, imparate da me che sono mansueto, et humile di cuore, et un'altra volta parlando con gli Apostoli: Io vi ho dato esempio, acciò facciate anchor voi, come ho fatto io. Et l'Apostolo san Paolo dottore delle genti eshortava a i Corinthii in questa maniera: Siate imitatori miei, come io sono di Christo; et scrivendo a i suoi diletti discepoli Timoteo, et Tito, Vescovi, et perciò padri, et maestri, gli ammoniva che con la dottrina, et con le eshortationi congiungessero principalmente l'esempio della vita, et santa conversatione loro, onde al primo dicea: Fa che tu sia esempio de i fideli, nel parlare, nel conversare, nella carità, nella fede, et nella castità. Et scrivendo al secondo dopo haverlo ammonito che di continuo predicasse ad ogni sesso, et ad ogni età gli oblighi, et offitii loro conclude cosi: In tutte le cose proponi te medesimo esempio delle buone opere. Volendo l'Apostolo dire, che niuna maniera più breve, nè più efficace si può trovare per insegnare ad altri che l'esempio proprio. In somma il primo esemplare dove naturalmente s'affissano gli occhi del fanciullino, è il proprio padre, ilquale non altrimenti che un vivo specchio, ha da rappresentare in se stesso tutte le forme, et tutte le qualità, che pretende transfondere quasi di vaso in vaso nel fanciullo. Et per tanto per ordinario i nostri ragionamenti saranno co'l padre di famiglia, percioche egli è il primo maestro, et à lui tocca a guisa d'Aquila, per usar la similitudine della scrittura sacra, spiegar le ali avanti a i suoi polli, invitandoli al volo, et insegnando loro à volare, voglio dire che il padre deve esser la guida che conduca il figliuolo per il camino della virtù, et bontà Christiana.</p></div3>
<div3 type="capitolo"><head>Capitolo 49</head>
<argument><p>COME ANCHORA SIA D'AVVERTIRE ALL'ESEMPIO DE I FAMIGLIARI. </p></argument>
<p>Non è, come altrove si è detto, piccola cosa, nè di poco pregio lo allevar bene un figliuolo, et però non deve parer maraviglia se vi è necessaria molta diligenza et cura. Non basta che il padre, et la madre diano a i figliuoli continuo esempio d'ogni virtù, et non lo diano di vitio alcuno, ma etiandio nelle cose licite conviene esser avvertiti di non dare a i figliuoli impensatamente alcuna, benche piccola, occasione di scandalo, come per esempio, è da guardarsi di non far in presenza loro atto alcuno quantunque lecito, et santo, per la santità del matrimonio, ma però pieno di pericolo, ne gli occhi curiosi de i figliuoli, percioche si come di sopra si è detto, la nostra corrotta natura, è come un'esca di peccato, che per ogni piccola favilla si accende, oltra che molte, et sottilissime sono le astutie di Satana. Ma oltra tutto questo, è anchor necessario tener gli occhi aperti, sopra le serve, et servitori nelle case dove ne sono, percioche questi essendo per il più, et ne i gesti del corpo, et nelle parole scomposti, et immodesti, et per desiderio di vivere licentiosamente poco amici d'ogni buona disciplina, apportano in mille modi grandissimo nocumento à i poveri fanciulli. Et quando gli vedono già alquanto grandi vi sono di quelli che cercano acquistarsi la gratia loro, con proporli cose dilettevoli, et aprir loro le vie di conseguirle, con pernitie, et ruina dell'anima. Perilche il buon padre di famiglia non deve darsi al sonno della negligenza, nè fidarsi indifferentemente di ciascuno, ma vegliare, et voler sapere la natura, et gli andamenti de i suoi servitori, et con prudenza et discretione lasciarsi intendere ch'egli stà su l'avviso, et non è cosa leggieri di ingannarlo et quando egli s'accorgesse di cosa mal fatta, non la sopportaria giamai. Deve il padre di famiglia trattar bene i suoi familiari, nella mercede loro, nelle cose necessarie al vitto cotidiano, et quando sono malati è giusto usar loro molta carità, et dolcezza, ma nel resto conservi con loro l'autorità sua, tengali occupati quanto si può, perche l'otio è il maestro del mal fare, et in somma voglia che in casa sua si viva christianamente, si perche questo è obligo suo come padrone, si anchora perche importa per la educatione del figliuolo. Et tanto basti haver detto del buono esempio domestico del padre et della madre, et de gli altri famigliari, ne i quali per il meno è da provedere che non nuocano, et non seminino sopra il buon seme della disciplina paterna, il gioglio, et la zizania de i loro mali costumi. Quanto poi tocca alla conversatione fuori di casa con gli eguali, et coetanei, et con ogni maniera di persone, forse in altro luogo ci verrà migliore opportunità di ragionare.</p></div3>
<div3 type="capitolo"><head>Capitolo 50</head>
<argument><p>CHE NELL'INSTRUIRE I FANCIULLI CONVIENE ACCOMODARSI ALLA CAPACITÀ LORO DI TEMPO IN TEMPO. </p></argument>
<p>E detto di sopra, che la buona educatione deve esser sollecita, et cominciarsi molto per tempo, etiandio nelle cose gravissime, come nello imprimere ne gli animi teneri il timor santo di Dio, et ogni buon costume; ma le cose medesime vanno insegnate variamente, secondo la varia dispositione del fanciullo, et secondo che di tempo in tempo và acquistando maggior capacità et intelligenza. Et avviene nell'animo come nel nutrimento del corpo; percioche da principio si nutrisce il fanciullino di latte, poi di cibo alquanto più solido, et di mano in mano si và accrescendo nella fermezza del cibo, secondo anchor cresce la virtù et vigore di poterlo digerire; cosi anchora nello ammaestrar i fanciulli, ch'è un certo pasto dell'animo, fa bisogno proceder di grado in grado à maggior perfettione di ammaestramenti; si come a proportione cresce il lume della ragione, et l'intelletto del fanciullo. Et per farmi anchor meglio intendere, mi dichiararò con alcuni esempii. Dico adunque, che quanto prima si può, si ha da procurare di instillare nel petto del fanciullino qualche cognitione di Dio, qualche amore, et riverenza verso il suo santo nome, il medesimo diremo della obedienza verso il padre, et la madre, et dell'honorare i maggiori, et simili altri buoni costumi. Di maniera che et nella infantia, et nella pueritia, et nella adolescenza, pretende la buona educatione, che il figliuolo sia temente Iddio, et honori i parenti, et i maggiori, ma sempre più perfettamente nell'età più perfetta, et però si adopra con vario modo, et di tempo in tempo va facendo maggiore acquisto nel profitto del fanciullo, perche da principio il puttino ama Dio, lo sente nominar con una certa riverenza, s'inginocchia, si fa la croce, honora i maggiori, inclinando il capo, et basciando loro le mani; non perche intenda, che cosi richiede la ragione, ma lo fa per imitatione, et per una consuetudine, et perche cosi ha veduto fare à gli altri, et perche spesso gli vien ricordato che cosi faccia. Ma crescendo poi, et acquistando uso di ragione, esercita i medesimi atti con maggior perfettione, essendo già capace di intendere la potenza, et bontà di Dio, onde si debbia et temere et amare, et cosi delle altre cose. Et nondimeno quella prima assuefattione infantile, se bene pare che più presto informi il corpo che instruisca l'animo, giova grandemente, et tanto che più facilmente và poi continuando di bene in meglio nella pueritia, si come in questa si fa dispositione per i maggiori progressi della adolescenza, et avviene come d'un panno, il quale con molte, et reiterate tinture imbeve maggiormente il colore. Hora se bene ciascuno per se stesso facilmente poteva intendere, che circa l'educatione conviene osservare quella via, che la natura istessa ci dimostra in tutte le cose, che è di andare dallo imperfetto al perfetto, et dal meno perfetto al più perfetto; mi è parso però necessario ragionarne alquanto più distintamente per mia escusatione; perche nelle cose che successivamente più à basso si havranno à dire, troppo lunga, et molesta impresa saria accomodar l'istessa cosa hora alla infantia, hora alla pueritia, hora alla adolescenza, et tanto più che queste età hanno notabile latitudine, et vi è la prima infantia, et la adulta infantia, per chiamarla cosi, et parimente delle altre età; onde se bene io descenderò alcuna volta, per quanto si potrà, à i particulari delle sudette età distintamente, nondimeno è bisogno lasciar molta parte al giuditio del prudente educatore, il quale doverà sapersi accomodar al suggetto, che haverà alle mani; il che nondimenno, come è detto, non havrà molta difficultà, poi che ogniun sà, che con i puttini, per insegnarli à parlare, prima si balbutisce, et poi sempre più articulatamente si esprimono le parole, sino che parlino perfettamente, ilche ha luogo nell'altre cose anchora à proportione.</p></div3></div2>
<div2 type="libro"><head>Libro 2</head>
<argument><p>LIBRO SECONDO DELLA EDUCATIONE CHRISTIANA, NEL QUALE SI TRATTANO ALCUNI CAPI PRINCIPALI DELLA FEDE, ET RELIGION CHRISTIANA, CONSIDERATI PRINCIPALMENTE PER LA PRATTICA DELLA EDUCATIONE.</p></argument>
<div3 type="capitolo"><head>Capitolo 1</head>
<argument><p>CHE I FANCIULLI DEVONO ESSERE AMMAESTRATI DELLE COSE DELLA SANTA FEDE. </p></argument>
<p>Innumerabili sono i benefitii, che Iddio ha fatti, et fa continuamente all'huomo, ma grandissimi, et divinissimi sono quelli che fa all'huomo christiano, al quale ha fatto questa singular gratia di chiamarlo, et aggregarlo al popolo suo nella Chiesa Santa Catholica, et connumerarlo tra i suoi figliuoli, et heredi, heredi, come dice S. Paolo, di Dio, et coheredi di Christo. Per tanto siamo obligati grandemente à sapere, et à ricordarci, che noi siamo battezzati, et nel santo battesimo habbiamo havuto il dono della fede, della quale habbiamo fatta aperta, et solenne professione nel cospetto di Dio, de gli Angeli, et de gli huomini; onde siamo chiamati fideli, et per conservatione di questa fede, la quale, come è detto, è dono di Dio, et è principio, et fondamento  della nostra salute, et senza la quale è impossibile piacere à Dio, dovemo esser apparecchiati ad esporre non solo la robba, ma la vita ad ogni pericolo, et confidati nella divina gratia morire, se cosi fosse di bisogno, con ogni acerbità di dolore, come lo hanno già fatto al tempo della primitiva Chiesa tanti, et tanti gloriosi, et fortissimi martiri. Per il che è cosa degna di riprensione, et di compassione insieme, il vedere quanta poca cognitione sia, generalmente parlando, nel popolo christiano de i misterii della nostra santa fede, i quali intesi, hanno grandissima forza di infiammare i nostri cuori dell'amor di Dio, et di svegliarci dal sonno del peccato, si che ci disponiamo à non offendere un Dio tanto buono, che tanto ha fatto per noi, et che tanto ci ama, et ha preparati gli eterni beni, che nè lingua può esprimere, nè intelletto pensare à quelli che lo amano in carità; percioche non basta la sola et nuda fede, della quale alcuni vanamente si gloriano senza la carità, per condurci alla sempiterna vita; onde è scritto, che la fede senza le opere è morta, et otiosa; ma la fede viva, et efficace, che ci unisce perfettamente con Christo, et che ci fa vive membra del suo corpo, et che ci dà l'eterna vita, è la fede che opera per la carità, et per la dilettione, come l'Apostolo dice. Et benche sia vero, che la moltitudine non è obligata saper cosi sottilmente molte cose della fede nostra, le quali si appertengono più à coloro, che nel popolo di Dio tengono il luogo di maestri, che sono i Chierici, et Pastori, nondimeno anchora i semplici, et idioti sono obligati a sapere almeno sommariamente, et cosi in universale i principali misterii della nostra Catholica Religione. Come per esempio, che Dio è trino in persone, et uno in essenza; che la seconda persona, verbo eterno, unigenito figliuolo del celeste padre, si è incarnato, et fatto huomo, et ha patito morte per nostra salute, et altri simili, altrimenti guai a chi per sua colpa in cose tanto importanti è ignorante; percioche è scritto, chi ignora, sarà ignorato, cioè non sarà riconosciuto da Dio, nè admesso nel numero de gli eletti suoi. Ma egli si vede spesse volte avvenire, che non solo gli huomini plebei, et che stanno lontani dalle Città, et da molti aiuti, che la maggior frequenza de gli habitatori somministra, sono ignoranti delle cose della religione; ma non meno di loro molti agiati cittadini, et gentil'huomini, et tali che si trasmettono in molti negotii, et traffichi, et affari del mondo, et par loro di essere di gran giuditio, et intendimento, et nondimeno sono pochissimo instrutti delle cose della fede nostra, et dell'offitio, et de gli oblighi del vero christiano, et poco sanno per quali mezzi, et vie si debbia pervenire all'eterna salute, per la quale Iddio ci ha creati, et quello ch'è peggio, non solo alcuni non sanno cose tanto importanti, ma nè anco si curano di saperle, et par quasi che se ne vergognino, et le tengano per cose da donnicciuole, et cosi avviene quello che sant'Agustino dice, che sorgono gli indotti, et rapiscono il Cielo, et questi huomini gonfii di se medesimi, et prudenti di prudenza terrena, et carnale, et forsi anchora scientiati et dotti, nelle dottrine seculari, con le prudenze, et scienze loro, se ne discendono nel profondo dell'inferno. Talche è molto necessario, che la buona educatione prenda per tempo remedio à cosi grave inconveniente.</p></div3>
<div3 type="capitolo"><head>Capitolo 2</head>
<argument><p>DELLE SCHUOLE DELLA DOTTRINA CHRISTIANA, ET DELLA PREDICATIONE. </p></argument>
<p>Ma pochi sono i padri che adempiano quest'obligo, et pochi quelli che lo possano adempire, come si converria, non potendo instruire altrui di quello che per se stessi non sanno, perilche il santo Concilio di Trento, mosso à compassione, di questa universale ignoranza del popolo fidele, ha ordinato, che i Vescovi si prendano particolar cura, che i putti in ciascuna parochia i giorni di festa si reduchino, et quivi se insegnino loro i rudimenti della fede, cioè le cose più principali, et più necessarie della dottrina christiana, almeno in generale, et cosi superficialmente, et parimente s'insegni loro con diligenza, come devono servar obedienza verso Dio, et verso i padri loro, colquale ordine il Santo Concilio ha supplito in parte al commune mancamento della educatione. Però quei padri che non sanno quello che ciascuno Christiano è obligato di sapere, vadino à queste sante scuole, dove per autorità de i Vescovi et de i legitimi pastori s'insegna la dottrina christiana, et la imparino per se medesimi, et per poterla anco insegnare come conviene a i figliuoli, et maggiormente alle femine, il sesso et l'honestà delle quali meno comporta, che la apprendano fuori di casa, se bene anchora à loro la providenza pastorale non mancarà di provisione concedente. Ma se nè essi psdri adempiranno l'obligo che tengono di instruire i figliuoli nè meno gli condurranno, et mandaranno à quei luoghi, dove possano essere instrutti, sappiano che non havranno escusatione alcuna, et se i figliuoli non sapranno che cosa voglia dire esser christiano, et non conosceranno, nè temeranno Iddio, essi non fuggiranno il giusto castigo, ma il sangue loro lo ricercarà Iddio con stretto conto delle mani de i padri. Il medesimo sacro Concilio generale hà ordinato, che il pane della parola di Dio, ch'è il nutrimento dell'anima, sia rotto et ministrato à i parvoli, cioè al popolo semplice, et ignorante, et perciò ha constituito et decretato, che non solo i Vescovi, ma i piovani, et altri pastori delle anime predichino i giorni delle domeniche, et altri giorni festivi pascendo le pecorelle loro, secondo elle son capaci di santi, et utili ammaestramenti, insegnando quelle cose che à ciascuno per conseguir la eterna salute è necessario di sapere, esponendo con facilità., et chiarezza, i vitii da i quali devono guardarsi, et le virtù le quali devono seguitare, acciò possino scampare dalle pene eterne, et conseguire la celeste gloria. Hor cosi come il sacro Concilio ha provisto che i pastori, et predicatori faccino l'offitio loro, cosi allo incontro vuole, et ordina che il popolo vada ad udir la parola di Dio, altrimenti vano saria il preparar la mensa dove non è chi voglia cibarsi. Et per tanto sappiano i padri di famiglia che sono grandemente obligati di andar alle sante predicationi et udir il più spesso che possono la parola di Dio, et condurvi i figliuoli, acciò per la efficacia della viva voce di colui che tiene il luogo di Dio, imparino, et s'accendano di desiderio di fuggir il peccato et di servir à Dio. Potrei dire molte cose, dimostrando quanto sia utile, et necessario l'udir la parola di Dio, da buoni, et legitimi predicatori, et non solo à gli ignoranti, ma a i dotti anchora, percioche per salvarsi non basta sapere solamente, ma bisogna operare il bene, ilche non è offitio dello intelletto, ma della voluntà, la quale è persuasa, et mossa dalla divina gratia co'l mezo della parola, onde san Paolo dicea, come crederanno senza predicatore? ma io non voglio allungarmi troppo in questo proposito. Dirò solo che San Gio. Chrisostomo, sommo predicatore, eshorta caldissimamente i christiani ad udir le sante predicationi, non solo i gentil'huomini et i Cittadini benestanti, ma i poveri, et quelli che si guadagnano il vitto con le fatiche cotidiane, et non solo nei giorni festivi, ma in quelli di lavoro anchora, provando con efficacissime ragioni, che non solo secondo le regole de lo spirito, ma temporalmente anchora è espediente sottrarre una breve parte del giorno alle occupationi, à i negocii, à gli esercitii della vita humana, per dedicarla à Dio nello udir la sua santa parola, et per saper quello che sua divina Maestà vuol da noi con desiderio di adempirlo con l'aiutorio suo. Et dice quel santo et eloquentissimo Dottore, che Dio ilquale è somma bontà, et non si lascia giamai vincere per dir cosi, da alcuno di cortesia, supplirà quel tempo con molta usura, percioche darà facilità a tutti i nostri affari, spianarà le difficultà, rimoverà gli impedimenti, darà sanità all'artigiano per lavorare, mandarà compratori alla sua bottega, et in somma farà che in un'hora sola egli faccia più che altri non faranno in un giorno intero. Et ben poteva promettere largamente queste, et maggiori cose il santo huomo havendo buona sicurtà, cioè l'infallibile promessa del Salvatore quando disse, Cercate prima il regno di Dio, et la giustitia sua, et tutte queste altre cose vi saranno date per giunta. Per tanto non manchino i buoni padri con ogni studio di assuefar i piccoli figliuoli ad udir volentieri parlar di Dio, et star ad udir le sante prediche, usandovi ogni arteficio et di carezze, et di premii, et di promesse, et di castigo bisognando, acciò vi faccino habito dentro. Et ricordinsi i padri quello che si è detto, et si doverà replicar più volte, che la maggiore, et miglior heredità che devono lasciare a i loro figliuoli è la intera, et incorrotta fede Catholica, come per lunghissima successione è stata lasciata à noi da i nostri maggiori congiunta co'l santissimo timor di Dio.</p></div3>
<div3 type="capitolo"><head>Capitolo 3</head>
<argument><p>COME SIA NON SOLO ESPEDIENTE, MA NECESSARIO IN QUESTO TRATTATO, IL DISCORRERE SOPRA ALCUNI CAPI DELLA DOTTRINA CHRISTIANA. </p></argument>
<p>Da quello che poco di sopra detto habbiamo, potrà forse alcuno venir in opinione, non esser bisogno ch'io mi distenda più oltra nelle cose della dottrina christiana, havendo già mostrato i fonti, onde altrui possa, et per se proprio, et per i suoi figliuoli cavar quanto basti, l'acqua salutifera di tale instruttione, et dottrina. Ma se si vorrà considerare più attentamente, si vederà, s'io non m'inganno, che la cosa sta d'altro modo, et che non solo è espediente, ma necessario alla nostra materia, il discorrere alquanto più in particulare di alcuni, come capi principali della nostra santissima religione.</p>
<p>Et prima è da ricordarsi, che da noi si tratta della educatione non in qual si voglia modo, ma ristrettamente, come christiana, il cui fine è fare, col divino aiuto un buon christiano. Tale è colui, che non solo crede rettamente, ma anchora opera virtuosamente secondo la legge di Dio. Ma et per credere, et per operare come à buon christiano si conviene, si che riportiamo il premio della eterna vita, è necessaria la celeste gratia, la quale ci è conferita, et communicata per i sacramenti santi. Parimente è necessaria la fervente oratione, la quale ci tiene uniti con Dio, et in tanti nostri bisogni spirituali, et corporali ci ottiene ogni aiuto, et soccorso dal padre delle misericordie.</p>
<p>Adunque sarà necessario ragionare de gli articoli della fede, contenuti nel Simbolo Apostolico, et de i sette Sacramenti, et de i dieci Commandamenti della legge, et finalmente della oratione insegnataci da Christo Signor nostro, detta vulgarmente Pater nostro; i quali quattro capi comprendono quasi tutta la somma della dottrina christiana, et di quello che debbiamo credere, et operare. Si aggiunge, che non è parte alcuna della educatione christiana, quantunque piccola, che non vada regolata da questo fine, cioè dalla rettitudine della fede, et dalla osservanza della divina legge. Per il che è mestieri, che il padre sia egli principalmente instrutto di quelle cose, senza la cognitione, et osservatione delle quali non può allevare christianamente il figliuolo, et perciò col padre si ragiona, acciò egli a guisa di nutrice,  havendo prima convertito in se stesso in succo, et sangue questo cibo veramente vitale, ne allatti il figliuolo, si che cresca poi in huomo perfetto in Christo.</p>
<p>Nè si creda altrui, che tutto questo si fosse potuto fare a bastanza con brevissime parole, come si vede in alcuni piccoli libretti chiamati Dottrine, conciosia che ne i quattro capi detti di sopra si contengono infiniti semi, et principii importantissimi di tutta la vita, et di tutte le attioni humane, onde fu bisogno di maggiore esplicatione; massime che la esperienza ci dimostra pur troppo, che per imprimere efficacemente ne i petti nostri il timor di Dio, et l'amor della virtù, non basta il dire cosi nudamente, Honora Iddio, non rubare, non adulterare, et cose tali, ma bisogna rompere questo pan duro, et masticarlo bene, et con studio, et industria porgerlo al fanciullo, tal che lo stomaco debole, di questa nostra misera natura, lo ritenga, et lo digerisca.</p>
<p>Non si nega, che a i pastori delle anime, et a i predicatori si appertiene metter avanti à i fedeli questi cibi, ma ben si dice, che il predicare si fa più di rado, et che passano molti anni prima che un fanciullo sia del tutto capace di intendere le prediche; nè meno si mandano cosi presto i figliuoli alle scuole della dottrina, et molti sono che non vi vanno par varii accidenti. Et quello che grandemente importa, quivi per lo più s'insegnano molti fanciulli insieme, et si trattano solo certe cose più universali, et non ci è cosi la occasdione presente di metter la dottrina in prattica; et in somma non si viene ad applicare la medicina à i suggetti particulari, et alle diverse complessioni, quanto faria di bisogno. La dove la educatione paterna, si come altrove s'è detto, comincia molto per tempo ad adoperarsi, et venendo all'individuo, fa con mille varie occasioni l'offitio suo à tutte le hore, et usa di molte altre maniere di insegnare, che i parochiani, et i predicatori non fanno, nè possono fare, come si toccarà più basso. Et finalmente per concludere, la disciplina domestica rende maggiormente disposto il fanciullo alla publica dottrina, et aiutando l'una l'altra, come quelle che hanno non piccola conformità insieme, maggiore è l'utilità che se ne riporta.</p>
<p>Per tanto io giudico, che la materia di questo nostro secondo libro, sia la più importante, et la più principale della nostra educatione, et come tale l'ho posta nel primo luogo, rispetto al terzo libro, la qual materia andaremo spiegando dietro la guida del nobile, et utilissimo libro detto Cathechismo Romano; il cui ordine è distinto, et acconcio al proposito nostro; ma però trattaremo le cose meno esquisitamente, et con facilità, et con un riguardo forse più nostro proprio, cioè di ridurre tuttavia la dottrina universale, all'uso particulare, non essendo tanto intention nostra di insegnar la dottrina christiana, il che altri han fatto, quanto di cavarne molti precetti, et documenti necessarissimi per la prattica cotidiana della educatione.</p></div3>
<div3 type="capitolo"><head>Capitolo 4</head>
<argument><p>DEL SIMBOLO APOSTOLICO DETTO VOLGARMENTE, IL CREDO. </p></argument>
<p>Il Simbolo de gli Apostoli, detto vulgarmente il Credo, è un summario de i misterri della nostra Santissima Religione; onde da gli antichi padri è chiamato regola della fede, percioche in esso brevemente si contiene tutto quello che si appertiene alla cognitione del vero Iddio, cioè alla unità della divinità, et alla trinità delle persone, et successivamente alla creatione del mondo, et di tutte le creature, alla redentione del genere humano, et finalmente a lo stato del secolo futuro, cioè alla eterna vita de i buoni, et alle eterne pene de i cattivi. Fù composta questa breve regola da i santi Apostoli, per inspiratione de lo Spirito santo; et come essi erano dodici, cosi in dodici sentenze, chiamate articoli la distinsero, ciascuno de i quali comprende dottrina di alcuna cosa, che distinta, et separatamente, con ferma, et indubitata fede ci conviene credere. Et è talmente ordinata questa mirabile, et celeste dottrina, che si divide in tre parti principali, nella prima delle quali si parla della prima persona della Santissima Trinità Dio padre onnipotente, et si descrive l'opera maravigliosa della creatione del mondo; nella seconda si ragiona della seconda persona della Santissima Trinità, Christo Giesù Signor nostro, unico et eterno figliuolo dello eterno padre, vero Iddio, equale, et consubstantiale al padre, nato della sustanza del padre innanzi a tutti i secoli, et vero huomo, nato della sustanza della madre, Maria Vergine, nel fine de i secoli, per operare nel mezzo della terra la nostra salute, per liberarci dal peccato, et reconciliarci con Dio nel suo pretioso sangue. Et per tanto in questa seconda parte si descrive l'admirabile misterio della humana redentione. Nella terza parte si parla parimente della terza persona della Santissima Trinità, chiama Spirito Santo, vero Iddio, eguale, et consubstantiale al padre, et al figliuolo, et si ragiona de i suoi divini effetti, nal governo della Chiesa Catholica, et nella nostra santificatione. Nel Simbolo adunque è raccolta, come in compendio, la dottrina della fede catholica, la quale chiunque fidelmente, et con ogni fermezza non crederà, non potrà salvarsi. Di questa fede habbiamo fatto professione nel santo battesimo, quando fummo ascritti alla militia di Christo, et perciò anchora questa confessione della fede, è chiamata con voce Greca Simbolo, che oltre le altre significationi, vuol dire un segno, et una tessera militare, per la quale si conoscono, et distinguono i soldati dell'un Capitano, da quelli dell'altro. Questa fede è quella che dobbiamo credere col cuore, confessar con la bocca, et manifestar con le buone opere, acciò si veda da tutto il mondo, di qual capitano noi siamo soldati, et acciò dopo haver noi combattuto legitimamente, per la gloria del nostro grande Imperatore contra il demonio, il mondo, et la carne, nostri et suoi nemici, riportiamo da lui giustissimo giudice, la giusta corona delle vittorie acquistate con la spada della sua gratia.</p></div3>
<div3 type="capitolo"><head>Capitolo 5</head>
<argument><p>COME DAL SIMBOLO DEBBIA IL PADRE CAVAR MATERIA PER LA EDUCATIONE. </p></argument>
<p>Deve il buon padre procurar sollecitamente che il figliuolo impari à mente il simbolo Apostolico, et lo reciti spesse volte distintamente, et senza mancamento alcuno, cosi nella pronontia, come nelle cose, et facciagli fare un buon habito di recitarlo ogni giorno divotamente almeno la mattina, et la sera rinovando innanzi à Dio, et à tutti i santi, l'altissima professione fatta nel battesimo, di voler essere vero christiano, et vivere, et morire fidele servo, et soldato di Christo. Parimente doverà il buon padre operare, che il fanciullo intenda secondo la capacità sua, le cose contenute nel simbolo, almeno cosi grossamente, dalle quali cose si potrà cavare materia di salutifere ammonitioni. Et per darne alcun saggio brevemente prendiamo quei quattro capi che si accennorno di sopra, che abbracciano tutta la sostanza del simbolo.</p>
<p>Et prima di Dio, mostrarà con simplici parole, che in una divina essenza, si ha da credere la distintione delle tre persone, padre, figliuolo, et Spirito santo, Trinità santa, et un solo Iddio. Di questo grande Iddio hora considerarà la omnipotentia, percioche co'l solo imperio della sua parola, ha creato di niente questa gran machina del mondo, et tante bellissime creature che noi vediamo, et altre molto più belle che non vediamo che sono le sustanze angeliche. Hora considerarà la somma sapienza, che con tanto ordine governa ogni cosa. Hora la infinita bontà, percioche essendo Iddio in se stesso beatissimo, et non havendo bisogno di niente, ha voluto per sola sua bontà communicarsi alle creature; le quali non solo ha creato, ma conserva, et sostenta continuamente, ilche se egli non facesse subito ritornariano nel loro niente.</p>
<p>Circa la creatione del mondo andarà discorrendo come havendo Iddio creato tutte le altre creature, ultimamente della polvere, et limo della terra formò l'huomo, come Re, et signore di tutte, onde se bello è il Sole, et la Luna, il Cielo, et tante varie maniere di cose, che sono sotto il Cielo, molto più bello è l'huomo nella sua prima, et intiera natura, percioche tutte queste si vaghe creature, sono state fatte per l'huomo, si come l'huomo è fatto per Dio.</p></div3>
<div3 type="capitolo"><head>Capitolo 6</head>
<argument><p>CHE IL MODO DELLO INSEGNARE PATERNO È DIFFERENTE DAL MAGISTRALE. </p></argument>
<p>Da queste considerationi proposte a luogo, et tempo dal giuditioso educatore si sollevarà à poco a poco l'animo del giovanetto, a sentire altamente di Dio, a temerlo, a riverirlo, et amarlo. Nè intendo io che queste cose, et l'altre simili che più basso si diranno a i lor luoghi, se gli vadano insegnando, con un certo ordine, et di proposito, à guisa d'una dottrina, come si fa da i maestri o da i parochi, se bene questo anchora si potrà, et forse si doverà fare a suo tempo, ma fra tanto con mille occasioni domestiche, che ogni giorno, et ogni hora succedono suavemente, et senza molestia et non come cosa pensata solamente, ma nata nelle cose presenti si insegnaranno al fanciullo molti utili punti della fede, et non solo se gli illuminarà l'intelletto, ma quello che importa maggiormente, et più si deve ricercare, si accenderà l'affetto et l'amore verso Iddio. Et per descendere a gli esempii particulari, del medesimo simbolo, che habbiamo alle mani, se tal volta il padre condurrà il figliuolo alla vigna, ò al campo, dove si vedono gli alberi carichi di frutti, et le viti piene di uve, et le campagne di biade, e i prati, e i colli vestiti di fiori, et di herbe, et mille altre bellezze della natura, per sostentamento dell'huomo, voltatosi al figliuolo gli dirà dolcemente, mira figliuolo questo è il pane, et il vino, che Iddio ci prepara per nutrir noi, et la nostra famiglia, tutte queste creature ci servono, et ci sostentano in questa vita. Vedi la gran potenza di Dio, come di poco grano che io seminai ha fatto cosi gran messe, et lo ha moltiplicato con la sua benedittione. Vedi come egli favorisce le fatiche nostre, et come ha caro che non stiamo otiosi, egli ci manda il Sole, et le pioggie, et fa germinar la terra, et senza l'aiuto di Dio vana saria l'industria, et la coltura de gli huomini. Attendi la sua gran bontà, che non si stanca giamai di farci bene, percioche gli anni passati ci ha nutriti, et sustentati et ecco questo anno ci ha già apparecchiato la mensa per nutrirci, et l'anno seguente, se a lui piacerà di darci vita, debbiamo esser sicuri che di nuovo aprirà la mano della sua benignità, però figliuolo a noi non convien fare come animali bruti, che si pascono sotto l'albero, nè già mai riguardano in alto, ma debbiamo ringratiar il nostro amantissimo padre che ci ha creati, et ci governa con sommo amore, et debbiamo guardarci di non offenderlo, ma sforzarci di far la sua voluntà, come figliuoli obedienti.</p></div3>
<div3 type="capitolo"><head>Capitolo 7</head>
<argument><p>DI ALCUNE PROPOSITIONI, ET MASSIME CHRISTIANE MOLTO, IMPORTANTI, CHE IL PADRE DEVE CAVARE DAL SIMBOLO. </p></argument>
<p>Con questi, et altri modi simiglianti, che la prudenza, at affettione paterna somministrarà alla giornata, si andaranno imprimendo nello animo tenero, molte come propositioni universali, et massime christiane importantissime per tutta la vita circa la bontà, et circa la providenza di Dio, non solo in generale, ma in particulare di ciascheduno, come per esempio:</p>
<p>Che Iddio è somma bontà, et autore d'ogni bene.</p>
<p>Cha la vita, la robba, la sanità, l'ingegno, le forze, et tutto quello che noi siamo, et potiamo di bene nel corpo, et nell'anima, è dono di Dio.</p>
<p>Che sempre debbiamo ringratiare, et benedir Iddio, et in lui solo gloriarci.</p>
<p>Che et per haverci Iddio creati, et per haverci ricomperati dalla servitù del Demonio, del quale eravamo schiavi, come poi si dirà più a pieno, et perche ci governa, et mantiene di continuo, siamo tutti di Dio, et siamo obligati à spender la propria vita, et ciò che habbiamo per l'honor suo.</p>
<p>Che gli occhi della providenza sua, sono sempre aperti sopra di noi.</p>
<p>Che egli contempla tutte le attioni nostre notte, et giorno, et si compiace delle nostre opere virtuose, et buone, et gli dispiacciono le cattive, et a quelle da premii in questa vita, ma senza comparatione maggiori nella eterna, cosi all'incontro i peccati castiga, et in questo mondo temporalmente, et nell'altro eternamente, si come si dirà più a basso. Et è questa una persuasione molto necessaria, cioè che il fanciullo creda fermamente, che Iddio lo vede in ogni loco, quantunque segretissimo, et osserva le sue operationi, talmente che il fanciullo sappia di non esser mai solo; questa vera opinione, radicata per lungo habito, gli sarà poi sempre un freno di non peccare nella presenza di Dio, che se vediamo, che per humana creanza si porta questo rispetto à gli huomini, molto più con la buona disciplina si può introdurre, che si porti à Dio.</p></div3>
<div3 type="capitolo"><head>Capitolo 8</head>
<argument><p>DELLA SOFFERENZA NELLE TRIBOLATIONI, IN PARTICOLARE. </p></argument>
<p>Et perche la vita nostra è sottoposta à infinite miserie, è necessario avvezzare i figliuoli à buon hora alla patienza, et à ringratiar Dio d'ogni cosa, non rompendo come alcuni fanno, alli scogli della disperatione, ma stando fermi, et saldi co'l sostegno di questa fermissima ancora, che Iddio è somma bontà, che vede ogni cosa, et che foglia d'albero non cade in terra senza la sua providenza, ilche si farà dal nostro padre di famiglia principalmente con l'esempio, ilqual modo di persuadere si è detto di sopra, quanto sia efficace, et poi anchora con le parole, imperò che se il figliuolo vedrà che il padre, quando è malato ò quando perde la robba, o gli avviene alcuna altra di quelle, che il mondo chiama disgratie, stia constante, et sopporti con patienza la sua croce, et udirà spesse volte uscire dalla bocca del padre, et della madre parole degne d'un christiano, simili à quelle del santo et pacientissimo Giob, sia benedetto il nome di Dio, sia lodato Iddio, sia ringratiato Iddio, sia fatta la voluntà di Dio, et altri simili, facilmente il figliuolo farà anchor egli il medesimo, et com maggior approbatione riceverà le ammonitioni paterne, quando gli dirà che Iddio come padre ci castiga per nostro bene, che ci vuol dar maggior corona in paradiso per la sofferenza nostra, che la povertà, le infermità, et altre cose simiglianti che il cieco mondo reputa per mali gravissimi, non sono veri mali, ma solo il peccato, che ci priva della gratia d'Iddio, è il vero male. Che le tribolationi tolerate con patienza sono il seme che produce la vita, et felicità terrena, et che perciò Iddio a i suoi più cari, et più diletti figliuoli ne da maggior parte. Molte altre cose anchora si potrebbono dire, come della confidenza, che si deve haver in Dio, padre nostro amorevolissimo, et in tutti i bisogni ricorrere a l'aiuto suo, et in tutti i pericoli sperar in lui, ma non è necessario dir ogni cosa, potendo ciascuno per se medesimo, da quello che si dice supplir il rimanente, che si tace, il che sia detto in questo luogo per altri simili anchora. Et nondimeno s'altrove ci occorrerà forse per alcun buon proposito, ragionar del timor, et dell'amore che debbiamo portar a Dio, sarà offitio del prudente lettore, prender da quei luoghi, quel tanto che haverà conformità con la presente materia, et di tutto fare utile conserva, per valersene nella educatione christiana, la quale tuttavia andiamo adombrando, et delineando.</p></div3>
<div3 type="capitolo"><head>Capitolo 9</head>
<argument><p>DEL MISTERIO DELLA REDENTIONE HUMANA. CAP IX.</p></argument>
<p>Se dalla creatione del mondo, et de gli angeli, et dell'huomo, si conosce la potenza, la sapienza, et la bontà di Dio, et si scuopre l'obligo grande che habbiamo di riverirlo, et di amarlo, molto più si manifestano le medesime cose nell'opera admirabile, et nel misterio profondissimo delle redentione humana, dove si è dimostrato Iddio potentissimo, sapientissimo, et misericordiosissimo, gran potenza è stata quelle per laquale la natura divina, et la humana sono unite in unità di persona, talmente che una istessa persona è Dio, et huomo, et di due cose tanto lontane, si è fatta una unione così grande, quanto ci dà ad intendere l'Evangelista san Giovanni con quelle parole: Il verbo si è fatto carne, et ha habitato tra noi. Ma altissimamente si dichiara la sapienza di Dio nell'incarnatione del verbo, et nella liberatione del genere humano, percioche havendo l'huomo transgredito il precetto di Dio, et perciò essendo divenuto reo di eterna dannatione, la giustitia richiedeva che il transgressore, non ritrovasse perdono, se non satisfaceva, et la misericordia per l'altra parte, chiedeva che l'huomo impotentissimo a satisfare al gran debito fosse liberato per gratia; adunque la sapienza divina ritrovò un mirabilissimo modo di contentare ambedue, percioche fattosi Iddio huomo la giustitia, et la pace si baciorono insieme, et usò Iddio infinita misericordia con l'huomo, dandogli il suo proprio figliuolo, acciò co'l sangue del figliuolo di Dio, fatto huomo, satisfacesse l'huomo pienissimamente alla infinita giustitia di Dio. La onde riluce maravigliosamente, et la giustitia, et la misericordia, et bontà di Dio, che ha eletto cosi stupendo modo di riscattar il servo, con il gran prezzo, cioè con il sangue, et con la morte del proprio figliuolo, la qual cosa considerando san Paolo, uscendo quasi fuori di se medesimo, per la maraviglia, chiamava questo amore di Dio smisurato, et eccessivo, con quelle parole, Iddio per la troppa carità sua, con la quale egli ci ha amati, essendo noi morti nel peccato, ci ha vivificati in Christo, cioè con la morte et passione acerbissima di Christo nostro Salvatore. Hor la croce, et la passione di Christo, è il libro, dove tutti i santi hanno studiato la gran bontà di Dio, et quivi hanno imparato la dottrina del perfetto amore. Per tanto il padre ilqual brama che il figliuolo suo sia bene instrutto, in questa supereminente scienza procuri a tempo, et luogo ch'egli sappia tutto quello che appertiene alla caduta del nostro primo padre Adamo, per la cui colpa, tutto il genere humano incorse nella tirannide del peccato, et del demonio, dalla quale niuna creatura ne angelo, ne huomo poteva liberarlo, perilche fu necessario che, come è detto, Iddio si facesse huomo; et cosi di mano in mano farà che il fanciullo sia informato della incarnatione del verbo, et come per opra de lo Spirito santo prese carne humana di Maria sempre Vergine, conversò poveramente, et humilmente con gli huomini, diede loro altissimo esempio di virtù, et salutifera dottrina, et finalmente dopo essersi mostrato vero figliuol di Dio nella potenza delle opere et delle parole, per dar perfettione alla grande impresa della nostra liberatione, et riconciliatione con l'eterno padre, patì morte acerbissima, et ignominiosissima sopra il tronco della Croce.</p></div3>
<div3 type="capitolo"><head>Capitolo 10</head>
<argument><p>DELLA GRANDE UTILITÀ DEL RICORDARSI SPESSO LA PASSIONE DI CHRISTO NOSTRO SIGNORE. </p></argument>
<p>Niuna cosa è più fruttuosa che pensar spesse volte alla passione del Salvatore, et questa è la gloria del christiano, si come S. Paolo dicea, Iddio mi guardi di gloriarmi in altro che nella Croce di Giesù Christo Signor nostro. Adunque procuri il buon padre, di stampar nello animo del fanciullo questo utilissimo pensiero, assuefacendolo a ricordarsene spesse volte, giovarà a questo il fargli far spesso, et divotamente il segno della santa Croce, il venerar il Santissimo Crucifisso, et le sante Imagini de i misterii della passione, tenendone in casa, acciò vivamente gli si rappresenti, similmente il recitar qualche oratione genuflesso avanti il Crucifisso, introdurre che il fanciullo habbia in particular veneratione la sesta feria, chiamata Venerdì, in memoria del Signore crucifisso per noi, et simili altre cose, che accendono il cuore, et rinfrescano la memoria del fanciullo, il quale a poco a poco acquistarà un buon habito, di pensare divotamente alla passione di Christo. Ma non è virtù alcuna christiana, che il padre non possa insegnare al figliuolo sopra il libro della Croce. Et per essempio narrarà spesse volte, quanto siamo obligati a rendere amore a tanto amore. Che grande è il benefitio, che Iddio ci ha fatto per haverci creati, et perche ci conserva, ma maggiore perche ci ha redenti. Che Christo è morto così acerbamente per i peccati di tutti in universale, et di ciascuno in particolare, essendo egli solo innocentissimo, et immaculato, et però conviene haver in somma abominatione il peccato, et guardarsi di non commetterlo, per non crucifiger di nuovo, per quanto è dalla parte del peccatore, Christo Giesù. Che il christiano deve fuggire ogni superbia, et esser humilissimo ad imitatione di Christo, il quale essendo vero Iddio, prese la forma del servo, et humiliò se medesimo sino alla morte, et morte di Croce. Che non si deve tanto stimar l'honore, et la vana opinione del mondo, che per essa transgrediamo il precetto di Dio, perche Christo Signor nostro elesse l'ignominia della Croce, et noi siamo seguaci, et discepoli del Crucifisso.</p>
<p>Potrà anchor di quà pigliar abondante materia di persuadere la sofferenza delle ingiurie, il perdonar a gli inimici, il sopportar con patienza le tribolazioni di questa vita, acciò essendo compagni delle passioni di Christo, siamo anchor compagni delle consolationi, et delle glorie di Christo.</p>
<p>In somma è necessario che ciascuno sia persuaso, che non ci è altra via per pervenire al Cielo, nè altra scala per salie, nè altra porta per entrare nel Paradiso, che quella della Croce, et che tutto lo studio del christiano deve essere in esprimere, et ripresentare in se medesimo l'imagine di Christo crucifisso, altrimenti come moneta che non ha il segno, et la impressione del principe, non sarà ricevuta, et non potrà con essa comprar la ricca, et pretiosa margarita, cioè la beatitudine eterna.</p>
<p>Et perche il senso, et la carne nostra non intende questo linguaggio di croce, et per contrario ode molto volentieri, et intende benissimo i perniciosissimi, et diabolici linguaggi del mondo, per tanto fa di bisogno, che molto per tempo sia avvezzato il fanciullo al suono di questo idioma, et lo apprenda a poco a poco, et vi faccia habito dentro, si che non tenga poi cosi aperti gli orecchi alle voci serpentine della carne, et della prudenza carnale, percioche se alcuno imbeve da principio opinioni, et regole dirittamente opposte alla Croce, oltra il pericolo manifesto della perdita dell'anima, che più vale che Cielo, et terra, quali frutti può aspettar la patria, da un cittadino, che habbia per sue massime, che i piaceri, et voluttà sono il sommo bene? Che è lecito far ogni cosa per haver ricchezze assai? Che non si deve mai perdonar all'inimico, che l'ingiurie si devono vendicare, et con maggior misura, et simili altri dogmi, venuti dall'inferno? Per tanto, come è detto, conviene a buon'hora provedere, prima che il mondo habbia seminato ne gli animi teneri le sue venenose piante, di seminirvene delle buone, et christiane, acciò le contrarie non vi habbiano luogo, ò almeno non vi allignino tanto facilmente.</p></div3>
<div3 type="capitolo"><head>Capitolo 11</head>
<argument><p>DELLA SANTA CHIESA CATHOLICA ROMANA. </p></argument>
<p>Nel Simbolo Apostolico confessiamo di credere una Chiesa Santa, et Catholica, cioè universale, percioche il popolo fidele è sparso per tutto il mondo, sempre in tutti i tempi, in tutti i luoghi, et da tutti i fideli si è confessato, et si confessa una istessa fede catholica, fuori della quale ogni altra, non è fede, ma perfidia. Hor questo articolo della Chiesa è di grandissima importanza, percioche fuori della santa Chiesa non ci è salute, ma condennatione, non altrimenti che al tempo del gran diluvio, niuno fu salvo, se non quelli che erano nell'Arca. Questa è la madre nostra, che ci ha partoriti in spirito; et come un Santo dice, non havrà Iddio per padre in Cielo, colui che non riconosce la santa Chiesa per madre in terra. Questa, dall' Apostolo san Paolo, è chiamata casa di Dio, dove tutti i fideli habitano , sotto il governo d'un padre di famiglia, dove è il cibo dell'anima, et la communione di tutti i beni spirituali; percioche in lei sola è la legitima potestà di rimettere i peccati, et di aprire il Cielo. Questa è chiamata dal medesimo Apostolo colonna, et fermezza di verità, percioche è retta, et governata da lo Spirito santo, ilquale gli insegna ogni verità; per il che tutto quello che la santa Chiesa determina, et commanda indubitamente si ha da tenere, et osservare. Questa non è instituita per inventione humana, ma divina; non cominciò hieri et l'altro, ma Christo è il suo fondatore, il quale essendo egli la pietra, et il fondamento fermissimo, et immobile per natura, ha dato, et communicato per gratia, fortezza di pietra ad un'huomo fragile per se stesso, che fu Simone figliuolo di Iona, povero pescatore, et lo fece Pietro, cioè rupe, sasso, et pietra cosi forte, che sopra di lui, et sopra i suoi legitimi successori sommi Pontefici Romani, ha edificato Christo nostro Signore, et edificarà sino alla fine del secolo la sua santa Chiesa, la cui fortezza non di carne, ma di spirito, è cosi grande, che tutte le machine dell'inferno, tutte le persecutioni de i tiranni, tutte le frodi de gli heretici non hanno potuto, nè potranno giamai espugnarla.</p></div3>
<div3 type="capitolo"><head>Capitolo 12</head>
<argument><p>COME IL PADRE DEVE AMMAESTRARE IL FIGLIUOLO AD ESSERE OBEDIENTE A SANTA CHIESA. </p></argument>
<p>Hora essendosi brevemente toccate alcune cose della eccellenza di santa Chiesa, quante bastano per il nostro proposito, lasciando il resto à quelli che principalmente trattano questo argomento, ci resta solo à ricordare al buon padre, che non perda occasione alcuna di educare bene, et christianamente il suo figliuolo in questa parte. Et descendendo ad alcuni particulari, doverà proporre al giovanetto, che havrà già alquanto di capacità, quanto gran felicità sia esser dentro la santa Chiesa Catholica, et haver Iddio per padre, ilquale ci tiene apparecchiata, se da noi non mancarà la heredità della vita sempiterna, cosa alla quale non possono aspirare coloro che non sono nella santa Chiesa, come infideli, heretici, et scommunicati, mentre perseverano nello errore, et ostinatione loro, et però devono essere riputati infelicissimi.</p>
<p>Et perche per conseguire l'eterna salute, non basta esser nella Chiesa, ma conviene adempire quello che Iddio, et la santa Chiesa ci commanda, percioche del numero de i fideli, ve ne sono de i buoni, et de i cattivi, si come sopra una istessa ara vi è il grano, et la paglia, et in uno istesso corpo vi sono gli humori buoni, et de i tristi, et nell'Arca di Noè, che era figura della Chiesa vi erano de gli animali mondi, et de gli immondi; per tanto conviene ammaestrare il figliuolo in modo che porti gran riverenza alla santa Chiesa, et a i Pastori, et Vescovi, et altri magistrati, et presidenti di essa, et spetialmente al Pontefice Romano, successor di San Pietro, Vicario di Christo, capo visibile di tutta la Chiesa universale, Pastore de i Pastori, et padre de i padri spirituali. Adunque è cosa utilissima avvezzar il fanciullo a riverir i santi sacerdoti, à baciar loro la mano, a inginocchiarsi avanti à loro, et dimandargli la benedittione, come è stata antichissima usanza de i fideli. Et acciò il figliuolo si renda più pronto alla obedienza de i commandamenti della santa Chiesa, gli dirà spesse volte, il buon padre, cose tali, che gli imprimano nella memoria questo concetto, come per cagione d'esempio, una volta dirà il padre, caro figliuolo andiamo ad udir messa, perche cosi ci ha commandato la santa madre Chiesa, un'altra volta dirà, vedi, hoggi non si lavora, ma si guarda la festa di questo et di quell'altro santo, perche è precetto della Chiesa. In somma diagli ad intendere che la voluntà, et la legge di Dio, ci è manifestata dalla santa Chiesa Catholica, sua diletta sposa, onde chi obedisce alla Chiesa, obedisce a Dio, et chi è inobediente alla Chiesa è inobediente et ribelle à Dio.</p></div3>
<div3 type="capitolo"><head>Capitolo 13</head>
<argument><p>AVVISO DI GUARDARSI DA I FALSI PROFETI ET SEDUTTORI. </p></argument>
<p>Et perche siamo in tempi molto pericolosi, ne i quali sono moltiplicati i falsi profeti, et falsi evangelisti i quali corrono et Iddio non gli ha mandati, et vengono vestiti fuori di pelle di pecorella, et dentro sono lupi rapaci, et hanno sempre in bocca il mele, et il ferro nella mano, colquale uccidono le anime de i semplici, per tanto è molto necessario questo precetto della obedienza della santa Chiesa, ilquale è come un porto sicuro, et una rocca fortissima, dove il christiano si ha da ritirar sempre, per non cadere ne i lacci del Demonio; non è offitio del laico, dell'idiota, dell'artigiano et della feminetta il voler disputar sottilmente delle cose della nostra fede, nè arrogarsi il luogo del maestro. Il corpo nostro non è tutto occhio, nè tutto mani, nè tutto piedi, ma sono varie et distinte membra d'un sol corpo, et ciascon membro sta contento all'offitio suo, cosi avviene in questo corpo mistico, et spirituale della santa Chiesa, et quando il piede vuol far l'offitio dell'occhio, di necessità si perturba il buon ordine, et ne segue grandissima confusione di scisma, et di errori. Per ilche il buon Christiano non ha da cercare curiosamente molte cose sopra la sua intelligenza, ma ha da credere simplicemente quello che la santa Chiesa madre nostra ci propone et in questa santa simplicità sarà salvo, conciosia che per andare in paradiso non fa di bisogno di molta dottrina, ma di molta carità, humiltà, et obedienza. Et però se alcuno di coloro, che sotto il mantello d'una falsa, et finta santità vanno seminando nova, et pernitiosa dottrina vorrà entrare in disputa col Christiano, et catholico, et obediente figliuolo della santa Chiesa Romana, dicendo perche fate voi questa cosa, et perche quell'altra? egli non occorre astenersi in tal tempo dalla carne, ne digiunare, et simili cose, sia avvertito il fidele di troncar il ragionamento, et fuggire più velocemente, che non si fugge da un aspide calcato, et non si lasci invischiare da dolci, et melate parolette, quali sono quelle che per acquistar credito appresso i semplicetti, usano frequentemente i ministri della perditione, cioè parola di Dio, sacra scrittura, evangelio, passione di Christo, et simiglianti, percioche il demonio si tranfigura in angelo di luce, et sotto questa esca, è l'hamo della heresia, et però quanto più presto, bisogna ritirarsi alla rocca della santa Chiesa, et con una risposta sola, cosi ci ha insegnato la Santa Chiesa madre nostra, cosi crede, cosi ordina la sposa di Giesù Christo, una santa, catholica, et Apostolica Romana Chiesa, con questa dico sola risposta, come con un coltello acutissimo si troncano tutti i capi dell'Idra infernale. Perilche grandemente importa la buona educatione nella tenerà età, circa questo importantissimo articulo, della obedienza della santa Chiesa, et però come si è detto il buon padre deve essere sollecito, di habituar il figliuolo, et imprimergli saldamente nell'animo questa verità, ilche facendo conseguirà nell'istesso tempo che il figliuolo sia obediente à Dio, al padre, et alla madre, alla patria, et a i suoi legitimi superiori, perche tutto questo ci comanda la santa Chiesa; et pervenuto poi il fanciullo all'età più matura, saprà custodire la pretiosa heredità della fede catholica, et saprà con l'aiuto divino guardarsi dai figliuoli delle tenebre i quali in questi ultimi calamitosi giorni son cresciuti in tanto numero che fa bisogno di molta cautela, et prudenza di spirito per guardarsi dalle reti loro, si come San Paolo ci ammonisce nel fine della epistola a i Romani con queste divine parole:</p>
<p>Fratelli io vi prego, che voi stiate avvertiti sopra coloro che vanno seminando dissensioni, et scandali, insegnando altra dottrina di quella che havete imparata, et appartatevi da loro; percioche questi tali non servono a Christo nostro Signore, ma al suo proprio ventre, et per mezzo di dolci sermoni et di benedittioni, seducono i cuori de gli innocenti, et semplici. Io so la vostra obedienza, la quale è divulgata in ogni luogo, et me ne rallegro in voi; ma io desidero che voi siate sapienti, et accorti nel bene, et simplici nel male. Sino a qui son parole di S.Paolo dignissime di esser tenute a memoria, et necessarie perche ciascun fidel christiano le osservi fidelmente.</p></div3>
<div3 type="capitolo"><head>Capitolo 14</head>
<argument><p>DELLE QUATTRO COSE ULTIME. </p></argument>
<p>Dice il Savio nella santa scrittura: In tutte le opere tue ricordati de i tuoi novissimi, et non peccarai giamai; quattro sono, secondo la sentenza de i padri questi novissimi, overo ultime cose, cioè la morte, il giuditio di Dio, la dannatione eterna, et la vita eterna, delle quali scrisse un Divoto, et util libro Dionisio Cartusiano, intitolato de quatuor novissimis. Questi ci sono accennati nel santo Simbolo Apostolico quando confessiamo che Christo nostro Signore verrà dalla destra del padre, dove hora siede a giudicar i vivi, et i morti, et parimente ne gli ultimi articoli ne i quali confessiamo la resurretione della carne, et la eterna vita. Hora lungo saria a dire tutti i frutti grandi che apporta ciascuno di detti novissimi, ma in particulare la consideratione, et mediatione della morte, il che la nostra sensualità per natura aborrisce; ma per elettione anchora gli huomini ordinariamente fuggono tanto questo pensiero, che tra molti è un proverbio commune, che non si parli di morte; parendo loro che questo sia lo assentio, che faccia amara ogni dolcezza di questa vita, quasi che il non parlare di morte, ò non pensarvi, possa impedire la irreparabile necessità del morire; et non considerano questi tali quanto meglio sia il pensar spesse volte a quella attione, che necessariamente si ha da fare, acciò si faccia bene, atteso che ci importa tanto quanto quello che rettamente giudichi, facilmente può intendere, cioè, per dirlo in una parola sola, dal bene, ò non ben morire, pende l'eternità della gloria, et l'eternità della pena. Ma tra le molte utilità, che apporta la memoria della morte, grande è quella che nella sentenza del savio si contiene, cioè che questo è come un freno che ci ritira dal peccato, mentre consideriamo non solo di dover morire ma di dover rendere strettissimo conto delle nostre operationi à Dio giustissimo giudice, innanzi alli occhi del quale come l'Apostolo dice, ogni cosa è nuda, et aperta, et renderà a ciascuno secondo l'opere sue, o premio ò castigo sempiterno. Perilche il Demonio astutissimo che bene intende il frutto di questo pensiero, in un cuor christiano, accordatosi con la carne et co'l mondo, nostri perpetui nemici, cerca di allontanarcene quanto può. Ma a noi più conviene ascoltar Christo Signor nostro ilquale tante volte ci ammonisce à star vigilanti, percioche non sappiamo il giorno ne l'hora.</p>
<p>Giova anchora il pensiero della morte ad abassar la nostra superbia massime a i nobili, et ricchi et a quelli che ò per alcuna dote di corpo, ò d'animo sono superiori a gli altri, a i quali parla la scrittura parte riprendendoli, et parte deridendoli, et parte ammonendoli dicendo: Quid superbis terra, et cinis? ò cenere et polvere, et di che t'insuperbisci? Non disprezzarà facilmente i minori di se, ne si gonfiarà superbamente de i doni di Dio, per i quali come più debitore a sua Maestà più dovria humiliarsi, chi considerarà che tutti siamo poca polvere, et in poca polvere ritorniamo.</p>
<p>Dall'istesso pensiero si trahe un'altra grande utilità di non rallegrarsi soperchiamente delle prosperità, nè troppo attristarsi delle adversità di questa breve vita.</p>
<p>E anchora gran rimedio all'ansiosa sollecitudine che si ha da gli huomini di acquistar robba, di che forse ragionaremo altrove. Et finalmente per non esser più lungo, chi pensa al morire non impazzisce dietro gli honori vani del mondo, accorgendosi che nè essi possono star con noi, nè noi con loro, onde dicea San Hieronimo, facilmente disprezza ogni cosa chi sempre pensa, che presto ha da morire.</p></div3>
<div3 type="capitolo"><head>Capitolo 15</head>
<argument><p>COME IL PADRE DEVE AMMAESTRARE IL FIGLIUOLO À PENSAR ALLA MORTE. </p></argument>
<p>Adunque se è cosa sommamente necessaria al christiano il non peccare, lo essere humile, lo essere moderato nelle prosperità, constante ne i travagli, et generoso disprezzatore, quanto conviene delle ricchezze, et de gli honori, et di quelle cose, che il mondo cieco reputa per somma felicità, certo sarà anchor necessaria la continua memoria della morte, et del tremendo giuditio, acciò chiuda gli orecchi a i canti insidiosi delle sirene, et non gli siano le cose di questo mondo un laccio del Diavolo, si che per esse perda Dio. Per tanto il buon padre, ricordevole di esser christiano, et desideroso della salute del figliuolo, come lui vederà capacità sufficiente nel giovanetto, cercarà con discrete maniere, imprimergli nel cuore questa salutifera dottrina di pensare alla morte, et a ben morire, et perche le cose, che si stimano lontane non si temono, et la morte per il più ci crediamo esserci lontana, però gli mostri con gli esempii istessi che a tutte l'hore avvenga la incertitudine dell'hora del morire, et come la morte ci insidia quando meno lo crediamo à guisa di ladro che viene di notte. Et guardisi il padre di non essere troppo tenero, si che gli paia di pregiudicar alla vita del figliuolo ragionandoli di morte, nè si scusi, che non gli sofferisce il cuore, pur a pensare che il figliuolo debbia morire, non conviene questa troppo carnale tenerezza ad un petto christiano, nè è regolato amore quello, che ama più il corpo che l'anima, ò più la vita temporale che la eterna. Et non è come gli huomini carnali si pensano amaro, et melancolico il pensiero della morte, al buon christiano, il quale se bene è di carne come tutti siamo, et come, tale sente la ripugnanza naturale, non però vive secondo le leggi della carne, ma secondo le leggi dello spirito, et quando pensa alla morte non la considera solamente come separatione dell'anima dal corpo, ma la considera come un mezzo che conduce l'anima alla perfetta unione con Dio. Et non vede l'huomo spirituale la morte come fine di tutti i beni, et diletti, co'l quale occhio la vede l'huomo carnale, anzi illustrato dal lume della fede, et della gratia, la vede come porta per la quale quantunque angusta, et dura, si entra alla possessione de i veri, et eterni godimenti. Et perciò come è detto il buon padre quando vedrà il figliuolo già capace di ragione, avvezzilo pure in questi santi pensamenti, che saranno seme in lui per la più matura età, di molte virtù, si come sopra si è dimostrato in parte, nondimeno secondo la varia dispositione del fanciullo più, et meno generoso, et dolce di cuore, et variamente atto ad essere più facilmente commosso, ò dal timore, o dall'amore, cosi diversamente hora delle acerbissime pene de i dannati, hora della inestimabile gloria de i beati, et della fruitione di Dio, ch'è il mare, et il pelago di tutti i beni senza niun male, dolcemente gli ragioni, ingegnandosi però che il timor della morte, et del giuditio, et dell'inferno, conduca allo amor della virtù, et di Dio, si che serviamo al Signore non come servi ritrosi per timor della sferza, et del castigo solamente; del qual timor è scritto che la perfetta carità scaccia il timore, ma come cari figliuoli per amore, et riverenza filiale mossi da quel timor santo, del quale è scritto, Il timor santo del Signore dura ne i secoli. Et tanto ci basti haver detto del Simbolo Apostolico, passiamo hora a dir brevemente alcuna cosa de i sette sacramenti, seguitando il nostro proponimento, di cavarne tuttavia qualche ammaestramento di prattica per la nostra educatione.</p></div3>
<div3 type="capitolo"><head>Capitolo 16</head>
<argument><p>CONSIDERATIONE CIRCA I SETTE SACRAMENTI DELLA SANTA CHIESA. </p></argument>
<p>Grandi cose per certo, son quelle che l'altissima, et perfettissima legge di Christo nostro redentore, richiede dal christiano, ma grandi anchora, et efficacissimi sopra modo, et più che non si può nè esprimere, nè imaginare, sono gli aiuti, che la medesima legge ci somministra per sollevamento della nostra fiacca, et inferma natura, la quale quanto più per se stessa è debole, tanti maggiormente è forte con la gratia di Dio. Ilche considerando l'Apostolo, diceva in un luogo, che egli non era sofficiente, come da se stesso, a pensare il bene, non che a operarlo, ma in un'altro luogo dice cosi; Io posso ogni cosa in colui che mi conforta, cioè in Dio.Per tanto rendiamo infinite gratie a quel sapientissimo, et potentissimo legislatore, ilquale talmente ci commanda le cose grandi, et perfette, che insieme quello che niuna humana legge può fare, nè meno quella di Moisè lo potea, ci dà virtù, et forza di eseguirle, communicandoci la sua divina gratia per i suoi santiss. sacramenti, de i quali molto copiosamente si potria ragionare; ma per non trapassar troppo i termini della nostra materia, dico sotto brevità, che i santi sacramenti della nuova legge, et de lo stato della gratia, nel quale per la Dio mercè noi siamo, sono sette, et non più nè meno, liquali sono stati instituiti da Christo nostro Redentore, vero Dio et vero huomo, nè altro che Iddio poteva instituirgli, percioche solo Iddio è autor della gratia, et della gloria, et solo Iddio è quello che ci fa giusti, et santi. Sono i sacramenti alcuni segni sensibili, et instrumenti mirabili, ne i quali la omnipotentia di Dio ha posta tanta virtù, et efficacia che penetrano nell'intimo del cuore, et santificano l'anima, et l'adornano, et arricchiscono di gratia divina, pur che l'anima istessa riceva con humiltà il dono del Cielo, et non resista à lo Spirito santo, et non ponga impedimento alla sua giustificatione, et santificatione, mentre co'l cuore impuro, et con l'affetto del peccato, riceve i santi sacramenti. Et certo non bastano parole per esprimere quanto grave offesa si commetta contra quel benignissimo Iddio, che fatto huomo per noi, con tanti dolori, et con morte acerbissima ci lasciò queste suavissime, et efficacissime medicine, et quanto castigo accumuli sopra se medesimo il misero peccatore, che impedisce il dono, et l'effetto della gratia, se ritornando in se stesso con verace pentimento, non prende di novo con la debita dispositione, et riverenza la salutifera medicina.</p>
<p>Et perche si è detto che i Sacramenti santi della legge evangelica non sono ne più ne meno di sette, si come la santa Chiesa ci ha insegnato di continuo, non sarà penso fuori di proposito, dimostrar la sufficientia di questo misterioso numero, con una breve et chiara dottrina del Catechismo Romano, presa da sacri Theologi, laquale ogni christiano dovrebbe haver a memoria; et perche è cavata da cosa che a tutte l'hore habbiamo fra le mani, ch'è questa vita nostra mortale, per tanto è facile l'intenderla, et il ricordarsene, et nondimeno può essere di molto giovamento spirituale per la vita dell'anima, a chi vi porrà attenta consideratione.</p></div3>
<div3 type="capitolo"><head>Capitolo 17</head>
<argument><p>DELLA CONFORMITÀ DELLA VITA NATURALE, ET DELLA SPIRITUALE. </p></argument>
<p>Dico adunque, che circa la vita corporale dell'huomo possiamo considerare sette cose, cinque delle quali appertengono a ciascun huomo singularmente, per conservation di se stesso, et le due ultime gli appertengono in ordine al mantenimento del ben publico, et commune. Le prime cinque sono, nascere, crescere, nutrirsi, et cascando in infirmità, risanarsi; et ultimamente scacciar la debolezza del male, et ristorar le forze del corpo indebolite. Quanto al publico poi sono necessarii i magistrati, con l'autorità, et imperio de i quali sia governata la republica; et nell'ultimo luogo è la legitima propagatione de i figliuoli, per la conservatione della istessa cittadinanza, et del genere humano. Le medesime sette cose rispondono proportionatamente alla vita spirituale, con la quale l'anima vive a Dio, et quindi facilmente si può raccogliere la sufficienza del numero settenario de i sacramenti; percioche nel primo luogo è il battesimo, per il quale rigenerati d'acqua, et di spirito, rinaschiamo in Christo. Nel secondo è la Confirmatione, overo Cresima, che augumenta, et corrobora in noi la divina gratia, acciò possiamo combattere virilmente contra tutti i nostri nimici. Nel terzo luogo è la santissima Eucharistia, vera manna, et cibo celestiale, co'l quale si nutrisce, et sostenta l'anima nostra. Nel quarto è la Penitenza, medicina dell'anima, per cui si rende la perduta sanità spirituale, et si risanano le ferite del peccato. Nel quinto, et ultimo luogo, delle cose che appertengono all'huomo in particulare, secondo la vita de lo spirito, è il sacramento della Estrema Untione, che toglie via le reliquie de i peccati, et ricrea, et ravviva le virtù dell'anima. Ma per rispetto del ben publico, seguita nel sesto luogo l'Ordine sacro, per il quale ci concede la legitima potestà di ministrare, et dispensare gli altri sacramenti, et esercitar tutti i sacri ministerii publici nella santa Chiesa. Et finalmente nel settimo, et ultimo luogo, è il Sacramento del Matrimonio, per il quale santamente l'huomo, et la donna si congiungono, et generano i figliuoli, et gli allevano religiosamente, per il culto di Dio, et per conservatione del popolo fidele, et della santa Chiesa, diffusa per tutte le genti, si come di sopra lungamente habbiamo dichiarato.</p></div3>
<div3 type="capitolo"><head>Capitolo 18</head>
<argument><p>CONSIDERATIONE PIÙ PARTICOLARE DE I SACRAMENTI IN ORDINE ALLA EDUCATIONE, ET PRIMA DEL BATTESIMO. </p></argument>
<p>Essendo adunque questi sette Sacramenti cosa tanto eccellente, et divina, cosi per la dignità di colui che ce gli ha dati, ch'è Iddio stesso, à cui solo si deve ogni honore, et gloria, come per l'admirabile virtù che contengono in loro, sarà offitio del buon padre ammaestrar il figliuolo, si che riconosca in essi la gran misericordia di Dio, et gli tenga in quella stima, et riverenza, che giustamente si deve. Et poi che la vita della anima dipende, come habbiamo veduto, da i Sacramenti santi, faccia il padre che il figliuolo intenda questo gran bisogno, si che con l'esempio della vita corporale, per un simigliante desiderio di conservarsi, et di farsi sempre più robusto ne lo spirito, appetisca, et frequenti i santi Sacramenti. Et per discendere, secondo l'instituto nostro, più alle cose di prattica, ci si presenta nel primo luogo il Battesimo santo, porta di tutti i sacramenti, per la quale siamo entrati nella santa Chiesa, et dove habbiamo fatto quella solenne obligatione con Dio, rinontiando al demonio, al mondo, et alle sue pompe, et alle sue opere, et promettendo di seguitar in tutto Christo nostro Signore, et Imperadore, il quale all'incontro ci ha promesso la vita eterna. Alla quale gravissima et importantissima obligatione tanto poco si pensa, et tanto poco si osserva, che chi riguarda il viver commune de gli huomini, giudicarà che più presto habbiano fatto obligo di renuntiar a Christo, et seguitar il mondo, et la carne. Per tanto il buon padre avvezzi il suo figliuolo a render ogni giorno gratie à Dio di esser christiano, et à pregar S.D. Maestà, che gli dia particulare aiuto, acciò possa adempire l'obligationi fatte nel Battesimo. Et spetialmente lo avvezzi à tener memoria del giorno nel quale fu battezzato, come di suo vero natale, acciò annualmente lo celebri con rendimento di gratie a Dio, con l'uso de i sacramenti santi, et con ogni offitio di pietà christiana.</p>
<p>Lo conduca alcune volte alla Chiesa, per veder battezzare fanciulli, et lo ammonisca a considerar attentamente quelle misteriose cerimonie, et procuri che egli intenda in qualche parte il significato loro, come per cagion d'esempio, la veste bianca, ò il pannicello bianco, che si pone alla creaturina, dicendo il sacerdote con voci latine questa sentenza: Prendi la veste candida, la quale monda, et senza macchia tu porti innanzi al tribunal di Giesù Christo, per ricever la vita eterna. Intenda che quella vesta ci dimostra la bellezza, et candidezza dell'anima battezzata, et la innocenza, et purità, che il christiano deve conservar in tutta la vita, per ottener la vita eterna. Similmente la candela bianca accesa, che si dà in mano al battezzato, ò per lui à la commare, significa la sincera fede infiammata di carità, la quale ci è data nel bettesimo, et debbiamo nutrirla, et accrescerla con lo studio delle buone operationi, sino alla fine della vita.</p>
<p>Io so bene che per ordinario nel popolo fidele ci è poca cognitione di si fatte cose, onde pochi padri potranno insegnarle à i suoi figliuoli. Ma se gli huomini fossero cosi solleciti delle cose della salute, come sono di quelle che toccano a i commodi di questo corruttibile corpo, non mancano, per Dio gratia, nelle santa Chiesa pastori, et dottori, et padri spirituali, che gliele insegnino; oltre che nel Catechismo Romano sono diligentemente dichiarate. Ma se altro non sà, ricordi almeno, il buon padre, spesse volte al figliuolo la promessa, che fa alla Chiesa, di esser sempre suo servo fidele, et di renuntiar al demonio, et all'opere, et pompe del mondo. Nel qual proposito molto si potria dire, et si dirà forse in altro luogo, contra quei padri, et madri, che avvezzano i figliuoli alle superchie pompe del vestire, et gli conducono volentieri à i spettacoli vani, et tal'hora poco pudichi, non si ricordando della promessa fatta nel giorno del battesimo, et non si accorgendo qual veneno danno à bere alla tenera età, che ne gli anni più maturi occide poi l'anima. Ma per dar fine à questa parte, dirò solo, che mi sovviene haver letto in san Gio. Chrisostomo, s'io non erro, padre, et dottore di grandissima autorità, che dà per ricordo al christiano, che ogni mattina rinuovi il patto fatto con Dio nel battesimo, et voltatosi interiormente al Signore, dica con tutto l'affetto del cuore; Signor mio io renuntio al demonio, et mi congiungo con esso te. Et la parola Greca ha una tal forza, che esprimendo meglio, come la vita nostra è una militia spirituale, viene à dire; Io non voglio per modo alcuno essere della squadra, nè de i soldati di Satana, ma della militia di Christo, co'l qual proponimento si ha da armare il christiano ciascun giorno, contra tutte le tentationi del demonio, di cui ha fatto, et deve far aperta professione di essere sempre nimico.</p></div3>
<div3 type="capitolo"><head>Capitolo 19</head>
<argument><p>DELLA CONFIRMATIONE OVERO CRESIMA. </p></argument>
<p>Poiche nel battesimo santo siamo rinati in Christo, et siamo a guisa di teneri fanciulli, sopraviene il sacramento della confirmatione che ci da accrescimento spirituale, et ci corrobora, et conferma con nova virtù del Cielo, et cominciamo ad esser perfetti soldati di Christo, percioche se bene nel battesimo siamo ricevuti et scritti nella militia di Christo, nella confirmatione poi siamo armati a i combattimenti, che ci soprastanno da i nostri perpetui nemici, carne, mondo, et Satana, et ci da lo Spirito santo particular forza, acciò liberamente confessiamo non solo co'l cuore ma con la bocca anchora la verità della nostra fede, non temendo di minaccie, nè di periculo alcuno, etiandio che fosse bisogno morire come già fecero tanti santi martiri. Et quanta sia l'efficacia di questo sacramento, in confirmarci, et stabilirci nella confessione della fede, onde confirmatione è chiamato, si dimostrò apertamente nella primitiva Chiesa, ne i santi Apostoli, i quali al tempo della passione del Salvatore erano cosi timorosi, et spaventati, che non pur gli altri fuggirono, ma il buon Pietro, che sempre maggior fervore di amore havea dimostrato, verso Christo, et che poco innanzi con troppo ardite parole havea promesso di se medesimo costanza, et fermezza sopra tutti gli altri discepoli, alla voce poi di una donnicciuola cadde cosi vilmente per terra, che tre volte negò il suo Maestro, et Signore. Ma dapoi che il giorno della Pentecoste furono vestiti gli Apostoli di virtù dell'alto, et furono ripieni di Spirito Santo, che con suono, et spirito vehemente, et lingua di fuoco apparve, fù in tal maniera invigorito et confirmato il cuor loro, che senza timore alcuno scorrendo per tutto il mondo, predicarono innanzi a i Re, et a i Presidi, et Magistrati l'Evangelio di Christo crocifisso, et si rallegravano, et gloriavano quando per il nome di Giesù Christo erano dispregiati, et battuti.</p></div3>
<div3 type="capitolo"><head>Capitolo 20</head>
<argument><p>CHE IL PADRE DEVE FAR CRESIMARE IL FANCIULLO. </p></argument>
<p>Ricordisi adunque il buon padre, che sà per esperienza a quali battaglie entri in questo misero mondo il novello soldato di Christo, di fare che il figliuolo sia in ogni modo confirmato, ò come vulgarmente si dice, cresimato; che se bene questo sacramento non è assolutamente necessario alla salute, come il battesimo, è però di grandissima utilità, poiche quello istesso Spirito santo, che operò ne gli Apostoli, et ne i Martiri, è dato anchora à noi, et quella istessa divina virtù si diffonde ne i nostri cuori, la quale se vorremo adoprare virilmente, saremo anchor noi i vincitori nelle battaglie spirituali, come furono i Santi. Per il che gran riprensione meritano coloro, che mostrando di stimar poco un tesoro cosi grande, passano non pur la pueritia, ma la gioventù, et l'età più mature senza haver ricevuto questo venerando sacramento, la cui eccellenza, et dignità, oltra le altre cose, ci è dimostrata in questo, che solo il Vescovo, è il suo proprio, et ordinario ministro. Hor quanto tocca all'eta nella quale il fanciullo deve essere cresimato, sarà, generalmente parlando, tempo conveniente dopo il settimo anno, ò quinci intorno, quando già per lo più si comincia ad haver uso di ragione, et per conseguenza già deve armarsi il soldato di Christo a poter combattere spiritualmente, alla qual cosa i troppo piccoli fanciulli non sono per anchora idonei.</p></div3>
<div3 type="capitolo"><head>Capitolo 21</head>
<argument><p>DEL DISPREZZO DEL TIMOR MONDANO. </p></argument>
<p>Da questo sacramento si havrà da cavar dal padre uno utilissimo documento, per la educatione del figliuolo, cioè di ricordargli spesse volte, che disprezzi ogni timore mondano, et scacci da se ogni vitiosa vergogna, et apertamente con le parole, et con l'opere, et con tutta la vita sua faccia aperta professione di christiano; il che tanto importa, che ardisco quasi dire, che in questo consiste la somma de i documenti della vita christiana; percioche la maggior parte de gli huomini si ritirano da quei mezzi, che sariano strada certissima, et sicurissima per condurli alla salute, et non fuggono, anzi seguitano quelle cose, che conducono al peccato, et alla dannatione, solo per questo timore del mondo. Et, come ben dice un santo huomo, questo, che si dirà, et che non si dirà, sono una gran rete, con la quale il diavolo mena molte anime alla perditione eterna. Però ammonisca il padre spesse volte il figliuolo, ch'egli è stato unto co'l sacro olio del crisma, et è stato segnato per le mani Episcopali, co'l segno della santa Croce, che è il carattere, et la impronta della militia christiana nel mezzo della fronte, che è il luogo dove maggiormente appariscono le passioni del timore, et della vergogna, co'l rossore, et con la pallidezza, acciò egli intenda che niuna cosa lo deve spaventare, nè far vergognare, si che non confessi liberamente Christo crocifisso, la qual confessione non consiste solamente in dire, io son Christiano, con semplici parole, ma conviene farla con vive opere, conformi alla legge et professione christiana, altrimente sarà del numero di coloro de i quali l'Apostolo san Paolo dice, con le parole confessano di conoscer Christo, ma con i fatti lo negano. Però avvezzi il padre il fanciullo à tener più stima di quello che dirà Iddio, che di quello che dirà il pazzo mondo. Et perche lo affetto della vergogna è buono ne fanciulli, quando si commove da conoscimento, et pentimento di alcun difetto commesso, per tanto avvezzilo à vergognarsi del peccato, et di haver mancato al debito di buon christiano, et non come molti fanno, che si vergognano di non far del male, ò almeno di far il bene, de i quali dice il Salvatore nello Evangelio: Chi havrà erubescenza di me, et della mia dottrina, di costui havrà erubescenza il figliuolo della Vergine, quando verrà nella Maestà, et gloria sua et del padre. Sarà per questo buona, et utile consuetudine che il figliuolo, si segni spesse volte la fronte, col segno della Croce, si come si legge che era costume de i Christiani nella primitiva Chiesa, acciò spesso anchora si ricordi, ch'egli porta impresso il segno di Cavaliere di Christo, et rinovi interiormente il proponimento, di voler apertamente, et come si sol dire, a viso scoperto, confessar nella vita, et nelle attioni sue Christo crucifisso, dicendo con san Paolo, non mi arrosisco, et non mi vergogno di predicar l'evangelio.</p></div3>
<div3 type="capitolo"><head>Capitolo 22</head>
<argument><p>DELLA SANTISSIMA EUCHARISTIA, ET COME IL PADRE DEVE PROCURARE CHE IL FIGLIUOLO NE SIA DEVOTO. </p></argument>
<p>Se è offitio del buon padre, ammaestrare il figliuolo à portar molta riverenza à tutti i sacramenti, ordinati da Dio, vasi pretiosissimi della gratia, et instrumenti efficaci della nostra salute, non ha dubbio che con molto maggior studio doverà adoperarsi, perche egli riverisca singularmente, et sia devotissimo del santissimo sacramento della Eucharistia, dove dopo la consecratione sotto il velo di quelle spetie di pane, et di vino, che sensibilmente vediamo, et gustiamo veramente, realmente, et sustantialmente è il fonte di tutte le gratie Giesù Christo S. N. autor della vita, et donator della gloria. Questo è il memoriale della sua benedetta passione. Questo è il pegno dolcissimo dell'amore inestimabile ch'egli ci porta, poi che non contento di esser morto per nostra redentione, si è fatto cibo dell'anime nostre, per unirci, et incorporarci à se medesimo con strettissima unione d'amore. Cibo che dà vita, et vigore, et robustezza all'anima, acciò possa operare opere vive, quali à lei si convengono di spirito, di virtù, et di santità, non altrimenti che il nutrimento naturale da forza al corpo, onde possa esercitar vigorosamente le sue operationi. Questo è il fuoco celeste, che nutrisce nel cuor nostro il calor della devotione. Questa è la verace manna, che ha ogni sapore di suavità, et ci lieva il gusto delle carni di questo infelice Egitto. Questa è la rugiada che restingue gli ardori, et le fiamme del fomite, et della concupiscenza, percioche quella carne virginale, concetta per operatione de lo Spirito santo di sangue parimente virginale, et purissimo, senza sobboglimento alcuno di libidine, conferisce particular virtù a chi degnamente se ne ciba, contra l'impeto carnale. La onde i giovani spetialmente, ne i quali per ordinario maggiormante avvampano gli incendii della lussuria, hanno bisogno di communicarsi spesso con ogni humiltà, si che possano conservare illeso, et immaculato il fiore gratissimo a Dio della santa Virginità.</p>
<p>Per tanto come s'è cominciato à dire, avvezzi il buon padre il fanciullo a riverir sommamente, il sacramento santo dell'Altare, et con ogni buon modo accenda nel tenero petto questo fuoco d'amore, et di devotione.</p>
<p>Giovarà a questo lo ammaestrarlo, che con grandissima veneratione lo adori in Chiesa, lo accompagni nelle processioni solenni, et mentre è portato a gli infermi, co'l torchio acceso in mano, et col capo scoperto. Similmente quando lo rincontra a caso, et quando gli occorre passare avanti al tabernacolo dove sta riposto, non si scordi mai di salutarlo riverentemente, et col cuore humiliato, et con le ginocchia inchinate sino alla terra.</p>
<p>Pervenuto poi il fanciullo a gli anni della discretione si che già discerna la eccellenza di questo pane celestiale, da quello della terra, lo faccia communicare secondo il giuditio del confessore, et di mano in mano, crescendo la capacità, lo introduca nell'uso più frequente di questo divinissimo sacramento. Non manchi d'insegnargli, come per sedere alla mensa del sommo Re, convenga havere le vestimenta candide, cioè l'anima pura, et lavata da i peccati nella santa confessione. Aggiunga con quanta riverenza, et con un santo timor amoroso, et filiale, con quanto raccoglimento interiore, et esteriormente anchora, con quanto divota compositione di tutto 'l corpo, si debbia assistere à quella sacrosanta, et tremenda mensa, per cibarsi del pane de gli Angeli.</p>
<p>Queste, et altre cose necessarie, insegnarà il padre al figliuolo tanto più facilmente, se con la instruttione delle parole, congiungerà quella più efficace dell'opera, et del suo proprio esempio, percioche essendo i fanciulli come altrove si è detto disposti per natura alla imitatione, sempre più prontamente, et con diletto faranno quello che vedranno fare a i padri, et alle madri loro.</p></div3>
<div3 type="capitolo"><head>Capitolo 23</head>
<argument><p>DI ALCUNI CHE NON APPROVANO IL COMMUNICARSI SPESSO. </p></argument>
<p>E cosa lagrimabile, che tra coloro che hanno titolo, et professione di esser seguaci di Christo, si trovino alcuni, iquali pregiandosi del nome, nondimeno nell'opere, et ne gli effetti si vergognino di apparir christiani, dellaqual vergogna vitiosa, et pernitiosa, si parlò non molto di sopra. Et di questi ve ne sono di due maniere, percioche alcuni conoscono, et approvano il bene, et eleggono di volerlo fare, ma per una certa pusillanimità, et timore di essere mostrati à dito non ardiscono scoprirsi per veri discepoli di Christo et per fideli osservatori della sua dottrina, ma sono a guisa di Nicodemo, che occultamente, et di notte conversano, et trattano co'l Salvatore, et di mezzo giorno con i Farisei, cioè con gli huomini peccatori, et amici della gloria del mondo.</p>
<p>Ma di peggior sorte sono quegli altri, che disprezzano, et motteggiano le operationi di vero, et pietoso christiano, ilche fanno non tanto per difetto di fede, che già non meritariano nome di fideli, et di catholici, ma per non guastarsi co'l mondo, et per più licentiosamente servire à gli appetiti, et desederii della carne. Et come che deridano molti esercitii della pietà christiana, riputandoli cose da donnicciuole, et da gente bassa, et semplice, fanno in particulare una certa quasi professione di non approvar il tanto frequentare i sacramenti santi, della confessione, et communione, dicendo che basta osservar il precetto di confessarsi, et communicarsi una volta l'anno, il che se la Chiesa non li constringesse co'l timor della pena, forse ne ancho farebbono, ma di vantaggio voglion parer savii, palliando la lor poca divotione, con una stolta prudenza, et con una falsa, et simulata riverenza, discorrendo che non conviene contrarre tanta famigliarità, et domestichezza con Dio, come se bene alcuno ci potesse avvenire, senza esser domestici di Dio, et senza essere uniti con esso lui, quanto più si può. Ma s'io non erro, la più vera cagione di questo lor timore, di diventar troppo famigliari con Dio, è perche non voglion allontanarsi da un'altra famigliarità, che troppo lor piace, cioè dalla stretta intelligenza, et liga che tengono con la libertà della carne, et col mondo, et con le disordinate concupiscenze.</p>
<p>S'aggiunge che questa è una delle astutie di Satana, ilquale non potendo patire che l'amor di Dio verso gli huomini, sia arrivato à tal segno, che non solo si sia fatto huomo, ma cibo et nutrimento de gli huomini, et sapendo per esperienza quanto forte armatura sia questa, contra tutti gli insulti suoi, cerca per invidia, et per rabbia, sviare i figliuoli, per iquali è preparato questo pane, dalla pretiosa mensa del celeste padre, et va movendo ogni machina, acciò le anime non si nutriscano di quel cibo che ricevuto degnamente, et con debita preparatione, le rende fortissime et insuperabili dalle sue tentationi.</p>
<p>Hor io non intendo di rifiutar in questo loco, con più parole, cosi falsa sentenza, indegna di huomo christiano, dirò solo che non sono mancati, come non mancano giamai nella santa Chiesa, huomini di spirito et dottrina, i quali si sono opposti per muro, contra questo ariete del Diavolo, et hanno scritti utili libri in questa materia, provando evidentemente la necessità, et il frutto della frequente communione, fatta però con quella dispositione, et con quelle circonstanze che a tanto sacramento meritamente, si convengono. Et già per Dio gratia, et per sollecitudine d'huomini religiosi, et servi di Dio, l'uso de i buoni è multiplicato in modo, et ha talmente con l'opera confirmata la dottrina, che hormai l'antico serpente non ardisce in questa parte, cosi scopertamente, come ne gli anni più à dietro solea, vomitar il suo veneno.</p>
<p>Et per dar fine a questa digressione, non si dice che ciascun del popolo fidele indistintamente sia atto a spesso communicarsi, ma ben si ricorda al nostro padre di famiglia, et per lui medesimo, et per il figliuolo, che habbiano grandissima devotione verso questo mirabile sacramento, che ascoltino con gli orecchi interiori i dolci inviti di Christo, che sopramodo desidera mangiar con noi, che procurino viver con purità di cuore, per quanto l'humana nostra fragilità comporta, purgando le macule dell'anima con la penitenza, et confession santa, talche con la obedienza del discreto padre spirituale, possano assai più spesso, che molti per ordinario non fanno, cibarsi à quella divina mensa, dove si mangia quel pane, che ci fa vivere in eterno.</p></div3>
<div3 type="capitolo"><head>Capitolo 24</head>
<argument><p>DELLA PENITENZA OVERO CONFESSIONE. </p></argument>
<p>Molte sono le infirmità, allequali come ciascun sa per esperienza, questo nostro corpo fragile, et corruttibile è sottoposto, ma molte più, et molto più gravi sono quelle dell'anima, la cui sustanza è troppo più nobile, et delicata. Sono le malattie dell'anima le disordinate passioni, et gli affetti nostri sfrenati, et in somma i molti peccati, ne i quali à tutte le hore in mille maniere trabocchiamo. Per tanto se siamo diligenti, et solleciti circa la cura di questo caduco corpo, che irreparabilmente va di continuo morendo, molto maggior sollecitudine dovremo usar per l'anima, la quale è di natura eterna, et è la più eccellente, et la più importante portione di noi medesimi.</p>
<p>Hora la medicina spirituale dell'anima, è il sacramento santo della penitenza, overo confessione, dove la virtù et efficacia del sangue di Christo, ci è applicata talmente, che l'anima la qual prima era morta per il peccato, ricupera la vita della gratia; cosa che niuna medicina humana può fare nella morte del corpo. Et se pur l'anima non fosse morta per il peccato mortale, che è quello che spiritualmente l'uccide, ma solamente si ritrovasse languida, et debole, per le spesse punture delle colpe minori, et cotidiane, che veniali si chiamano, riceve in questo sacramento sanità, et acquista insieme vigore, et fortezza di spirito, per poter fare maggior resistenza alle tentationi, et esser più lontana da i pericoli di peccar mortalmente; conciosia che la confessione santa, non solamente è medicina curativa, che ci rende la perduta sanità dell'huomo interiore, ma anchora ha virtù preservativa, per la quale l'anima si conserva, et persevera per la divina gratia a non cader facilmente nel peccato. Et per tanto cosi come a quelli che sono caduti nel peccato mortale, non ci è altro rimedio di salute, che il sacramento della penitenza, cosi a gli altri è sommamente utile, et fruttuosa; conciosia che i peccati veniali, anchor che non privino l'anima della vita della gratia, come i mortali fanno, nondimeno la indeboliscono, et raffreddano il fervore della divotione, et a poco a poco dopo molte piccole percosse, si viene a contrahere una tale indispositione, che sopravenendo una tentatione alquanto gagliarda, l'anima è gettata per terra miserabilmente; per il che poco prudenti sono coloro, che non fanno stima delle colpe, et cadute men gravi, a i quali avviene quello che il Savio dice, Chi disprezza le cose minime a poco, a poco fa gran caduta. Et è maraviglia il veder come questi medesimi nelle cose temporali, et di carne, sentono diversissimamente, conciosia cosa che quanto alla robba, non solo fuggono le grandi perdite, ma anchora le piccole; et quanto al corpo non solo si guardano dalle ferite mortali, ma da qual si voglia leggiera piaga, et è cosa naturale il fuggire non solo la total distruttione di questo composto, et l'esser privati d'un membro principale, come d'un occhio, ò d'un braccio, ma non è alcuno che volontariamente elegga di perdere pure l'estrema parte d'un dito piccolo, solo della salute, et integrità dell'anima sono gli huomini prodighi.</p></div3>
<div3 type="capitolo"><head>Capitolo 25</head>
<argument><p>COME I FANCIULLI SI DEVONO AVVEZZARE ALL'ABHORRIMENTO DEL PECCATO, ET ALLA CONFESSIONE. </p></argument>
<p>Hora il buon padre christiano, che non vuol reggere se medesimo, nè meno la casa sua con le false regole del mondo, ma con le vere di Christo, insegnarà da i teneri anni al figliuolo di abhorrire il peccato assolutamente, di qual si voglia maniera egli sia, come cosa brutta, nociva, et che dispiace a Dio, et insieme a confessarsene humilmente. Per tanto cominciando con le cose minori, sarà giovevole che si avvezzino i fanciullini ad arrossirsi delle cose mal fatte, vedendo come il padre, et la madre se ne turbano, et ne restano offesi, tal che sentendo i fanciulli la puntura della vergogna, et talhora del castigo, si dolgano d'haverle commesse; co'l qual modo pian piano si assuefaranno anchora a temere di offendere il sommo et celeste padre Iddio. Ne farà in questo gran fatica, come forse alcuno potrebbe dubitare, per la poca capacità de i putti; percioche come il bello, et il vago della virtù si scopre col suo splendore, et porta per se medesimo un certo diletto, che invita et attrahe l'anima, che anchora non è habituata, et indurata nel male, cosi per il contrario ogni peccato, et qual si voglia difetto, et diformità, se bene non fusse peccato propriamente, si fa conoscere, et naturalmente si abhorrisce, et fino ne gli animali, che hanno certa maggior ombra di ragione appariscono talhora segni di dolore, et di pentimento d'haver fatto alcun male. Per il che conviene nutrir questi semi nel fanciullino, si che si vergogni del fallo, non solo per rispetto della presenza paterna, ò per timor della riprensione, et del castigo, ma per il fallo istesso, come brutto, et schifo.</p>
<p>Molto anchora importa avvezzare i puttini, a non negar ostinatamente il proprio difetto, anzi a confessarlo humilmente, et a chiederne perdono; et per ciò è ben fatto, che quando si rendono in colpa, et si humiliano, et promettono di emendarsi, il padre si renda più esorabile, et facile al perdonare. Sarà questo buon mezzo acciò pian piano venga il fanciullo à farsi humile, riverente, veridico, et timoroso del padre temperatamente, con speranza di poter ottenere perdono nel tribunale, per cosi dire, del giuditio paterno, et si disporrà l'animo anchor tenero, et semplice ad andar in verità nel tribunale di Christo, cioè nel sacramento della confessione santa, il che importa grandissimamente, et insieme si verrà a prendere un buon habito di confessar humilmente il peccato, et non scusarlo, ma detestarlo con fiducia della divina misericordia, con proponimento fermo di non commetterlo di nuovo. Veramente è cosa degna di compassione il veder come questa nostra superba sensualità si reca malissimo volentieri a confessare il proprio peccato; anzi tanto siamo lontani dallo accusarci, che subito troviamo ragioni apparenti, et mille argumenti per escusarci; il che habbiamo per antica heredità di Adamo, il quale interrogato da Dio, perche havesse mangiato del pomo vietato, in luogo di confessare il suo delitto, et chiederne perdono, lo rigittò nella donna, et poco meno in Dio medesimo, dicendo: La donna, la quale tu m'hai data per compagna m'ha dato del pomo. Hor, come io ho cominciato a dire, alla nostra carne pare un grave giogo la confessione; et il demonio astutissimo, perche non si esca da suoi lacci, quella vergogna che toglie prima al peccatore acciò commetta il peccato, cerca di rendergliela da poi che l'ha commesso, si che ò lo escusi, ò non lo confessi. La onde è necessario cominciar a buon'hora ad avvezzar il fanciullino a portar il giogo suave del Signore; non altrimenti che si faccino i bifolci, i quali à i vitelli piccoli, destinati all'aratro, pongono alcuni collari leggieri di vimini, et poi tuttavia li fanno alquanto più gravi, acciò poi riesca loro men pesante, et manco noioso il vero giogo. Conduca adunque il buon padre, spesse volte il figliuolino à i piedi del confessore, quivi in atti, et parole di penitente, secondo potrà esser capace, impari a poco a poco la santa humiltà, stando in ginocchione divotamente, percotendosi il petto, et baciando la mano al prete, et prendendo la sua benedittione. Et nel resto il confessore lo confortarà dolcemente alla virtù, promettendogli che Giesù Christo gli darà il paradiso se sarà buono, et obediente al padre, et alla madre. Et dopo questo gli farà fare alcuna cotal penitentiola puerile, per introdurlo a poco a poco a far a suo tempo prontamente le vere satisfattioni, et brevemente lo instruirà con altre simili maniere, come meglio parerà alla prudenza di esso confessore, il quale non reputarà per cosa leggiera, nè di piccolo momento, lo inserir per questa via nell'animo del puttino, come in un terreno molle, i semi del timor di Dio, che con la divina gratia produrranno poi grandissimo frutto.</p></div3>
<div3 type="capitolo"><head>Capitolo 26</head>
<argument><p>DI QUANTA IMPORTANZA SIA UN BUON CONFESSORE, ET PADRE SPIRITUALE. </p></argument>
<p>Non si può considerare, nè riferir senza dolore, che gli huomini communemente nelle cose della carne sono prudentissimi, et in quelle dello spirito, et della salute loro poco avveduti, et negligentissimi, si come ad altro proposito si è toccato di sopra. Di qui è che per la sanità corporale si procura un medico eccellente, non perdonando a spesa, et si cerca che habbia perfetta cognitione della nostra complessione, et si discorre seco molto à minuto, etiandio nel tempo della sanità, acciò quando siamo ammalati, sappia meglio medicar il male dalla radice. Et poi che il medico è bene instrutto, et habbiamo una certa fede in lui, non ci rechiamo leggiermente a mutarlo, anzi si vede che lo aspetto solo del proprio medico, è una maniera di medicina all'inferno. Hora saria molto giusto, che questa istessa prudenza si osservasse nella cura dell'anima, et non andassero i penitenti ogni giorno variando medico spirituale; sopra di che si potrebbono dire molte cose, le quali tralascio per non esser troppo lungo. Dirò solo, che tutti i padri, et maestri de lo spirito, hanno riputato cosa importantissima, et quasi la somma della vita christiana, lo haver un direttore fermo, et ordinario, et un padre spirituale esperto nel governo dell'anime, et pieno di carità, et che sappia compatire a gli infermi, et habbia, come si suol dire, scienza et conscienza; sotto la cui mano, et obedienza altrui si governi in tutte le sue attioni, procedendo con grandissima verità, et con sincerissimo aprimento di tutto l'intimo del cuore. Le quali attioni nostre all'hora andaranno sicure, quando saranno approbate da questo auriga, et rettore de la vita nostra; ilche debbiamo tener per fermo, non solo per la particular cognitione, che egli haverà della complessione, per cosi chiamarla, della nostra anima, ma per il lume spetiale, che Dio gli concederà, conforme al luogo che tiene, per benefitio, et salute nostra. Però il buon padre insegni al figliuolo questa dottrina, non solo con le parole, ma con la prattica di se medesimo, acciò vedendo il figliuolo l'honore, et la stima che fa suo padre del suo parrocchiano, o d'altro savio confessore, ch'egli si habbia eletto, come avviene nelle Città grandi, dove è copia di confessori religiosi, et approbati, et vedendo ch'egli riferisce al suo consiglio tutte le deliberationi importanti di casa sua, impari anchor egli a far il medesimo, quando sarà padre di famiglia; e in tanto il padre conduca, come è detto, il figliuolo al medesimo confessore sempre, et glielo assegni per guita, et maestro; et egli, come un nocchiero prattico, lo condurrà, con l'aiuto della divina gratia, in mezzo di molte tempeste di questa vita, in sicuro porto. Et non sia chi dubiti punto, che se bene il padre spirituale fosse per altro di minor prudenza, et prattica, de i negotii humani, di noi; nondimeno Iddio per il suo ministro, come è detto, corrisponderà alla fede nostra, si come l'esperienza istessa, a tutte le hore ce lo dimostra apertamente.</p></div3>
<div3 type="capitolo"><head>Capitolo 27</head>
<argument><p>DE I TRE ULTIMI SACRAMENTI ET IN SPETIE DELL'ESTREMA UNTIONE. </p></argument>
<p>Poco fa mestieri di discorrere intorno a gli ultimi tre sacramenti che restano, percioche del matrimonio s'è parlato già lungamente et dello ordine sacro forse ci occorrerà dir qualche cosa quando si trattarà della elettione de lo stato clericale, et del sacramento della estrema untione, non par che molto si possa cavare d'instruttione per la nostra educatione, poi che questo sacramento non ha luogo, se non quando siamo per partire di questa vita, tuttavia per non passarla del tutto con silentio, diciamo che se bene questo sacramento è proprio di coloro che sono già vicini alla morte, onde pare che una sol volta si debbia dare, nondimeno è cosa certa che se di quella infermità non si muore, si può reiterare, sempre ch'occorrerà bisogno simigliante, cioè che la morte sia giudicata soprastarci, et non solo si può, ma etiandio si deve in quel difficile passaggio, all'uscire di questa valle di lagrime, all'hora che l'anima con maggiore, et più pericolosa lutta, si ha da incontrare con i suoi nemici in su la porta, si deve dico armarla della virtù di questo sacramento, come quello che propriamente è stato instituito da Christo nostro Signore per confortar l'anima, in quello ultimo combattimento, oltra che tal volta anchora questo istesso sacramento conferisce la sanità del corpo, se cosi è espediente per bene dell'anima. Et poi che parliamo del sacramento de gli infermi, non è da tacere, che il buon padre, et con le ammonitioni fatte a tempo et luogo, et con l'esempio di se medesimo deve ammaestrare il figliuolo che cadendo in malatia, subito la maggior cura sia di ricorrere al medico spirituale evacuando i mali humori dell'anima, cioè i peccati, per i quali spesso avvengono le infermità corporali, per mezzo della confessione, et proponendo di voler mutar la vita in meglio, et all'hora le medicine humane saranno più efficaci. Et finalmente il nostro padre di famiglia ilquale in vita, et in morte deve essere uno esemplare al figliuolo d'un perfetto christiano, dopo havergli insegnato a ben vivere, gli insegnarà anchora à ben morire che più importa, disponendo secondo il detto della sacra scrittura, alle cose di casa sua, et particularmente con confessarsi divotamente, et ricevere il santissimo viatico, et con chiedere mentre anchora ha sentimento, et vita la estrema untione, protestando sino all'ultimo spirito di esser vero, et obediente figliuolo di santa Chiesa. Et tanto basti haver detto de i sette sacramenti della legge evangelica. Hora passiamo a dire alcuna cosa de i dieci precetti, dati da Dio al tempo della antica legge.</p></div3>
<div3 type="capitolo"><head>Capitolo 28</head>
<argument><p>DEL DECALOGO, OVERO DE I DIECI PRECETTI DELLA LEGGE. </p></argument>
<p>Anchor che nell'animo dell'huomo, sia stata impressa, et scolpita da Dio una legge, et una luce tale che per essa discerniamo il bene dal male, il giusto dall'ingiusto, et l'honesto dal suo contrario, nondimeno volse Iddio dar al popolo suo, per le mani di Moisè suo servo fidele la medesima legge, scritta nelle due famose tavole di pietra, acciò la legge interiore del cuore, la quale per la malitia de gli huomini, et per la lunga tirannide del peccato, era sopramodo oscurata con questo nuovo lume della legge scritta, divenisse più chiara, et più manifesta. Scrisse adunque Iddio la legge sua brevissima, percioche è spiegata in dieci precetti, et nondimeno è la somma di tutte le leggi, anzi questi istessi dieci precetti si riducono à molto minor numero, cioè a due solamente, cioè all'amor di Dio, et del prossimo, da i quali come il Salvatore disse nell'Evangelio, pende tutta la legge et i profeti. La onde due anchora furono le tavole che diede Iddio a Moisè, conciosia che nell'una si contenevano i precetti pertinenti all'amor di Dio, et nell'altra quelli che riguardano l'amor del prossimo, talche finalmente tutta la legge si riduce ad un precetto solo, del quale dicea l'Apostolo scrivendo à i Romani, la pienezza, et il complimento della legge, è la dilettione, et l'amore. Et Christo medesimo Signore, et maestro nostro, confirmando, et spiegando la legge data nell'antico testamento, ogni cosa riduceva all'amore, tanto che questo solo pose per segno, et per cosi dire per l'impronta del buon christiano, quando diceva a gli Apostoli: A questo si conoscerà da gli huomini che voi sete miei discepoli, se vi amarete insieme. Di quà s'intende quanto sia, non solo non grave, ma suave la legge di Dio, et quanto poco siamo degni di scusa non la osservando, et quanto per il contrario siamo degni di castigo per le nostre trangressioni. Per il che divinamente dice S. Agustino; Chi è colui che ardisca dire, che all'huomo sia impossibile amare? amar dico il creatore et benefattore, il padre amantissimo, amar di poi anchor se stesso, ne i fratelli, et prossimi suoi? hor chi ama Iddio, et il prossimo, ha adempito la legge.</p></div3>
<div3 type="capitolo"><head>Capitolo 29</head>
<argument><p>COME SI DEVONO AVVEZZAR I FANCIULLI AD ESSERE OSSERVATORI DELLA DIVINA LEGGE. </p></argument>
<p>Procuri per tanto il buon padre di inserire, et imprimere nell'animo del fanciullo una riverenza grande verso la legge di Dio, et un timor santo, et un fermo proponimento di non transgredirla giamai, anzi co'l divino aiuto, senza 'l quale le nostre forze sono debolissime, et insufficienti sono, osservarla, et custodirla sempre. Dimostrarà adunque quanto siamo obligati ad osservare la volontà di Dio, la quale egli si è degnato manifestarci nella sua santa legge, perciò ch'egli è lo Iddio nostro, cioè Signor nostro, Creator nostro, che ci ha redenti, che ci mantiene, dal quele habbiamo, et aspettiamo ogni bene in tempo, et in eternita. Egli è il Giudice, avanti al cui Tribunale tutti debbiamo rappresentarci, et quivi si rivederà a ciascuno stretto conto della osservanza, overo inosservanza della legge. Tal che il buon padre hora con l'esca dello amore, et del premio, hora con la sferza del timore, et della pena, moverà l'animo tenero del fanciullo, formando, et stampando in esso alcune massime christiane, utilissime in tutta la vita, si per ritirarci dal male, si per spronarci al bene; percioche gran sollevamento è nelle opere buone, et virtuose, et quasi un rinfrescamento di cibo, et di bere a chi si affatica, il ricordar à se stesso la voluntà di Dio, con queste, ò simili parole: Iddio me l'ha commandato, cosi vuole Iddio, io fo questo per Iddio. Et per l'altra parte, Iddio non vuole, Iddio la ha prohibito, dispiace a Dio, Dio mi guardi di farlo, non farò mai tal cosa, che offende Dio. Questi et simili sentimenti, radicati nel cuor nostro dalla fanciullezza, per la buona dottrina, et molto più per il buon esempio paterno, poi che come s'è detto più volte, et non si può dire a bastanza, questo è il modo efficacissimo di persuadere, questi precetti dico, sono a guisa d'un fortissimo scudo, contra tutte le tentationi del diavolo, il quale perde come si suol dire la schrima, quando trova un'animo fermo, et risoluto, che per niuna cosa del mondo per grande, per bella, et dilettevole che si sia, nè per danno, ò pericolo alcuno, che gli soprastia, non vuol transgredire le legge di Dio, di questo modo fu allevato il Santo Gioseppe, et la casta Susanna, et mille altri, de i quali son piene le divine scritture, et le historie de i Santi.</p></div3>
<div3 type="capitolo"><head>Capitolo 30</head>
<argument><p>COME PARIMENTE SI DEVONO AVVEZZAR À RIVERIRE LE LEGGI HUMANE. </p></argument>
<p>E anchor necessario, che il fanciullo si avvezzi a riverire, et osservare le humane leggi, non tanto per timore della pena, quanto per lo amore della virtù, essendo persuaso che i Prencipi, et Superiori, sono in terra Luogotenenti di Dio, et ogni potestà è da Dio, et la istessa legge di Dio ci commanda questa obedienza, onde chi resiste alla potestà humana, resiste alla ordinatione di Dio. Cerchi adunque il padre imprimere amore, et riverenza nel figliuolo verso il Prencipe, et la Republica, et perche come altrove s'è detto, nel governo famigliare si vede una certa imagine di reggimento politico; giovarà assai per le cose maggiori, che il figliuolo sia pronto ad obedire le leggi domestiche, et veda parimente i famigliari che prontamente le obedischino, et provi, et riconosca in se stesso, et ne gli altri la mercede, et il castigo, della obedienza, et della inobedienza; senta spesse volte il padre commendare il Prencipe, et i Governatori, che mantengono la giustitia, et provedono a tutti, come padri communi, come si dirà più basso, et quando tal'hora occorrerà al padre di esercitare alcun offitio publico, ò far qualche cosa secondo l'ordine delle leggi, ne avvertisca il figliuolo, et si dimostri di fare quello che egli fa, con lieta, et pronta voluntà per ubidire come deve, al prencipe, et alle leggi, acciò il figliuolo anchora si renda bene affetto a fare il medesimo non giudicando, ma obedendo a i suoi superiori. Il che quanto necessaria, et salutifera cosa sia, le calamità de' nostri tempi, le molte rivolutioni di stati, le ribellioni dè popoli, disprezzatori delle leggi divine, et humane, pur troppo apertamente ce lo dimostrano. Et tanto basti per hora, poiche alcun'altra cosa pertinente a questa istessa materia, si havrà nel precetto dell'honorare i parenti.</p></div3>
<div3 type="capitolo"><head>Capitolo 31</head>
<argument><p>DEL PRIMO PRECETTO. NON HAVRAI DEI ALIENI. </p></argument>
<p>Discorriamo brevemente per i dieci commandamenti, à fine di cavarne alcuna instruttione di prattica, come nell'instituto nostro richiede. Dico adunque che un solo è il vero Iddio, creatore del Cielo, et della terra, come si disse di sopra nel Simbolo Apostolico, ilquale Iddio è la prima, et somma, et infallibile verità, et però à lui si deve prestare ogni credenza, questo Iddio è onnipotente, benignissimo et prontissimo à farci bene, et però in lui debbiamo collocare ogni speranza, questi finalmente è un abisso d'infinita bonta, onde è ben giusto che lo amiamo con tutto il cuore, talche sotto questo precetto vengono le tre virtù, chiamate Theologali, fede, speranza, et carità, senza le quali, non possiamo piacer à Dio, nè ottenere la vita eterna. Hora è da sapere, che il precetto della legge antica, che dice cosi, non havrai nel cospetto mio Dei alieni, contiene in se due precetti, l'uno de i quali ha forza di commandare, et l'altro di prohibire, et tanto è come se dicesse, Renderai sommo honore a me vero Iddio, et non à i falsi Dei. Quanti siamo gli oblighi che habbiamo di amare, et riverire questo grande, et ottimo Iddio, si è detto di sopra à bastanza, quanto apperteneva alla nostra materia, nella esplicatione del Simbolo Apostolico. Attenda adunque il buon padre, à ricordar a tutte le hore al figliuolo, il timor santo, et l'amor di Dio, poiche à tutte le hore anchora anzi ad ogni momento, piovono sopra di noi le gratie, et beneficii suoi, et ogni creatura grida, et ci invita ad amarlo, et honorarlo. Riempia il fanciullo d'una santa confidenza, si che in ogni suo bisogno ricorra all'aiuto di Dio, et speri in lui.</p>
<p>Facciagli imparar a mente, et proferir spesse volte quelle parole, dette dal Salvatore, parlando di questo primo commandamento, cioè Amarai il Signor Iddio tuo con tutto il cuor tuo, con tutta l'anima tua, et con tutta la mente tua. Questo è il massimo, et primo commandamento. Il secondo è simile a questo, amarai il prossimo tuo come te stesso; in questi due commandamenti consiste tutta la legge, et i profeti. In sin qui son parole del redentore, dalle quali intendiamo quello che acutamente disse un santo, che la misura di amar Dio, è amarlo senza misura.</p></div3>
<div3 type="capitolo"><head>Capitolo 32</head>
<argument><p>DI QUELLI CHE PECCANO CONTRA IL PRIMO PRECETTO, ET IN SPETIE DE GLI HERETICI. </p></argument>
<p>Molti sono coloro che contra il primo precetto della legge, non rendono il debito d'honore al vero, et sommo Iddio, come gli Idolatri, Infideli, Maomettani, et Giudei, ma lasciando gli altri da parte, in questo numero, sono anchora gli heretici, i quali adorano gli Idoli vani delle loro false, et dannate opinioni, Idoli veramente fatti d'oro, et d'argento, cioè dottrine fabricate, et ornate di un certo splendore, di mentita santità, et di un suono, et d'una luce di pestifera eloquenza, che abbarbaglia gli occhi de i samplici. Hora come il buon christiano, et obediente figliuolo della Chiesa debbia guardarsi da gli inganni, et insidie loro, ritirandosi sempre alla fortissima, et inespugnabile rocca, che è la Santa Chiesa Catholica Romana, si è discorso lungamente di sopra, onde in questo luogo che di loro è caduta mentione, non ci occorre dir altro, se non ricordare al buon padre, che tenga lontanissimo il figliuolo da ogni commercio di heretici, ne per occasione, di guadagno, et di mercature, ne per curiosità di veder regioni straniere, ne per apprender creanza di cavalleria, ne per imparar scienze, ne gli studii, ne per qualunque humano interesse, lo esponga leggiermente a tanto pericolo, di perdere la pretiosa margarita, voglio dire la purità della fede, et se per la salute corporale, si fa tanta guardia, et privata, et publica in tempo di peste, et si prohibisce ogni commercio, non solo delle persone, ma delle robbe et delle lettere istesse, che dovria fare et la vigilanza publica, et la sollecitudine paterna, perche la gioventù non si infestasse anzi pure non sentisse vento ne alito alcuno del veneno della heresia? sopra di che si potrebbono dire molte cose, et massime per quei luoghi, che sono più vicini à questa pericolosissima infettione.</p></div3>
<div3 type="capitolo"><head>Capitolo 33</head>
<argument><p>DEL FUGGIRE GLI INCANTESIMI. </p></argument>
<p>Ma lasciando il resto alla prudenza paterna, et alla cura de i superiori, passiamo à dire d'un miserabile abuso, che per astutia del demonio, è seminato in molte parti del popolo christiano, parlo de gli incantesimi, fattucchiarie, augurii, et altre simili superstitioni, et vanità, le quali hanno gran parentado con la Idolatria et per esse si dishonora grandemente Iddio, et si honora il diavolo, se bene a i semplici pare tal volta usar cose pie, et parole di pietà, et religione, essendo proprio di Satana, come dice l'Apostolo, transfigurarsi in Angelo di luce. Per tanto il buon padre insegni al figliuolo quando ne sarà capace, et secondo il bisogno, insegni dico, et con l'eshortatione delle parole, et con l'esempio proprio, quanto queste cose siano da fuggire. Et quanto gravemente si offenda Iddio, a ricorrere in alcun modo al demonio con patto tacito, ò vero espresso, percioche il demonio è nimicissimo di Dio, et dell'huomo, et vedendosi per colpa sua, caduto dall'altezza della gloria, alla quale per somma benignità di Dio è stato inalzato l'huomo, crepa il maledetto, et arrabbia di sdegno, et cerca con tutti gli artifitii di involgere l'huomo nella medesima rete della sua condennatione; onde non è mai da prestargli fede alcuna, se bene apparisse, che per suo mezzo, et de' suoi incanti si rivelasse alcun segreto, ò si conseguisse qualche cosa in apparenza profittevole; non bisogna fidarsi dello astutissimo, et irreconciliabile inimico, che non ha maggior sete che della nostra perditione; tutto è simulatione, tutto è inganno; in somma non ha per se stesso bene alcuno il Diavolo, onde molto meno lo può dare altrui. Molto male adunque fanno i padri, che per sapere i futuri eventi, i quali Iddio ha posti in sua potestà, conducono i figliuoli a certi indegnamente chiamati Astrologi, i quali incerti delle cose presenti, si arrogano temerariamente la scienza delle future. Et male parimente fanno quando nelle malattie proprie, et de i figliuoli, vanno a gli incantatori, et usano remedii di donnicciuole vanissime, et superstitose; contra i quali s'adira Iddio, non meno che si adirò contra l'impio Rè d'Israele Ochozia, ilquale essendo malato, mandò a gli Idoli per saper se dovea guarire; per il che commandò Iddio ad Elia, che si facesse incontro a i messi del Rè, et parlasse loro in questa forma: Non è forse Iddio in Israele, che voi andate à prendere consiglio da Belzebub, Dio de gli Accaronisi? però dice Iddio; Dal letticciuolo dove ti sei posto a giacere non discenderai, ma morrai di morte. Guardisi adunque il padre di non dare al semplice figliuolo di simili esempii; ma in tutti i bisogni suoi ricorra prima a Dio padre nostro , et poi a i rimedii communi, et ordinarii dell'arte, et della prudenza humana. Et ricordisi di quello, che Iddio ci dice per bocca del profeta: Invoca me in die tribulationis, eruam te, et honorificabis me, cioè ricorri a me nel tempo della tribolatione, io ti liberarò, et tu mi honorarai. Guardisi parimente da gli augurii, sogni, et dall'osservanza de i giorni, ,et de i tempi, fatta non per ragione naturale, ma per sola superstitione, et da altre simili vanità; percioche l'imitatione di queste cose si appicca grandemente a gli animi giovanili, et restano loro cosi impresse, che per tutta la vita le ritengono, in grave pregiuditio dell'anime loro; oltra che spesso queste imaginationi più che puerili rendono l'animo vile, et inetto alle honorate attioni; et finalmente questi tali sono ridicoli appresso a gli huomini d'intelletto. Et perche questi sono vitii proprii delle donnicciuole, però la prudente madre di famiglia usi gran vigilanza, che questa scabbia non s'attacchi alle sue figliuole, massime per il commertio d'alcune pessime et diaboliche vecchie, le quali non è da permettere, che pur entrino nelle case, dove regna il timor di Dio. Mi è parso di estendermi alquanto in questa materia, percioche et per la curiosità, et per l'avaritia, et per varie disordinate passioni de gli huomini, vi si pecca da molti non leggiermente.</p></div3>
<div3 type="capitolo"><head>Capitolo 34</head>
<argument><p>DELLA RIVERENZA VERSO GLI ANGELI, ET SANTI DEL PARADISO. </p></argument>
<p>Non si potrebbe a bastanza esprimere l'amor grande che i Santi, i quali gloriosi regnano con Christo in Cielo, portano a noi altri, che peregriniamo in questa valle di lagrime, et per questo horribile deserto pieno d'innumerabili pericoli, et d'insidie de gli inimici nostri, caminiamo alla terra di promissione, et alla celeste Gerusalemme madre nostra, alla quale essendo i santi già pervenuti, et essendo già securi della gloria propria, et dall'altro lato, ardendo tutti di carità nel fuoco del primo, et immenso amore, cioè in Dio medesimo, sono desiderosi grandemente, et per dire cosi ansiosi della nostra salute. Et per tanto intercedono, et pregano di continuo per noi il sommo Rè della gloria, il quale per i meriti, et per le preghiere loro, molte gratie ci concede, si coma la prova istessa in tutti i tempi antichi, et moderni ha dimostrato apertamente, imperò che se bene un solo è il nostro mediatore, che con il proprio sangue ci ha riconciliati all'eterno padre, di cui è scritto. Habbiamo appresso al padre l'advocato, Christo giusto, et egli è il propitiatore, et quello che ci ha meritato, et ci ottiene il perdono de i nostri peccati, molti nondimeno sono gl'intercessori nostri, cioè i Santi del Cielo, vive membra di Christo, et uniti con inseparabile unione d'amore a lui, et per consequenza gratissimi all'eterno padre, si come il Salvatore medesimo diceva in terra a i suoi discepoli: sappiate che il padre vi ama, perche voi havete amato me. Et se a i prieghi de i Santi suoi, mentre anchora erano in questo esilio, vestiti di carne fragile, et mortale, ha fatto Iddio cose maravigliose, come ne sono piene le divine scritture, et nelle altre historie, quanto maggiormente gli esaudirà hora in Cielo, dove è la gratia consumata, et la beatitudine perfetta, et dove si adempie compitamente quel detto del Salmista, gli amici tuoi ò Dio, sono honorati sopramodo. Per il che la Santa Chiesa catholica madre nostra, a cui lo Spirito santo insegna, et rivela ogni verità, sempre ha insegnato i suoi fideli a riverire gli Angeli, et i Santi del Cielo, et a ricorrere supplichevolmente alle orationi, et aiuti loro, glorificando in essi Iddio, il quale come dice il Profeta, è mirabile ne i suoi Santi, et molte volte ha disposto di concederci delle gratie, non altrimenti, che per mezzo della intercessione de i Santi. Preghiamo adunque la Santissima Trinità, et l'unigenito figliuolo di Dio, come autore di tutte le gratie, ma preghiamo anchora i Santi come amici di Dio, et intercessori delle gratie. Però instrutti della Santissima Madre nostra, diciamo a Dio, Trinità Santa uno Iddio habbi misericordia di noi, figliuolo di Dio, Redentor del mondo, habbi misericordia di noi. Ma gli Angeli, et i Santi li preghiamo in altra forma, cioè San Michele ora per noi, San Pietro ora per noi, Santi, et Sante di Dio intercedete per noi, riconoscendo la differenza del Signore, et de i servi, del Creatore, et delle creature, del Rè della gloria, et de i suoi cari, et intimi familiari. Troppo forse mi sono allungato in questo discorso, ma escusimi buon zelo, mentre considero quanto veneno ha cercato di spargere l'antico serpente, massime a' tempi nostri, cosi in questa, come in molte altre catholiche verità.</p></div3>
<div3 type="capitolo"><head>Capitolo 35</head>
<argument><p>DELLA PARTICULAR DIVOTIONE VERSO LA SANTISSIMA MADRE DI DIO. </p></argument>
<p>Adunque il buon padre, avvezzi a buon'hora il fanciullo, a portar molta riverenza a i Santi gloriosi, et spetialmente alla beatissima Regina del Cielo, esaltata sopra tutti i Santi, et sopra tutti i Chori de gli Angeli, Madre di Dio, Madre di misericordia, Madre di tutti i figliuoli di gratia, Avvocata pietosissima de i peccati, onde come prima il fanciullino comincia a svolgere la lingua, et a balbutire alcuna paroletta, cominci anchora per industria della devota Madre a proferire benche imperfettamente i dolcissimi nomi di Giesù, et di Maria imitando la riverenza che la madre fa nel proferirli. Veda anchora spesse volte alcuna bella, et divota imagine di nostra Donna, nella camera materna, et veda come riverentemente la madre, et gli altri si inchinano à lei, et dipoi impari la salutatione angelica, cioe l'Ave Maria, et la saluti mattina, et sera divotamente; crescendo poi alquanto il fanciullo, ne i suoi bisogni, lo conduca la madre alla Madonna, et quivi con lui si raccomandi alla madre, et al suo dolcissimo bambino, et si dia à credere al fanciullino che alcune cotali casarelle puerili, dellequali quella età si diletta, gliele manda la Madonna, et il puttino, ò che il padre gliele concede per esser egli divoto della Madonna; faccisi anchora, ch'egli offerisca alcuna cosa alla santissima Vergine, come corone di fiori, et simiglianti, et apprenda et eserciti frequentemente la devota, et utile oratione del recitar la corona, et il santo Rosario, et in somma di tempo in tempo, si nutrisca nel petto del fanciullino, et si accresca il fuoco della divotione verso la madre di Dio, acciò in tutta la vita sua l'habbia per sua spetiale avvocata, et protettrice. Et se questo conviene di fare ne i figliuoli maschi, molto maggiormente si doverà fare nelle femine, allequali questa altissima regina deve esser proposta per specchio, et esemplare di humiltà, et d'ogni virtù, et à lei particularmente le verginelle, et le maritate, devono raccomamndarsi, come quella che sola è vergine, et madre, gloria, ornamento, et corona del sesso feminile.</p></div3>
<div3 type="capitolo"><head>Capitolo 36</head>
<argument><p>DELLA RIVERENZA VERSO L'ANGELO CUSTODE. </p></argument>
<p>Si deve anchora instruir il fanciullo, à portar riverenza a i santi Angeli, et spetialmente al suo Angelo custode, riconoscendo la cura grande che Iddio hà di noi, et quanto all'anima, et quanto al corpo anchora, poi che a ciascuno di noi quantunque di bassissimo stato, hà dato per guardia un Angelo, creatura nobilissima, che sempre vede la faccia di Dio, et nondimeno non manca di haver sempre cura dell'huomo. Et però avvezzisi il fanciullo à raccomandarsi al suo angelo custode, per cui la santa Chiesa hà fatto una breve, et particular oratione; creda che l'Angelo suo non l'abandona mai che lo difende da infiniti pericoli per voluntà di Dio, et per lo amor che gli porta, che rappresenta le sue orationi à Dio, et che prega per lui, che si rallegra quando egli è virtuoso, et buono, et per contrario si attrista, quando egli è disobediente, et meno sollecito nelle opere della virtù. Et che l'Angelo essendo beatissimo in Cielo, altro non desidera che condurre anchor lui a quella beata gloria. Con queste, et altre simili eshortationi, et esempii anchora, che facilmente si ritrovano, et nelle divine scritture, et nelle vite de i santi, di grandissimi benefitii che Iddio ci fa per mezzo de gli angeli si riduca il fanciullo a riamar l'angelo suo, et a riverirlo, per modo tale, che quando è anco solo, et nascosto à gli occhi humani, habbia verecundia, et rispetto de la presenza dell'angelo suo custode.</p>
<p>Et per dar fine à questa materia, diciamo che oltra l'honore debito verso tutti i santi è anchor molto bene haverne alcuno in particulare divotione, et specialmente quello di cui il fanciullo porta il nome, che se la prudenza humana pur troppo ci insegna, à procurar mezzi idonei, per haver entratura nella gratia di alcun gran Prencipe, et meritamente honoriamo, et ci raccomandiamo a i suoi favoriti, molto più debbiamo far questo verso i santi, acciò ci introduchino à Dio, et ci riportino co'l favore, et con la gratia che ottengono appresso sua Maestà, l'effetto delle nostre petitioni.</p></div3>
<div3 type="capitolo"><head>Capitolo 37</head>
<argument><p>DELL'HONORAR LE RELIQUIE DE I SANTI. </p></argument>
<p>Acciò meglio gli huomini intendessero, quanto sia grato, et accetto à Dio che i santi suoi siano da noi honorati in terra, iquali sua divina Maestà honora di gloria inestimabile in Cielo, si è compiaciuto Iddio illustrar sino à i sepolcri loro con miracoli stupendi, operando per le sacre ceneri de i fortissimi martiri, et altri santi, effetti maravigliosi, liberando oppressi da i demonii, risanando infermi, et suscitando anchora i morti. Perilche la Santa Chiesa illuminata da lo Spirito santo, in ogni tempo ci hà insegnato, à honorar le reliquie de i santi, et quei benedetti corpi, che sono stati vive membra di Christo, et tempio di Dio, i quali corpi saranno sucitati da Dio immortali, et gloriosi alla eterna vita. Appertiene adunque al debito della pietà christiana, honorar i sepolcri, et le memorie de i santi, et con affetto interiore, et con riverenza esteriore render loro quella veneratione che si conviene. Et per tanto il buon padre farà anchora in questa parte, l'offitio suo verso il figliuolo, facendolo capace, quanto siano degne di essere venerate quelle membra, che hanno patito tanto per amor di Christo, hora dal furore de i tiranni, hora per voluntà propria in digiuni, et macerationi della carne, et edificando la santa Chiesa con l'esempio, con la predicatione, et con la dottrina che ci hanno lasciato scritta, et con mille altre sante fatiche, acciò che da questi ragionamenti il giovanetto in un tempo medesimo si accenda di un generoso desiderio d'imitare le virtù de i santi, et acquisti un certo calore di divotione, la quale si eccita grandemente in noi, che per mezzo de i sensi ascendiamo alle operationi de lo spirito con questi obbietti visibili, come nel vedere i luoghi dove i santi hanno patito il martirio, o fatto penitenza, et dove sono i sepolcri, et le sante reliquie loro.</p></div3>
<div3 type="capitolo"><head>Capitolo 38</head>
<argument><p>DELLA VENERATIONE DELLE SACRE IMAGINI. </p></argument>
<p>Grandemente anchora commuovono ne gli animi nostri, lo spirito della divotione, et il desiderio della imitatione, la sacre Imagini, di Christo nostro redentore, della beatissima madre di Dio, et de i santi, l'uso delle quali ne i sacri tempii, et nelle case de i fideli, come è saluberrimo, cosi anchora è antichissimo nella santa Chiesa. Ne ha la malitia serpentina del Demonio, luogo di riprender con ragione la riverenza che si fa alle sacre Imagini cavando loro la berretta, basciandoli et inchinando le genocchia, percioche noi non honoriamo quei colori, ne quella materia, ò marmo, ò legno, ò metallo che sia, ne pensiamo che in quella imagine per se stessa sia alcuna virtù et divinità, per la quale dobbiamo honorarla, et non indrizziamo alla imagine le preghiere nostre, ò aspettiamo da lei aiuto, ma tutto l'honor nostro, et le orationi, et la speranza di essere esauditi, riguarda il ripresentato da quella imagine, tal che adorando la imagine, et figura di Christo nostro Signore adoriamo Christo istesso, et cosi parimente veneriamo i santi che regnano con Christo, la similitudine de i quali le imagini loro ci rappresentano, non altrimenti che se fossero essi stessi avanti à gli occhi nostri. Et se pure alcun semplice errasse in questa parte, non pregiudica questo alla verità, della quale deve egli essere instrutto, da i legitimi maestri, et padri delle anime. Ma perche come un santo dice, il populo fidele si salva, non per la sottilità dello intendere, ma per la semplicità del credere, per tanto il buon padre avvezzi il figliuolo a riverir le sacre imagini, con divotione, et semplicità christiana, et secondo la commune consuetudine de i fideli, et finalmente con lo spirito della santa Chiesa madre nostra, che non può errare.</p></div3>
<div3 type="capitolo"><head>Capitolo 39</head>
<argument><p>DEL MOLTO FRUTTO CHE SI PUÒ CAVAR DALLE VENERANDE IMAGINI. </p></argument>
<p>Tra tutti i sensi nostri, il senso del vedere è molto efficace, et le cose che si vedono, fanno maggior impressione nell'animo et si conservano più facilmente nella memoria, per il che molto frutto si può trarre dalle venerande imagini, per la educatione christiana de i fanciulli, della quale tuttavia andiamo trattando. Habbiamo detto di sopra, ragionando del Simbolo Apostolico, come sia necessario insegnar à i fanciulli i misterii più principali della nostra santa fede. Ma in questo caso, sarà di non mediocre aiuto a sollevar l'ingegno del fanciullo, et à renderlo più docile alla intelligenza di quello che ode, il mostrargli l'istessa cosa espressa nelle figure, et imagini, le quali sono a guisa d'un libro, dove tutti non solo dotti, ma simplici, possono leggere, et imparare con facilità, et con diletto bellissime historie, delle grandi opre di Dio, et de i Santi, le quali in lunghi libri sono state descritte. La onde anticamente le pareti delle Chiese erano tutte dipinte di historie del vecchio, et nuovo Testamento, si come si vede ne gi antichissimi Tempii; dalle quali pitture seguono molte utilità, percioche il popolo fidele, leggendo in questa maniera di libro, come è detto, impara con diletto, et con un certo gusto i misterii della religion nostra, et si conferma maggiormente nella fede, et si commove anchora interiormente a divotione, et si ricorda i beneficii grandi, ch'Iddio ci ha fatti, onde segue che ne ringratii Iddio. Et veramente sono le pitture nelle Chiese come memoriali, che ci riducono à memoria le misericordie grandi di Dio, et come siamo perpetuamente obligati a ringratiarlo, et benedirlo. Sono anchora occasione, et materia di poter fare oratione nelle sante Chiese, le quali, come disse il Salvatore, sono casa di oratione, et non di vani pensieri, et di inutili ragionamenti; meditando hora il figliuolo di Dio fatto huomo per nostra salute, nascere in un vilissimo presepio, hora essere crudelmente battuto ad una colonna, et cader sopra le sue spalle innocenti i flagelli debiti a i nostri peccati; hora patir morte acerbissima, et vergognosissima per liberar noi dalla eterna morte, hora risuscitar glorioso, et trionfatore de i suoi et nostri nimici; et cosi si può intendere de gli altri misterii della vita di Christo, et della santissima Vergine madre; le quali cose molto eccitano la divotione, et ci accendono dello amor di Dio, et parimente vedendo le imagini de i santi, et de i loro gloriosi martirii, si infiamma il cuore ad imitarli, et a benedir Iddio mirabile ne i suoi santi. Et se il luogo lo permettesse si potriano rincontar molti esempii della conversione di molti peccatori, che per mezzo di alcune divote pitture sono entrati nella consideratione della morte, et delle pene de i dannati, ò d'altra cosa simile, et hanno mutato vita, et non è maraviglia che la pittura muova anchor più efficacemente che non fanno i libri, et le narrationi; percioche si propone il fatto non come passato, ma come presente, et non altrimenti che se in quello istesso punto si esequisce alla presenza nostra, et sotto gli occhi nostri, il che senza dubio ha gran forza di muovere l'affetto nostro.</p>
<p>Per tanto il padre, com'è detto, aiuti la debolezza dello intendimento puerile, con la espressione delle imagini, delle quali naturalmente quella età si diletta, et gli faccia apprendere la dottrina d'una istessa cosa con due sensi, cioè con l'udito, et con il viso, i quali due sensi, come i filosofi dicono, sono quelli per i quali principalmente apprendiamo la scienza, et la cognitione di molte cose. Io ho veduto gli articoli della nostra fede, contenuti nel Simbolo Apostolico, esser stati intagliati in rame maestrevolmente, et stampati in un foglio, tal che si vedeva in una occhiata tuttu la dottrina del Simbolo, disposta ordinatamente, et sotto ciascun misterio vi erano le parole dello istesso Simbolo. La qual pittura mi par che possa molto servire, perche il fanciullo impari con diletto il Credo che noi diciamo, et perche lo intenda, et lo ritenga più facilmente alla maemoria, et cosi delle altre pitture simiglianti; come in spetie mi ricorda haver veduto non è anchora gran tempo de i sette sacramenti della Chiesa, li quali per autorità d'una gran persona ecclesiastica di somma bontà, et dottrina, furono rapresentati in figura molto vagamente, et dichiarati brevemente con una bella et accomodata instruttione.</p></div3>
<div3 type="capitolo"><head>Capitolo 40</head>
<argument><p>DEL COLLOCAR DEVOTE IMAGINI IN VARII LUOGHI DELLA CASA. </p></argument>
<p>Sarà adunque espediente che il padre di famiglia, habbia di molte pitture in casa, le quali movano a divotione, et siano, come si è detto, memoriali al fanciullo, et a tutti di casa, di rivolger spesso la mente nostra a Dio, et avvezzi il fanciullo a guardarle, et a salutarle riverentemente, non solo in casa, et nelle Chiese dove maggiormente dovemo unirci con Dio, ma anchora quando per le vie, et luoghi publici, si incontra nelle imagini, poste a questo effetto in alcun luogo conspicuo, per eccitar la divotione de i fideli, non passi il piccolo fanciullino senza inchinarsi loro, si che cresciuto poi ritenga questo buon habito. Et quanto alle pitture de' Santi, che come si è cominciato à dire, è molto espediente haver nelle case proprie, chi non può havere di quelle fatte con colori, et con maggior artifitio, bastarà havere delle stampate, che ve ne sono di bellissime, et si hanno per piccolo prezzo; et è bene collocarle secondo la grandezza della casa, non confusamente, ma in certi luoghi principali, benche in alcuna parte della casa, come in qualche oratorietto, ò loggia, starà anchor bene haver molte imagini insieme, disposte con ordine, et consequenza delle cose; come per essempio, i quindici misterii del santo Rosario della Madonna, et simili, et si fatti luoghi sono come giardini spirituali, per ricreatione dell'anima.</p></div3>
<div3 type="capitolo"><head>Capitolo 41</head>
<argument><p>DEL SEGNO IN PARTICULAR DELLA CROCE. </p></argument>
<p>Ma perche il compendio delle misericordie di Dio verso l'huomo, è la Santa Croce, dove vivamente si manifesta l'ardentissimo amore che Giesù Christo ci porta, et questo è il segno vittorioso, che vince il mondo, et tutto l'inferno, et è la gloria nostra. Per tanto non deve esser casa di christiano alcuno, dove non sia l'imagine del Santissimo Crocifisso, in luogo decente, et veda il piccolo figliuolo quivi il padre prostrato percuotersi il petto, acciò anchor egli et per le parole, et per l'esempio paterno, come sempre vado ricordando doversi fare, si avvezzi a tener memoria della passione di Christo, a ringratiarlo del benefitio grande della nostra redentione, et abhorrire il peccato, per il quale Christo è stato crocifisso. Per queste cagioni è antica usanza, che in luogo eminente delle Chiese si ponga il vessillo della Croce, sotto laquale militiamo; acciò nella guisa che i figliuoli d'Israele nel deserto, guardando il serpente del bronzo, posto da Moisè per segno, erano sanati dalle punture de i venenosi serpenti, così noi guardando in Christo, siamo risanati dal veneno del peccato; per questo anchora si sogliono alzare nelle vie publiche delle Croci, acciò quelli che vanno per camino, essendo stati bene educati da fanciulli ad honorar il santo segno della Croce, si armino con la memoria della passione di Christo, contra i pericoli imminenti, si come la santa Chiesa ci insegna a pregarne Iddio, con quella breve oratione: Per signu Crucis de inimicis nostris, libera nos Deus noster.</p>
<p>Perilche delle prime cose, che si devono insegnare al fanciullino, si è il farsi il segno della santa Croce, et replicarlo spesse volte il giorno, si come di sopra ad altro proposito, narrai essere stata usanza de i fideli nella primitiva Chiesa, quando la creanza della carne non si sdegnava della creanza de lo spirito; percioche secondo si ritrova scritto appresso autori antichissimi, quei primi christiani, vivi ritratti di Christo crocifisso, et surgendo, et colcandosi à letto, et uscendo di casa, et entrando in Chiesa, et ponendosi à mensa, et in ogni occorrenza frequentissimamente si segnavano; l'esempio de i quali doverà imitare il buon padre, insegnando il figliuolo à cosi fare, almeno quando si lieva, et esce di casa, et fa le cose già dette, nellequali principalmente si dispensa il giorno, et quando entra à fare qualche cosa di momento, come ne i negotii, et commercii humani molto spesso avviene, cominci da questo buon principio, invocando come è solito nel farsi la Croce tutta la Santissima Trinità, acciò nel nome, et nella virtù sua, et per i meriti della passione di Christo, ogni nostra attione succeda felicemente. Ma in spetie sempre che si vede in qualche pericolo, ò è soprapreso da alcuna tentatione, si armi subitamente della santa Croce dicendo quel notissimo et efficacissimo versetto del Salmo: Deus in adiutorium meum intende, etc.</p>
<p>Et perche il segno della Croce si fa, come è noto, estendendo la palma della mano, dalla fronte, alla parte inferiore del petto, et dalla spalla sinistra, alla destra, potrà il padre con brevi parole, nel segno istesso della croce, insegnar lo altissimo misterio della nostra redentione al suo figliuolo, si che toccando con la mano quelle quattro parti, constituisca, come una memoria locale di questi quattro punti, cioè che Christo Signor nostro è disceso dall'altezza del Cielo, et si è incarnato nel ventre virginale di Maria, per liberar noi dalla sinistra de i maledetti et dannati, et collocarci alla destra nel numero de i benedetti dal padre eterno, onde diciamo, Amen, pregando Iddio, che per sua misericordia, et per la virtù, et imitatione in noi della Santa Croce, faccia che cosi sia.</p></div3>
<div3 type="capitolo"><head>Capitolo 42</head>
<argument><p>DELLE VANE, ET INHONESTE PITTURE. </p></argument>
<p>Non si può, dopo le cose dette di sopra, lasciar di fare alquanto di giusta querela, dello abuso che si vede in molti christiani, i quali non solo tengono nelle case loro imagini divote, ma per contrario vi tengono pitture et statue vane, et quello ch'è peggio tal'hora inhoneste, et impudiche, et se le tengono ne i luoghi più segreti, et dove si stanno gran parte del tempo, et per il più solo, come se non bastasse il fuoco, che portiamo dentro di noi stessi, senza procurar di accenderlo con questi fomenti esteriori, la qual cosa come è piena di grandissimo pericolo, cosi non è senza grave offesa di Dio, et della professione christiana. Et è cosa degna di maraviglia, che tal volta si entri ne i palagi, et nelle case de i christiani, et discorrendo con gli occhi per ogni parte non si riconosca segno alcuno ch'ella sia habitatione di huomo christiano, per non dire che alcuna volta apparisca più presto esser di huomo gentile. Non si prohibisce al christiano haver belle case, et vigne, et giardini, secondo la decenza de lo stato proprio, ma saria ben giusto, che in ogni casa nostra, rilucesse la pietà, et virtù christiana, si che Iddio non havesse cagione di querelarsi di noi, come faceva del popolo suo, dicendo; per colpa vostra il nome mio è bestemmiato tra le genti infideli. Dico adunque ritornando al primo proposito, che il buon padre, il quale pretende di allevare christianamente i figliuoli suoi, si ha da guardare grandissimamente di non tener in casa simili vane, et dishoneste pitture, lequali possono essere fomento, et stimolo di grandissimi vitii, anzi per quanto può in ogni luogo dove esse siano, tenga da loro lontanissimi gli occhi de i figliuoli, se bene fossero di eccellenti maestri, et di singulare artifitio, et ricordisi che se l'oro, et le gemme che non sono altro che poca terra corruttibile, si guardano sotto tante chiavi, et si tengono lontane, et nascoste da gli occhi altrui per evitar ogni pericolo, quanto più si deve fare questo in custodir la purità d'un fanciullo, et d'una verginella, acciò il diavolo non la rubbi? voglio dir che niuna cautela deve parer soverchia, in cosa tanto importante, quanto è l'anima, et la salute de i figliuoli.</p></div3>
<div3 type="capitolo"><head>Capitolo 43</head>
<argument><p>DEL SECONDO PRECETTO, NON PRENDERE IN VANO IL NOME DELLO IDDIO TUO, ET COME SI HONORI, IL NOME DI DIO. </p></argument>
<p>Il precetto della legge, che segue nel secondo luogo, ha molta vicinità, et congiuntione col primo, percioche dopo il culto, et l'honore che debbiamo render à Dio, seguita necessariamente, che debbiamo anchora honorare il suo santissimo nome, cioè Iddio istesso, la cui immensa Maestà, per alcun nome ci è significata, se ben niun nome la può esprimere à bastanza. Contiene questo secondo precetto due parti, nella prima ci è commandato di honorar il nome di Dio, ilche si fa in molte maniere, come poi dimostraremo; nella seconda ci è prohibito il disprezzo del nome divino, ilche parimente in molti modi può avvenire.</p>
<p>Et perche il buon padre di famiglia intenda almeno in parte, come convenga ammaestrar il figliuolo, acciò riverisca piamente il santo nome di Dio, et si guardi dal contrario, discorreremo brevemente per le due parti del precetto. Dico adunque che colui honora il nome di Dio, ilquale liberamente lo confessa nel conspetto de gli huomini, etiandio con pericolo della vita, quando cosi fosse necessario.</p>
<p>Similmente colui, che ode humilmente la parola di Dio, et prende diletto di saper la sua divina voluntà, con desiderio di eseguirla.</p>
<p>Si honora anchora il nome di Dio, laudandolo divotamente con orationi, et salmi, et altre preci, secondo che Christo nostro Signore, et la santa Chiesa ci hà insegnato.</p>
<p>Grandemente si honora il nome di Dio, quando, et nelle cose adverse et nelle prospere, lo laudiamo, et benediciamo.</p>
<p>Et parimente quando essendo tribolati, et afflitti, ò nel corpo, o nello animo, invochiamo con divoto affetto il divino aiuto, acciò il Signore ci dia patienza, et ci liberi, secondo il beneplacito della sua santa voluntà.</p>
<p>Appertiene medesimamente all'honore del nome divino, quando per confirmatione di alcuna verità, lo prendiamo per testimonio, giurando per Dio,come autore d'ogni verità, et verità istessa, et punitore di coloro che la transgrediscono, ilqual modo di honore, si ha da intendere con le conditioni, che si esporranno più à basso.</p>
<p>Dalle cose dette potrà facilmente, s'io non mi inganno, comprendere il buon padre, come debbia instruire il figliuolo acciò renda ogni honore, et riverenza al nome di Dio. Et perche come è detto più volte, i fanciulli apprendono in gran parte le cose per imitatione, et l'esempio ha grandissima forza, per tanto esprima in se medesimo, et ne i suoi costumi il padre, quella bella imagine di religione, et di creanza christiana, la quale vuol formare, et imprimere nell'animo tenero del figliuolo. Vada adunque egli volentieri, et spesse volte,, ad udir la parola di Dio, et vi conduca il figliuolo, et non meno con l'effetto, che con le parole, gli insegni ad udirla attentamente.</p>
<p>Faccia imparare al fanciullo alcun salmo à mente, di quelli che non artifitio humano ha composti, ma lo Spirito santo, et si cantano in Chiesa, et alcuno de gli hinni, et cantici della gloriosa Vergine, acciò il fanciullo hora li reciti facendo oratione, hora li canti per un certo modo di recreatione, ma sempre però con divotione.</p>
<p>Avvezzilo il padre ad una certa riverenza, et timor santo sempre che ode, ò proferisce il nome di Dio, come chi ode, o dice il nome sacrosanto del suo Signore, et spetialmente al nome dolcissimo di Giesù, che vuol dire Salvatore, si inchini, ò cavi la berretta, ricordandosi come egli ci ha salvati, et ringratiandolo con quello atto.</p>
<p>Goda il fanciullo per i buoni ammaestramenti, et esempio del padre di star a i divini offitii, dove si cantano le laudi di Dio, oda il padre haver spesso in bocca, ne gli affanni che apporta questa vita humana, il detto del patientissimo Giobbe; sia benedetto il nome del Signore. Inviti anchora il padre il figliuolo à ringratiar Dio nelle prosperità, et à raccomandarsi à lui nelle adversità, et riempialo di buona confidenza nel nome di Dio.</p></div3>
<div3 type="capitolo"><head>Capitolo 44</head>
<argument><p>DELLO HONORARE IL NOME DI DIO NELLE SALUTATIONI TRA GLI AMICI. </p></argument>
<p>Staria anchor molto bene, che nelle salutationi che si fanno tra gli amici si nominasse più spesso il nome di Dio, non ci sdegnando della simplicità christiana, con dire Iddio vi salvi, Iddio vi dia il buon giorno, et se bene quando senza aggiunger altro diciamo, buon giorno, s'intende che preghiamo Iddio datore d'ogni bene, che ce lo dia, nondimeno è meglio dirlo espressamente acciò il vincolo dell'amicitia, et l'ingresso d'ogni ragionamento, et d'ogni negotio sia il nome di Dio. Ho sentito dire, che per opra d'un gran predicatore, et di santa vita, si era introdotto in alcuna parte, questa bella forma di saluto, che uno diceva salutando l'amico, lodato sia il nome di Dio, et l'altro rispondeva, sempre sia lodato. Si legge che altre volte al tempo di Pasqua di resurretione solevano i fideli salutarsi insieme in questa maniera, Il Signore è risuscitato. Et l'amico rendeva il saluto con queste parole; Veramente è risuscitato il Signore, ò l'un dicea, Il Signore è veramente risuscitato, et l'altro rispondea, et è apparso a Simone, cioè a Pietro; et un celebre scrittore de i riti, et divini offitii ammonisce che cosi si doveria fare a quel tempo. Non si riprendono altri termini di buona creanza, nelle salutationi, et conversationi, come il basciar le mani, et altri simili, ma si ricorda l'obligo che habbiamo, di laudar sempre il nome di Dio, et dimostrarci talmente instrutti alla scuola delle creanze mondane, et cortegiane, che non apparisca che siamo totalmente ignoranti delle christiane. Et poi che io sono entrato in questi ricordi, che forse parranno minuti, ma s'io non m'inganno sono utili, et fruttuosi, soggiongerò anchor questo, che laudabile costume saria per mio giuditio anchor nelle salutationi che si fanno tra gli absenti per lettere dar il suo luogo à Dio, ò nel principio, o nel fine della lettera, si come vediamo nelle Epistole di san Paolo, ilquale sempre priega nel principio la gratia, et pace di Dio, et conclude anchora con la medesima o simil sentenza, la sua Epistola. In somma la lingua del christiano deve sempre esser pronta, et espedita alla laude di Dio, confirmandosi con quello che il profeta diceva: Benedicam Dominum in omni tempore, semper laus eius in ore meo. Cioè, Io benedirò in ogni tempo il Signore, et la laude del suo nome, risonarà sempre nella bocca mia.</p></div3>
<div3 type="capitolo"><head>Capitolo 45</head>
<argument><p>DI QUELLI CHE ABUSANO, DELLE PAROLE DELLA SACRA SCRITTURA. </p></argument>
<p>Non è necessario esplicar distintamente come si disprezzi, et dishonori il tremendo nome di Dio, contra l'interdetto del presente precetto, percioche da quello che habbiamo detto di sopra della lode, si raccoglie agevolmente qual sia il suo contrario, che con ogni studio debbiamo fuggire, non è però da tacere una pessima usanza di alcuni, che tinti di poche lettere, hora per parer acuti, hora per mover il riso altrui, hora per sfogar la maledicenza loro, hora per fini superstitiosi, abusano della scrittura santa, torcendo le sentenze de gli evangelii, et altri divini libri à buffonerie a motti impudichi, a detrattioni, et libelli famosi, à sortilegii et altre vanità, contra i quali scrisse già tanti secoli sono, il glorioso san Gio. Chrisostomo, et ultimamente il gran Concilio di Trento, ha commandato con un gravissimo decreto, che questa sorte d'huomini temerarii, et profanatori della parola di Dio, siano castigati severamente. Adunque acciò à buon'hora, si recidano le radici di questa peste, avvezzi il buon padre il figliuolo, ad haver in grandissima veneratione le sante, et divine scritture, nelle quali ci parla Iddio, et ci ha manifestata la sua voluntà, et la via della nostra salute, et parimente, se nella Città sua, o ne i luoghi dove il giovane deve conservare, vi fosse pericolo di tale temerità, avvezzi il giovanetto, et massimamente se è di vivace ingegno, et introdotto ne gli studii delle littere ad abhorrire, et detestare si fatta irreverenza, et sopra tutto à fuggire come altrove s'è ricordato gli heretici, i quali più sfacciatamente, et con maggior danno delle anime, abusano della sacra scrittura, corrompendo la vera intelligenza di essa, contra il senso, et consenso de i santi antichi dottori, et della Chiesa universale.</p></div3>
<div3 type="capitolo"><head>Capitolo 46</head>
<argument><p>DEL PECCATO HORRIBILE DELLA BESTEMMIA. </p></argument>
<p>E cosa più degna di lagrime, che di parole, il veder che nel popolo christiano, chiamato dall'Apost. S. Pietro, gente santa, et generatione eletta, che ha il vero culto, et la vera religione del vero Dio, vi siano nondimeno huomini tanto perversi, et tanto senza timor di Dio, che ardiscano metter la lingua impura, et contaminata in Cielo, et bestemmiare, et maledire il nome tremendo di Dio onnipotente, creatore, et sostenitore del Cielo, et della terra, il nome di Giesù Christo salvator nostro, al quale nome come dice San Paolo, s'inchinano tutte le creature che sono in Cielo, in terra, et nell'inferno, il nome della santissima, et immaculata Vergine madre di Dio, regina del Cielo, advocata nostra, la più eccellente di tutte le pure creature, il nome finalmente de i santi amici di Dio, et che con lui regnano gloriosi, et appresso à Dio sono per noi continui intercessori. Veramente non si possono trovar parole bastanti per deplorare, et detestare un peccato tanto abominevole, et tanto inescusabile, percioche non si può in modo alcuno velare, nè con pretesto della humana fragilità, nè con la vehemenza della dilettatione, nè con l'acquisto di alcuna utilità, anzi si dimostra apertamente alla prima vista questo peccato diabolico, et infernale, alzando in compagnia del maledetto Lucifero le corna della superbia direttamente, et immediatamente contra di Dio, come se volesse cacciarlo dal Cielo, et gettarlo dalla sedia della sua onnipotenza, bestemmiando il fonte d'ogni bene, cui tutte le creature benediscono, laudano, et esaltano in eterno. Et quello che più è da piagnere si è, che questo detestabile peccato alberga maggiormente ne i più nobili hospitii, dove meno dovria trovar ricetto, dico tra i cavalieri, che si pregiano della chiarezza del sangue, et fanno professione d'honore, et del mestieri dell'arme, i quali più di tutti dovrebbono perseguitar questo vitio per legge di vera cavalleria, come quelli che devono essere difensori della religione, et della virtù; onde spesse volte ne portano particulare, et publico segno, ornando il petto, et le ricche robe di Croci d'oro, et di seta, et di vaghi colori. Et nondimeno discordano tanto gli effetti dell'apparenza, non dico in tutti, ma in molti, che prendono il bestemmiare Dio, et Santi per un giuoco, et nel parlar famigliare, et domestico senza niuna commotione d'animo, quasi per scherzo, et per leggiadria spargono horribili biastemme, et alcuni vengono a tanta cecità, che si danno ad intendere che questo appunto sia il vero modo di apparire cavalieri nobili, et valorosi. Contra i quali, et contra tutti i bestemmiatori grandi, et piccoli, se la giustitia humana ò non è sufficiente, ò non cura di rimediarvi, che à me non si appertiene di ricercarlo, adoprarà Iddio, à tempo, et luogo, la sua divina giustitia con tanta severità, quanta à buono intenditore dimostrano le parole di Dio medesimo, soggionte à questo secondo precetto, quando dice: Nec enim habebit insontem Dominus eum, qui assumpserit nomen domini Dei frustra, cioè, Non lasciarà il Signore passar senza castigo colui, che prenderà il nome del Signor Iddio suo in vano. Et se grave pena è minacciata à coloro, che prendono il nome di Dio vanamente, che sarà di quelli che sceleratamente hanno ardire di bestemmiarlo, et maledirlo?</p></div3>
<div3 type="capitolo"><head>Capitolo 47</head>
<argument><p>DELLA CURA PATERNA CIRCA IL PECCATO DELLA BESTEMMIA. </p></argument>
<p>Piaccia à Dio per la sua infinita clemenza, che venga tempo, che per la buona diligenza, et disciplina privata, et publica, sia del tutto estirpato dal popolo christiano, popolo di gratia, et di benedittione, questo abuso detestabile del bestemmiare. Ma lasciando alla providenza de i magistrati, quello che tocca al rimedio publico, continuaremo di dare intorno à ciò alcun ricordo al nostro padre di famiglia.</p>
<p>Dico adunque, che questo horribile peccato di bestemmiare ad ogni passo Iddio, et Santi, nasce come di molti altri mali habiti avviene da piccoli principii, di non frenar la lingua, et spesse volte, come è più facile imitar il male, che il bene, si appiccca questa peste, per haver sentito altri bestemmiare, et parendo a i miseri giovanetti di fare un'atto virile, et di uscir, come si dice, di sotto il maestro, prorompono in qualche bestemmia men grave, et pocedendo poi con la frequenza de gli atti alle peggiori, et replicandole hora per scherzo, hora per collera, ò altra passione, si contrahe un'habito pernitiosissimo, et sopra modo difficile a curare, essendo la lingua un membro del corpo nostro, che facilmente fa la sua operatione, et massime quando è avvezzo a proferir spesso qualche parola; per tanto il buon padre cominci per tempo a far ripari, acciò con la divina gratia, et con la sollecitudine sua, preservi l'animo del figliuolo da tanto pericolo. Tutto quello che habbiamo detto di sopra della riverenza del nome divino, conferisce a questo; percioche chi è solito a lodare, et benedir sempre Iddio, et a nominare non vanamente, ma con timore, et veneratione il suo santo nome, non caderà facilmente nel vitio contrario a questa virtù, et se per alcuno accidente cadesse, risorgerà con più facilità. Et perche il timore della pena è gran freno del peccato, giovarà esporre al giovanetto, già capace di questo rimedio, la severità de i divini giuditii, et quanto Iddio habbia in odio questo peccato; onde per suo commandamento, al tempo dell'antica legge, i bestemmiatori erano lapidati; et se non fosse la gran misericordia di Dio, che aspetta i peccatori a penitenza, tutte le creature si armariano contra il bestemmiatore, et la terra si apriria per devorarlo vivo. In somma faccia si, che il giovanetto habbia grandissimo horrore pur di sentire bestemmie, non che di proferirle giamai. Et questo è uno de i provedimenti sopra modo necessarii, come si accennò di sopra, cioè che il fanciullo non senta altrui bestemmiare, nè maledire, et simili cose; per il che conviene haver gran cura a i servitori, et famigliari di casa, et avvertir ciascuno à guardarsi da cosi pestifero vitio, altrimenti purghi il padre di famiglia la casa sua, et lievi lo scandalo, se ben per altro il servitore fosse utile al servitio domestico. Molto anchora importa la conversatione de i giovanetti coetanei, i quali se non sono bene allevati anchor'essi, possono nuocere grandemente. Et perche questa consideratione del conversare fanciulli, et giovani con gli eguali loro, si estende largamente, per i commodi, et per gli incommodi, che può apportare alla buona educatione; per ciò ci verrà forse in proposito di parlare in altro luogo più distesamente. In tanto diciamo, che sono molto da biasimare quei padri, che insegnano i piccoli figliuoli a maledire altrui, et ad imprecar che gli venga questo, et quell'altro male. et se ne ridono, et ne fan festa a i fanciulli, onde essi prendono ardire, et gustano di dar diletto a chi gli invita a cosi fare, et di vendicarsi anchora con quel modo, contra chi in alcuna maniera gli offende, onde si avvelena un'anima innocente, con maggior crudeltà, che se si occidesse il corpo. Ma il nostro buono, et giuditioso padre, cosi come procurarà quanto è possibile, che gli orecchi del figliuolo non sentano nè in casa, nè fuori si fatti modi di parlare, cosi lo avvezzarà a benedire, et non a maledire, nè huomo, nè creatura alcuna, acciò egli, e'l figliuolo insieme siano ambedue benedetti da Dio.</p></div3>
<div3 type="capitolo"><head>Capitolo 48</head>
<argument><p>ESEMPIO MEMORABILE, ET SPAVENTOSO D'UN FANCIULLO BESTEMMIATORE. </p></argument>
<p>Acciò i padri adoprino la diligenza, et cautela che si conviene, nello allevare i suoi figliuoli, et si movano a giusto timore de gli occulti giuditii di Dio, mi giova raccontare un tremendo esempio, d'un fanciullo bestemmiatore, scritto da san Gregorio, sommo Pontefice, et Dottore di santa Chiesa, nel quarto libro de i suoi Dialogi.</p>
<p>Dice adunque, che nella Città di Roma, si ritrovava un'huomo notissimo à tutti, ilquale tre anni avanti havea havuto un figliuolo di età intorno à cinque anni, amato da lui troppo carnalmente, et perciò nutrito rimessamente, ciè senza freno di buona disciplina, et del timor di Dio, di maniera che il fanciullo havea preso per usanza, che come alcuna cosa non era a suo gusto, subito, cosa horrenda à dire, bestemmiava la Maestà di Dio. Avvenne, che essendo all'hora la peste in Roma il fanciullo ne fu percosso, et come à Dio piacque si avvicinò alla morte. Et stando egli nelle braccia del padre, vide venire alla volta sua i maligni spiriti, et guardandoli con occhi paurosi, et tremando tutto, cominciò a gridare, aiutami padre, aiutami padre. Et voltato il viso per non vederli, cercava nascondersi nel seno del padre, ilquale vedendolo cosi spaventato, gli domandò che vedesse, soggiunse il putto: Son venuti huomini mori, et vogliono portarmi via, et detto questo, incontinente bestemmiò il nome della divina maestà, et resa l'anima, morì in su l'istesso punto miserabilmente.</p>
<p>Va dipoi il glorioso san Gregorio, discorrendo perche Iddio permettesse, che quel misero fanciullo così bestemmiasse, in su'l morire, et dimostra il grave peccato del padre, ilche non è hora necessario riferir più à lungo. Ma non voglio già lasciare una notabil sentenza di quel gran padre, laqual serve non solo al presente proposito ma à molti altri della nostra educatione, et è questa.</p>
<p>Sono alcuni piccoli fanciulli, a i quali i padri medesimi chiudono l'entrata del regno celeste, allevandoli male.</p></div3>
<div3 type="capitolo"><head>Capitolo 49</head>
<argument><p>DEL GIURAMENTO. </p></argument>
<p>E stato detto di sopra, che il giuramento appertiene all'honore, et culto del nome divino, ilche non ha dubbio esser vero, percioche il giuramento ha origine dalla fede, che gli huomini hanno, che Iddio è somma verità, et vede l'intimo de i nostri cuori, et non può, nè ingannare, nè essere ingannato giamai, et per ciò si chiama per testimonio della verità fatta, o da farsi, o che di presente è tale, à fine di provar la giustitia, et innocenza nostra, et metter fine à molte liti. Ma ben che ciò sia vero, che giurando si rende un certo honore à Dio, non è però vero, che il giurar spesso, sia buona, ne laudabil cosa, anzi è tutto il contrario. Conciosia che nel giurare avviene come delle medicine, lequali non è espediente di usar se non per bisogno, cosi il giuramento, che è come una medicina della infirmità della fede, et della credenza de gli huomini, non si deve usare, se non per rispetto di cosa grave, et importante, ilche non avverrà se non di rado. Et quanto pure la cosa sarà tale che meritamente ricerchi giuramento, è necessario di più, che si osservino alcune conditioni, senza lequali il christiano non si deve recare a giurare, et sono toccate brevemente da Hieremia profeta in un luogo, quando dice: Giurarai, Vive il Signor Iddio, in verità, in giuditio, et giustitia. Tre cose adunque si ricercano alla perfettione, et rettitudine del giuramento, la prima è la verità, cioè quello che si asserisce, ò si promette giurando, sia vero, et conformi con l'opinione, et credenza, di colui che giura, laqual opinione, o scienza che altrui la reputi, non si appoggi a leggieri congietture, ma a saldi argumenti, et parimente nelle cose che si promettono vi deve essere la verità, cioè il proponimento di osservarle a suo tempo, si che la lingua concordi col cuore. La seconda cosa è il giuditio, per laquale conditione si da ad intendere, che niuno deve giurare inconsideratamente, ne per cose frivole, ma con molta maturità, et deliberatione. Finalmente si richiede la giustitia, conditione molto necessaria massimamente nelle promissioni, altrimenti se quello che si promette non è giusto, ne honesto, et si pecca nel giuramento, et molto più si pecca nella esecutione. Quando adunque concorrono queste tre cose, che il giuditio, et la prudenza, considerate tutte le circonstanze, lo persuade, et la verità, et la giustitia vi intervengono, si può sicuramente giurare.</p></div3>
<div3 type="capitolo"><head>Capitolo 50</head>
<argument><p>DELLO ABUSO DI GIURARE FREQUENTEMENTE. </p></argument>
<p>Ma non sarà già alcuno che dica che queste conditioni si osservino dalla maggior parte de gli huomini, i quali per cose di leggierissimo momento, comprando ò vendendo, et discorrendo di cose famigliari, à tutte l'hore, et ad ogni parola hanno il giuramento in bocca, et senza pensarvi punto, o per l'interesse del guadagno, o per il mal habito, contratto dalla frequenza de gli atti, giurano cento mila volte il giorno, chiamando con grandissima temerità, et presuntione per testimonio delle loro vanissime per non dire bugiarde assertioni, Iddio di Maestà infinita. Per tanto acciò di tutto questo discorso si cavi il frutto che principalmente pretendiamo per la nostra educatione, ricordisi il buon padre di tener lontanissimo il figliuolo da i giuramenti, si che ne egli giuri, ne richieda giuramento da altrui, ne mandi contra se medesimo, ne contra altre maledittioni, ne dica per Dio, ne à se di Dio, ne per la Croce, come i putti inconsideratamente sogliono fare, et quando il fanciullo per iscusarsi si facesse scudo del giuramento, et del nome di Dio, all'hora gli creda molto meno, et lo castighi doppiamente. In somma avvezzi il fanciullo, alla semplice affirmatione, et negatione, secondo il precetto del Salvatore, et se pur tal volta occorresse affermar una cosa, con alquanto maggior efficacia, potrà con riverenza dire, certo è cosi, cosi è veramente, siate contento di credermi, o altro modo tale modesto, et christiano. Altrimenti la frequenza del giurare, è piena di grandissimi pericoli, et peccati, onde il savio dice nella scrittura santa: Non si avvezzi la bocca tua al giurare, percioche in esso vi sono molti cadimenti, et non basta dire come molti dicono, io giuro il vero, percioche la assuefatione conduce anchora à giurar il falso, o almeno à non pensar se è ne vero, ne falso quello, che si dice, et si commettono gravissimi peccati. La onde chi ha cara la salute dell'anima sua, deve astenersi quanto è possiblie da i giuramenti, etiandio da quelli che sono vestiti delle debite circonstanze, voglio dire che vi si conduca à passi lenti, et quasi per necessità, imperò che chi camina su l'orlo del precipitio trabocca facilmente. Et come che in ogni stato di persone, sia necessario questo instituto di non giurare leggiermente, molto più è da avvertire in quelli che doveranno haverne più spesso occasione per la corrotta usanza del mondo, come sono artigiani, et mercanti, et simili, alcuni de i quali, scordati del timor di Dio, et della salute propria, giurando il falso per utilissimo guadagno, vendono la pretiosa anima al demonio mille volte. Non cosi il nostro buon padre anzi persuaderà à se stesso, et al figliuolo questa vera massima, che con offesa di Dio, non si può prosperare in cosa alcuna, et che molto maggior forza ha finalmente la pura et semplice verità, che la mal colorata bugia.</p></div3>
<div3 type="capitolo"><head>Capitolo 51</head>
<argument><p>DELLA VIRTÙ DELLA VERITÀ. </p></argument>
<p>Il filo del presente ragionamento, mi ammonisce à dire alcuna cosa della verità, virtù gratissima à Dio, et à gli huomini, et tanto necessaria alla vita commune di tutti, quanto è necessaria alla vita privata di ciascuno la respiratione di questo aere, percioche non si potrebbe vivere insieme, et non duraria lungamente il consortio, et la compagnia humana, se gli huomini tra di loro non si dicessero il vero, et non si credessero l'un l'altro. Per tanto il buon padre avvezzi il suo figliuolo ad esser verace, et à fuggire sopra modo le bugie, et ogni vitio contrario, et opposto à quella bella virtù, come la duplicità, la simulatione, l'hipocrisia, la giattanza, et altre simili. Giova da principio che il figliuolino s'accorga che al padre dispiacciono grandemente le bugie, et che non admette le false escusationi sue, ne de' servitori, anzi per contrario allhora più facilmente et egli, et i servitori ritrovano perdono quando s'accusano del fallo et confessano la verità, et cosi à poco à poco, parte per la riverenza paterna, et parte conoscendo che dalle bugie non si trahe frutto alcuno, per ricoprire i falli commessi, cominciarà ad abhorrirle; ma dipoi crescendo l'ingegno, et il lume della ragione, mostrigli il padre la bellezza della virtù, et la bruttezza del vitio. Dicagli che Iddio è somma verità, et è fidele nelle promesse sue, onde ama i veraci, et abomina i bugiardi, che la bugia è vitio servile indegnissimo d'un gentil'huomo, et nato ingenuamente, che ogni persona d'intelletto fugge il commercio, et il contrattare con huomo doppio, et simulato, et per contrario con un'huomo schietto, et di aperta natura ciascuno negocia volentieri, che i bugiardi con le bugie loro al fine non acquistano altro, se non che non è creduto loro ne anco la verità, ben che vi aggiunghino mille giuramenti, et esecrationi, et più credito, et più autorità, ha la semplice parola d'un huomo veritiere, che tutte le obligationi di un'huomo riputato bugiardo, et cavilloso, la quale opinione di verace, et reale, acquistata nel concetto de gli huomini, giova infinitamente in tutti i negotii, et privati, et publici, et esplica talhora difficultà grandissime, et che per altro sariano quasi inesplicabili. Con queste et altre ragioni, persuada il padre al figliuolo ad esser verace, et ciò servirà anchora ad astenersi da i giuramenti, conciosia che a l'huomo stimato veridico non fa di mestieri di giurare, essendo come si disse di sopra, il giuramento una medicina, dell'altrui discredenza. Non intendiamo però che per le cose dette in lode della verità, alcuno si pensi dover dire apertamente, et a ciascuno, ciò ch'egli sa esser vero, ne che il giovanetto scuopra inconsideratamente i segreti domestici, onde poi fatto grande non sappia ritenere i publici, et quelli de gli amici, et de i patroni, ilche sarebbe troppo gran difetto, come forse in altro luogo si dirà più à pieno. Ma s'intende che la verità si dica, quando conviene, et secondo che conviene, ma la bugia non mai.</p></div3>
<div3 type="capitolo"><head>Capitolo 52</head>
<argument><p>D'UNA VENERABILE COMPAGNIA DEL NOME DI DIO. </p></argument>
<p>Fu un venerabile padre Spagnolo dell'ordine de i frati predicatori, ilquale secondo si dice instituì una compagnia, ò confraternita che dir vogliamo, chiamata del santissimo nome di Dio, la quale in Roma, che per gratia di Dio abonda di molti simiglianti instituti, è al luogo de' detti padri sopra la Minerva, et è stata approbata da sommi Pontefici, et favorita con larghe gratie di tesori spirituali. Credo che la sudetta compagnia sia anchora in altre Città d'Italia, et forse fuori, et saria ben cosa utilissima ch'ella fosse non solo nelle nobili, et populose Città, ma ne i Castelli, et nelle ville, et in ogni luogo habitato da gli huomini; conciosia che ella è introdotta per honorar il santo nome di Dio, di che niuna cosa più prontamente dovria fare il christiano, et parimente per evitare le bestemmie, e i giuramenti, et ogni irreverenza verso il tremendo, et benedetto nome di Dio. Et a questo effetto hanno fatti alcuni brevi, et fruttuosi capitoli, et ordinationi da osservarsi da fratelli della Compagnia, et sono stampate, onde io eshorto ciascuno a leggerle per bene dell'anima sua, perche vi troverà utili rimedii, contra alcuni cotidiani abusi di giurare, et di maledire questo, et quello, i quali a niuno che habbia come deve cara la propria salute doveranno parer leggieri, quivi anchora impararà come molte maniere de giuramenti, et certe poco considerate parole, che ad ogni momento si dicono, senza pensarvi punto, ò per collera, o per mala consuetudine, sono peccati gravissimi, da i quali con ogni studio conviene guardarsi. Per tanto farà opra molto laudabile, et christiana il nostro buon padre, à entrare potendo, in questa santa compagnia del nome di Dio, insieme con i figliuoli, et con tutta la famiglia, acciò in ogni modo, con l'aiuto divino, et con la buona diligenza humana mantenghi netta la casa sua da queste abominationi.</p></div3>
<div3 type="capitolo"><head>Capitolo 53</head>
<argument><p>DEL TERZO PRECETTO, RICORDATI DI SANTIFICAR IL GIORNO DEL SABATO. </p></argument>
<p>La natura istessa, et una tacita legge che Dio ha scolpita ne i nostri cuori ci ammonisce, non esser cosa giusta, che il tempo pretioso che noi habbiamo, tutto si spenda per sostentar questo nostro fragile, et caduco corpo in varie occupationi, et esercitii terreni, ma che alcuna parte del tempo si deve assignare particularmente alle cose divine, occupandoci pia et religiosamente nella contemplatione di Dio, et nel rendere il debito honore à S. D. Maestà, non solo con l'affetto interiore ma con il culto esterno anchora. Questo obligo naturale, ci riduce à memoria il terzo precetto della legge con quelle parole: Ricordati di santificare il giorno del sabato, dove vediamo che a quello antico populo, fu determinato, et prescritto il giorno del sabato, acciò riposandosi dalle fatiche corporali, potesse liberamente co'l corpo, et con lo spirito servire a Dio. Et perche questa parte del precetto, che tocca a rendere honore, et culto a Dio, più nel giorno del sabato, che in altro dì della settimana, non è precetto naturale, et perpetuo, ma cosa, pertinente a i riti, et cerimonie di quella legge, et per consequenza variabile, per tanto al tempo della nuova legge quando essendo venuto al mondo Giesù Christo, Salvator nostro, Sole di giustitia, et di verità gia non dovevano haver più luogo le ombre, et le figure antiche, gli Apostoli del Signore per instinto de lo Spirito santo, deputorno un'altro giorno, cioè il primo de i sette della settimana, et fu chiamato Dies Dominica, che tanto vale, come giorno del Signore; che se bene tutti i giorni sono di Dio, nondimeno vien nominato cosi, perche spetialmente è dedicato, et consecrato al culto divino. Era veramente il misterioso giorno del sabato, il cui nome che vuol dire requie, et cessatione, ricordava che Iddio è creatore del Cielo, et della terra, ilquale havendo finita questa mirabile, et bella machina del mondo, et delle creature, si riposò il settimo giorno. Voleva anchora Iddio, che il sabato, fosse un memoriale, à quel popolo duro, et ingrato della sua liberatione dallo Egitto; ma più altamente adombrava il misterioso sabato, della redentione del genere humano, quando il nostro gran liberatore, ilquale da più crudele Faraone, et da più aspra servitù ci ha liberati, vinta la morte, et colui che haveva l'imperio della morte, cioè il demonio, si riposò dalla grande opra, che era di haver rifatto, l'huomo disfatto per il peccato, et la Domenica poi, risuscitò glorioso, et immortale, et quindi ascendendo vittorioso, et trionfante al cielo, aprì a noi la porta del perfetto sabatismo nella eterna requie.</p></div3>
<div3 type="capitolo"><head>Capitolo 54</head>
<argument><p>DELL'OBLIGO, ET DEL FRUTTO DI CELEBRARE LA DOMENICA ET GLI ALTRI GIORNI FESTIVI. </p></argument>
<p>Se adunque il popolo Giudaico, per la memoria della creatione del mondo, et della ricuperata libertà carnale, era et per legge di natura, et per legge scritta, et per ogni diritto di gratitudine obligatissimo a santificare il sabato, et render gratie à Dio de i benefitii ricevuti, che diremo del christiano, il quale per fede sà, et confessa che Dio non solo è suo creatore, ma redentore, et che ci ha liberati, et redenti non co'l sangue d'un vile agnello, ma co'l suo proprio sangue d'infinito prezzo, et valore? sa anchora il christiano, et confessa che egli non è passato per il mar rosso, ne hà mangiato la manna del Cielo, ne è stato condotto nella piccola Palestina, terra di promissione di quel popolo, ma è passato per il sangue di Christo nel santo battesimo, è nutrito nel deserto di questo mondo, del vero pane celestiale, cioè di Christo istesso, et finalmente è descritto cittadino della vera terra di promissione, cioè della patria celeste per regnar in essa, et esser eternamente beato con Christo; hor chi può negare, che non un giorno solo della settimana, ma tutti i giorni, et tutte le hore si dovriano spender in ringratiar Dio de gli innumerabili, et grandissimi benefitii che ci ha fatti, et fa continuamente senza intermissione? et s'egli ci havesse commandato che un giorno solo della settimana fosse il nostro, et gli altri fossero tutti deputati per il suo servitio, chi havria giamai ragione di dolersi? certo niuno. Ma Iddio ricco, come l'Apostolo dice, et abondante in misericordia, ha voluto compatire alla nostra infirmità, et come già nel paradiso terrestre, havendo conceduto al primo padre nostro Adamo, il libero uso d'infiniti alberi, pieni di suavissimi frutti, un solo ne riservò per se, in segno del supremo dominio, cosi di tanti giorni dell'anno, ha voluto che alcuni pochi fossero riservati al suo culto; ma però con grandissimo frutto, et benefitio nostro, imperoche qual più dolce, et più desiderabile cosa può essere che dopo molte fatiche dell'arti, et negotiationi della vita civile, dopo i strepiti de i tribunali, et delle piazze, et dopo mille cotidiane miserie di questa laboriosa nostra peregrinatione, dopo dico tante tempeste che ci hanno agitati, riposarsi alquanto, et ritirarsi come in un porto tranquillo, nella casa di Dio, et dar qualche refettione spirituale all'anima famelica et stanca? chi non vede quanta instruttione, et quanto nutrimento diano alla pietà christiana, le misteriose solennità della vita di Christo, congiunte con quelle della Beatissima Vergine Madre, la memoria de i gloriosi Apostoli, le vittorie de i fortissimi martiri, et altri santi, che la santa Chiesa con artifitio celeste, in tutti i giorni dell'anno ci và ripresentando? certo ardisco dire, che se non fossero le sante festività, che ci rinfrescano la memoria de i benefitii divini, tanto siamo per noi stessi obliviosi, et tanto involti et occupati, come già il populo Hebreo nell'Egitto, à raccorre le paglie, et il fango di questo mondo, che à pena ce ne ricordaremmo giamai. Et nondimeno quantuque sia cosi grande et l'obligo et la utilità della santificazione delle feste, si trovano alcuni che per mostrarsi anchora in questa parte veri figliuoli del vecchio Adamo, par loro il giorno festivo grave giogo, come impedimento dell'avidità loro di guadagnare, et quasi tempo perduto; altri sono in maggior numero, i quali aspettano il giorno della festa non per servir à Dio, ma per servire al diavolo, et a i sfrenati appetiti della carne, ne i giuochi nell'ebrietà, et nel fuoco della libidine che gli arderà eternamente nell'inferno, se non mutaranno vita. Et certo è cosa miserabile, et degnissima di abondanti lagrime, l'abuso, et irreverenza grande che in questa parte si vede nel popolo christiano generalmente parlando, colpa s'io non m'inganno, non piccola di mancamento di buona educatione, et publica, et privata.</p></div3>
<div3 type="capitolo"><head>Capitolo 55</head>
<argument><p>DELLA CURA PUBLICA, ET DELLA DOMESTICA, CIRCA L'OSSERVANZA DELLE FESTE. </p></argument>
<p>Gli antichi, et religiosi Imperadori, hanno tenuto gran cura, che i giorni della Domenica, et altri giorni festivi si osservassero con ogni riverenza, prohibendo non solo li strepiti giuditiali, ma i spettacoli de i theatri, et altri giuochi publici, et fino alla istessa solennità, et festa del Natale, et dell'Imperio loro, commandarono che si differisse, se per caso occorreva in giorno dedicato all'honor di Dio, si come anchora si vede nelle leggi registrate nel Codico di ragione. Et veramente i Principi, et magistrati publici, meritano grandissima lode quando con l'autorità che hanno da Dio, di cui sono ministri, procurano cosi in questo particulare della santificatione delle feste, come in molte altre cose tali, far servitio à Dio, aiutando la sollecitudine pastorale de i Vescovi, et superiori ecclesiastici come sono obligati. Ma lasciando questo da parte, et ritornando al suggetto principale della nostra educatione, dico che il buon padre di famiglia, doverà esser diligentissimo osservatore de i giorni di festa, onde facilmente avvezzarà i figliuoli, et domestici suoi alla medesima osservanza, et se in tutto l'altro tempo deve tener l'occhio aperto che in casa sua non si offenda Dio, molto più deve farlo nel tempo festivo, occupando se medesimo, et gli altri non in piaceri illeciti, et nelle vanità del secolo, ma in esercitii santi, et christiani, come hora si dirà più distintamente.</p></div3>
<div3 type="capitolo"><head>Capitolo 56</head>
<argument><p>COME SI DEBBINO CELEBRAR CHRISTIANAMENTE I GIORNI DI FESTA. </p></argument>
<p>Chi considerarà bene le parole del precetto divino, intenderà per se stesso come si debbia osservar il giorno di festa, et in quali attioni debbia esrecitarsi l'huomo christiano in quel tempo. Dice Iddio, ricordati di santificare il giorno del sabato; nellaqual voce santificare si dimostra apertamente che la festa è tempo consecrato à Dio, et che in esso ogni nostro studio deve essere principalmente nelle operationi di santità, et di religione, acciò Iddio ci santifichi con la sua santissima gratia, per questo ha ordinato Iddio che il giorno festivo non si lavori, non perche ciò sia male di sua natura, anzi egli stesso ha detto, sei giorni lavorarai, et farai tutte le opere tue, il settimo è festa del Signore Iddio tuo, ma perche la cultura della terra, et gli artifitii mecanici, et le altre occupationi terrene, ci distraggono dall'unirci perfettamente con Dio, et dal sollevar la mente alla consideratione et all'amore delle cose celesti, per tanto nel precetto della santificatione del Sabato, ha prohibito l'operare à gli huomini, et a i giumenti, che sono come instrumenti delle operationi dell'huomo, acciò quel giorno almeno, si potesse dedicare totalmente al culto, et servitio di Dio. Adunque il buon padre inserisca nel tenero animo del fanciullo, et con l'accrescimento de gli anni imprima più saldamente questa opinione, che il tempo del vero guadagno, è il tempo della festa, quando si guadagna la divina gratia, la quale benedice, et prospera tutti i negocii, et tutte le operationi de gli altri giorni, et che per contrario miseri, et infelici guadagni sono quelli, che si fanno contra la legge di Dio, et contra gli ordini della santa Chiesa, per tanto il giorno di festa non astringa giamai i suoi servitori à lavorare, se non forse in alcun caso di necessità permesso da i sacri Canoni. Dimostri anchora, come il giorno della Domenica, et il medesimo intendiamo de gli altri giorni festivi, ci presentiamo avanti à Dio, come à padre, et Signor nostro, che ci ha creati, et redenti, et ci governa continuamente dandoci la vita, la sanità, le sostanze, et ogni bene del corpo, et dell'anima, et per tanto andiamo al tempio santo per eshibirci come servi, et figliuoli obedientissimi, pronti ad ogni suo commandamento, et per ringratiarlo de gli innumerabili benefitii, che ci fa a tutte le hore, et all'incontro per dimandar perdono à sua Maestà, delle molte colpe, et negligenze nostre, che se bene non deve passar giorno alcuno, che non si rendano gratie à Dio, ilquale non cessa mai di farci bene, et similmente ogni giorno debbiamo chiederli perdono de i nostri cotidiani mancamenti, tuttavia con maggior attentione, et affetto, et più di proposito, debbiamo farlo il giorno consecrato al Signore con lo spirito della santa Chiesa madre nostra, la quale all'hora particularmente ci invita, raccogliendoci tutti insieme in uno spirito di carità, et senza dubbio l'unione de i fideli, congregati nel nome di Dio nel tempio santo, ha non mediocre efficacia di riscaldar gli animi nostri alla divotione, mentre il sacerdote santo, come ministro publico, offerisce in nome di tutto il popolo il sacrifitio della messa.</p>
<p>Et perche l'udir la Messa è uno de gli oblighi principali della festa, il quale molti adempiono tepidamente, et stanno in modo presenti à quella gravissima operatione che poco, ò niente pare che intendano quello che quivi si tratti, per tanto reputo necessario il trattenermi alquanto in questo proposito, acciò che il nostro fanciullo sia bene instrutto della creanza christiana, con la quale si deve entrare, et stare nella Chiesa Santa, et assistere alla Messa, et à gli altri divini offitii. Et ricordandomi di quello che ho promesso in altro luogo, non mi guardarò di descendere a cose minute, purche io pensi che possino recar giovamento, alla educatione christiana de i nostri fanciulli.</p></div3>
<div3 type="capitolo"><head>Capitolo 57</head>
<argument><p>DELLA RIVERENZA CHE SI DEVE PORTARE AL TREMENDO SACRIFITIO DELLA MESSA. </p></argument>
<p>Se in tutte le attioni spirituali pertinenti al culto divino, deve il buon Christiano essere attento, et divoto, acciò non cada sopra di lui quella horribile maledittione della scrittura, maledetto colui, che fa l'opra di Dio negligentemente, con quanta maggior attentione, et divotione doverà il christiano stare presente al tremendo sacrifitio dell'Altare? opra di tanta maestà, et santità, che niuna più santa, nè più divina si può fare in terra, dove quella istessa hostia vivifica, et immacolata, quello istesso Christo, che per le redentione del genere humano, offerì una sol volta se medesimo al padre su l'Altare dell Croce, con spargimento di sangue ogni giorno per ministerio de i Sacerdoti, è offerto senza spargimento di sangue? dove con altissimo Sacramento si fa viva memoria dell'ineffabile amore che Iddio ci ha portato; dove finalmente levando noi le mani pure co'l cuore contrito, et humiliato a Dio, plachiamo con questo vero, et propitiatorio sacrifitio della nuova legge, figurato per tanti sacrifitii antichi, sua D. M. et impetriamo misericordia, et gratia per i vivi, et per i defunti, et riportiamo frutti abondantissimi della salutifera passione di Christo, poi che come è detto, et quella, et questa è una istessa oblatione, et uno istesso sacrifitio, differente solo nel modo. Veramente l'altezza, et utilità di questo misterio è cosi grande che non si pùo dire, nè pensare a bastanza, con quanta purità interiore del cuore, et con quanta divotione, et riverenza esteriore convenga, et trattarlo, et starvi presente, mentre il ministro publico della Chiesa, lo tratta per se, et per tutto il popolo fidele, nella celebratione della Messa. Per tanto il nostro buon padre, più sollecito di tesaurizare al figliuolo i tesori celesti, che i terreni, procuri con ogni studio, et con dottrina. et con esempio, à renderlo particolarmente devoto della Santa, et veneranda Messa.</p></div3>
<div3 type="capitolo"><head>Capitolo 58</head>
<argument><p>DELL'OBLIGO DI UDIR LA MESSA. </p></argument>
<p>Saria cosa molto fruttuosa, et degna di lode che ogni giorno si udisse da christiani la Messa, parlo de gli huomini, perche quanto alle donne, per diversi rispetti di quel sesso, et per la cura domestica, non è forsi da persuadere il medesimo cosi indistintamente. Io non so vedere alcuno cosi occupato, etiandio parlando de gli artegiani, i quali con le fatiche cotidiane si guadagnano il vitto, et si sostentano, che non potesse consecrare meno d'una piccola hora a Dio, per intervenire divotamente a Messa, massime dove è facilità di udirla, che saria un provedersi di particulare aiuto, acciò tutte le operationi di quel giorno fossero più felici, et benedette da Dio, ma nondimeno poi che gli impedimenti, et occupationi della vita civile sono molti, et di molte maniere, et la Santa Chiesa madre pietosa, et benigna, non ha voluto obligarci sotto peccato, se non a i giorni dominicali, et festivi, almeno in questi non preterisca giamai il padre di famiglia di udir la Messa con tutti di casa, tra i quali intendo anchora quelli che hanno cura de i campi, et d'armenti, a i quali con qualche buon modo che la prudenza, et molto più la carità christiana gli suggerirà, ha da ingegnarsi di provedere; si che per quanto si possa senza incommodo, et danno notabile de i ministerii loro, intervengano alla Messa. Ma venendo al nostro fanciullo procuri di avvezzarlo a questo fermo proponimento, di non volere giamai lasciare la Messa, nè egli, nè suoi famigliari per qualunque occupatione, et bisogno temporale, non che per vano diletto di andare a caccia, o simigliante, si come alcuni fanno, che non solamente per il guadagno, ma per solo piacere, occupano i servitori in modo, che non possono satisfare al precetto della Chiesa; la colpa de i quali è gravissima, perciò che non può, nè deve il servitio humano andare del pari giamai, non che impedire il servitio di Dio. Qui si potria toccare alcuna parola, di certe usanze poco christiane, quando, ò per cagione di duolo, per la morte de i propinqui, ò per viduità, o perche le figliuole sono di età già nubile, lasciano di andare alla Chiesa, li quali rispetti, et altri simili che possono avvenire, se siano sufficienti ad escusare in alcun particolare caso, lo lascio alla determinatione de i buoni, et intendenti confessori, co'l giuditio de i quali deve governarsi, chi ama la salute dell'anima sua. Ma il nostro figliuolo bene, et christianamente educato havrà per regula certissima, che se giusta, et grave necessità non s'interpone, il giorno di Domenica, et di festa ha da essere di Dio, et suo, cioè dell'anima, et della quiete, et refettione spirituale. Non saria anchora se non cosa molto lodevole, per toccar una parola di questo che la Messa si udisse da ciascheduno nella propria Parocchia, honorando il proprio Pastore, et per molti altri buoni effetti, per i quali anticamente questo instituto era osservato da i fideli, et commandato da i sacri Canoni.</p></div3>
<div3 type="capitolo"><head>Capitolo 59</head>
<argument><p>DEL MODO DI ANDARE ALLA CHIESA, ET DELLA MISERICORDIA VERSO I POVERI. </p></argument>
<p>Avvezzisi il fanciullo per buona disciplina paterna, ad aspettare il giorno di Domenica con un certo desiderio, et gusto christiano per andare al Tempio, et presentarsi, innanzi a Dio Signor, padre, creatore et redentor nostro, et dal quale habbiamo, et aspettiamo ogni bene, et quindi poi avverrà che il fanciullino istesso, bene allevato, prevenirà tal volta il padre, et la madre, invitando egli il primo ad andare alla Chiesa. Et quello che si usa per urbanità, di vestirsi de i migliori vestimenti il giorno festivo, si deve convertire per gloria di Dio, avanti ilquale debbiamo comparire co'l cuore mondo principalmente, ma anchora con l'habito esteriore composti, et senza sordidezza, guardandoci però dallo eccesso della vanità, massime nelle figliuole femine, di che forse si ragionarà in più commodo luogo. Venuto adunque il giorno della Domenica, dopo alquanto di oratione, et preparatione in casa, fatto riverenza alla imagine del Salvatore, et della Madonna, presa la benedittione materna, et segnandosi co'l segno santo della Croce, esca il figliuolino condotto dal caro padre alla Chiesa. Et perche alle porte delle Chiese sogliono stare ciechi, storpiati, et altri bisognosi, a chieder limosina, doverà il padre già molte volte prima haver instrutto il figliuolo, che tutti siamo poveri, et bisognosi della gratia di Dio, onde andiamo al tempio per supplicarlo che apra la mano della sua immensa liberalità, et soccorra alle necessità nostre spirituali, et corporali. Ma se vogliamo mover Iddio a compassione verso di noi, coviene che anchora noi siamo compassionevoli verso il prossimo nostro, ilche dovendosi far sempre, è giusto che spetialmente si faccia quando andiamo a dimandar aiuto, et misericordia da Dio, nella casa sua, della quale i poveri sono come portinari, che ci aprono la prima entrata, et quell'affetto di pietà che usaremo con loro, ritrovaremo da Dio, percioche è scritto, Beati i misericordiosi, perche anchor essi conseguiranno misericordia. Hor io so bene che un piccolo fanciullo, non è cosi presto capace di queste, et altre si fatte cose, le quali si dicono per instruttione del padre, acciò poi egli le insegni al figliuolo quando di mano in mano vedrà in lui maggior capacità, et dispositione. Ma in tanto conviene assuefarlo molto per tempo alla compassione verso i poveri, et à dar loro volentieri elemosina, il che non sarà difficile, vedendo l'esempio del padre, et invitato da lui con dolci parole a cosi fare, prendi figliuolo, et da questa elemosina al povero, vedi, in lui habita Christo, Christo è quello che stende la mano, et te la renderà abondantissima in cielo, anchor noi riceviamo ogni giorno grande elemosina da Dio, et altri simili concetti, che lo Spirito di Dio somministra, et ogni giorno si odono da i santi predicatori, et ne sono pieni tutti i libri. Concludiamo in una parola, che lo aspetto miserabile de i poveri, allo entrar della Chiesa, apporta non mediocre materia di instruttione, et di christiana educatione. Entrando poi nella Chiesa ha da procurare il padre, che il fanciullo servi una certa gravità, et modestia, et con un certo raccoglimento, et timor santo, riconosca la veneratione di quel luogo; guardisi adunque il padre di non ci entrare egli ridendo, o parlando alto, come tal'hor si suole, ò guardando quà, et là, anzi se pur per via fosse andato alquanto distratto, subito nello ingresso della Chiesa si raccolga, et mostri in se stesso una compositione, che mova il figliuolo ad imitarla; che se entrando nella camera dove è il principe, si sente non so che di spavento, et si sente altrui tutto commovere a riverenza, quanto più debbiamo vestirci di questi affetti, entrando nella casa del sommo Re della gloria? Giovarà anchora per moversi interiormente à questo spirito di riverenza, proferir nell'ingresso del tempio, con sommessa voce, alcun versetto de i salmi, come per esempio quello che dice: Domum tuam Domine decet sanctitudo, Signor nella casa vostra si deve star con santità, et rispetto, et quell'altro, Domine in multitudine misericordiae tuae, introibo in domum tuam adorabo ad templum sanctum tuum in timore tuo, cioè Iddio mio le cui misericordie sono innumaerabili, io entrarò nella casa vostra pieno di timor religioso, et filiale per adorarvi, et altri simili.</p></div3>
<div3 type="capitolo"><head>Capitolo 60</head>
<argument><p>DELLE ALTRE COSE CHE SI HANNO À FARE, DOPO ESSERE ENTRATI NEL TEMPIO DEL SIGNORE. </p></argument>
<p>Entrati in Chiesa, prenda il padre l'acqua benedetta, ò vero santa, et asperga se stesso, et il figliuolo dicendo quel versetto del salmo: Asperges me Domine hysopo, et mundabor, lavabis me, et super nivem dealbabor, cioè aspergimi Signore, con l'hisopo, che è una herbetta di molta virtù, et significa Christo nostro redentore, co'l cui sangue chiediamo d'esser aspersi, et purificati, et però seguita la sentenza del versetto, lavami Signore, et sarò più bianco che la neve. Ha da sapere il padre, che l'acqua benedetta ha virtù di cancellare le colpe minori, et veniali, nelle quali per la molta fragilità nostra cotidianamente incorriamo, et però si deve assuefar il fanciullo à riceverla con riverenza, et à suo tempo deve esser instrutto di questo effetto salutifero, della remissione de i peccati veniali, ricordandosi della passione, et sangue di Christo, nelquale, et per ilquale habbiamo ogni remissione. Ci riduce anchora à memoria il fonte dell'acqua santa, quel fonte del santo battesino dove perfettissimamente fu mondata l'anima nostra, et perche non habbiamo conservato, quel candore, et purità, anzi ci siamo imbrattati con molte macchie di peccati, però ci conviene con lagrime et sospiri, pregar speese volte Iddio, che ci lavi.</p>
<p>Dopo questo vadino avanti il santissino sacramento, et con ambedue le ginocchia chinate in terra, con gli occhi bassi, et con le mani giunte et con ogni compositione di tutto il corpo, divotamente faccino oratione, dicendo ad honore della Santissima Trinità tre volte il Pater, et l'Ave Maria, et il simbolo Apostolico, ringratiando interiormente Iddio, che per sua benignità siamo christiani, et fideli, et pregandolo che ci dia aiuto, acciò con l'opere, et con gli effetti istessi possiamo corrispondere a cosi alta vocatione, et adempire gli oblighi di buon christiano.</p>
<p>Et perche la Chiesa Santa è come una spetiaria celeste, dove sono medicine mirabili, et efficacissime per sanar tutte le infirmità dell'anima nostra, per tanto il buon christiano, che considerarà le molte piaghe dell'anima sua, ricevute in tutta la settimana, non sarà pigro, almeno il giorno di Domenica, à procurar il rimedio per mezzo del sacramento della penitenza, perilche è instituto molto laudabile, et fruttuoso il confessarsi ogni Domenica. Et è stato alcun Theologo di grande autorità nelle scuole, che ha detto esser obligato ciascun christiano, sotto pena di nuovo peccato, ad haver il giorno Dominicale contritione, et dolore de' suoi peccati. Ma come si sia, che per hora non ci occorre disputarne, sicurissima, et utilissima cosa è il farlo, et confessarsi attualmente, percioche nel sacramento della confessione, non solo è mondata l'anima da i peccati commessi, ma acquista come altrove si è detto, virtù, et fortezza, di resistere alle tentationi, et di non cader cosi facilmente per l'avvenire. Et però confessisi il buon padre, et faccia far l'istesso al figliuolo quantunque piccolino, con quella modestia, et compositione di corpo, dellaquale si diede ricordo più di sopra, acciò crescendo, cresca con questo santo habito.</p></div3>
<div3 type="capitolo"><head>Capitolo 61</head>
<argument><p>PIÙ IN PARTICULARE DEL MODO DI STARE ALLA MESSA, ET DI ALCUNE DIVOTE, ET CHRISTIANE CREANZE. </p></argument>
<p>Dopo la riconciliatione fatta con Dio nella santa confessione, essendo l'anima bella nel cospetto del suo creatore, che l'ha ripiena di gratia, più accette saranno le nostre orationi, et di maggior frutto, et merito ogni santo esercitio che noi faremo. Et perche l'udir messa è obligo principale del giorno festivo, come s'è detto, se ben di sopra si è toccato in generale con quanta divotione, et riverenza convenga complire a questo debito, tuttavia in questo luogo mi par a proposito, descendere più al particulare, acciò il nostro buon padre sappia, et per se medesimo, et per il figliuolo, la vera creanza christiana in questa parte, non per apparir esteriormente, ma per piacere interiormente à gli occhi di Dio con sincerità di cuore, dando insieme edificatione a i prossimi.</p>
<p>È adunque da sapere, che la Messa in tutte le sue parti, è una rappresentatione della passione, et morte di Giesù Christo crocifisso, et non ci è parola, nè gesto, nè cerimonia alcuna, che il sacerdote faccia, che non sia piena di misterio, quivi il sacerdote prega per se, et per tutto il popolo, et per i vivi, et per i morti, et come ambasciatore del popolo fidele assistente, et di tutta la Chiesa, tratta con Dio negotii importantissimi, quali non si trattano con Re alcuno sopra la terra; per tanto se ben il christiano semplice non intende cosi distintamente quei misterii deve però star con grandissima attentione, accompagnando con divoto affetto l'intentione, et l'operatione del celebrante. Et prima si deve star a tutta la messa intiera, et ginocchioni da principio al fine, eccetto quando si legge il santo Evangelio. Anticamente era usanza, tutte le Domeniche dell'anno, et nel tempo pascale, che corre da Pasqua di resurretione sino alla Pentecoste, star alla messa, et far oratione in piede, in memoria della resurretione et trionfo del Salvatore, ma hora questa consuetudine non si osserva generalmente, et considerato la molta facilità nostra, in distrahersi dalla attentione debita, mi pare meglio sarà star sempre in ginocchioni in ogni tempo, perche quella positura del corpo humilia, et raccoglie l'anima; et questo s'intende della Messa bassa, o piccola, che vogliamo dire, perche nella Messa cantata, et solenne, si può star alcuno spatio di tempo in piede, ò vero a sedere, si come vediamo far a i Canonici nelle Chiese cathedrali, ma però in qualunque modo, et sito che il corpo se stia, oltra la decenza esteriore, deve nello interiore la mente nostra star sempre unita con Dio. Ma ritornando al proposito, si deve star presente alla messa in ginocchioni con ambedue le ginocchia, onde molto sono da riprendere alcuni, che o stanno in piede, ò solo alla elevatione del santissimo sacramento pur alquanto si piegano, quasi violentati dal suono delle campane, et dal rispetto de i più devoti, altri chinano un ginocchio solo, per non dire d'altri modi più scomposti, che sono manifesto inditio di poca divotione, et sono questi bene spesso persone tali, che fanno professione di Cavalieri, et di ben creati, et non si vergognano di saper cosi poco della creanza christiana, se pur più presto non si reputano à vergogna il saperla, et osservarla. Non cosi farà il nostro padre a cui parliamo, non cosi allevarà il suo diletto figliuolo, ma si ricordarà che orando Christo Signor nostro nell'horto, la notte avanti della sua passione, non solo con un ginocchio, ma con tutta la persona prostrato, sparse per noi non pur lagrime, ma sudor di sangue, onde di lui scrive uno Evangelista che, Procidit in faciem suam orans, et un'altro dice, Procidit super terram, et il terzo scrive, Positis genibus orabat, et di santo Stefano è scritto, che orando nello estremo spirito per i suoi lapidatori, chinò le ginocchia, et San Paolo scrive di se medesimo: Flecto genua mea ad patrem Domini nostri Iesu Christi, ma più d'ogni altra cosa ci dovrebbe movere il veder il figliuolo di Dio, fatto huomo, confitto per noi in croce con ambedue i piedi, i cui acerbissimi dolori ci dovremmo ridurre a memoria in ogni tempo, ma spetialmente mentre si celebra la messa, la quale come di sopra si è detto, è una viva ripresentatione della sua passione. Ma che diremo di quelli che senza alcuna necessità, per vanità, et per superbia, o per una certa opinione di grandezza tengono coperto il capo? non si ricordando che il Re dei Re, il quale è presente in su l'istesso altare, non vi hebbe stando in croce coprimento alcuno, se non la corona delle spine. Altri sono che per loro vaghezza, et per mostrarsi ocupati in molti negotii, altro non fanno che chiamar questo, et quell'altro servitore, et parlar loro all'orecchio, ò udir risposte, altri negotiano con amici, o per trattenimento ragionano, che per hora non voglio dire di quelli che sfacciatamnete spendono quel tempo di tanta santità, et veneratione, in guardi impudichi, ma concludendo, dico ch'è cosa da fare per dolore spezzar un cuor di pietra, à veder la irreverenza grande, con laquale molti di nome, et di professione christiani, stanno alla messa, come se si trattasse cosa da scherzo, et non la più alta, et misteriosa attione della nostra religione. Et per tanto il nostro buon padre, instruirà il figliuolo a star con ogni attentione, tutto unito, et fisso all'operatione del santo sacerdote accompagnandolo di parte in parte, come per esempio nella confessione generale, nel rendere il saluto, quando il prete dice Iddio sia con voi, et quando invita il popolo dicendo, orate fratelli, acciò il mio sacrifitio, et il vostro sia accettabile innanzi a Dio, si deve humilmente pregar Iddio che dia abondanza della divina gratia al suo ministro, et esaudisca le sue preghiere; parimente quando il sacerdote dicendo con voce alquanto elevata, Memento Domine, ora per i vivi, et poi per i morti, cioè prima, et poi della consecratione della santissima Eucharistia, deve anchor il devoto christiano far il medesimo, raccomandando a Dio se medesimo, et i suoi congiunti, et tutta la Chiesa, et similmente non si deve scordar giamai le anime di purgatorio, et in somma a passo per passo deve conformarsi co'l sacerdote, et chi è simplice, et non apprende tanto distintamente ogni cosa, almeno in generale habbia questa intentione, attendendo però sempre quanto più si può a quello che il sacerdote fa, perilche in quel tempo per ventura maglio saria, differir certe divotioni che alcuni hanno, come di recitar le Litanie, et sette salmi, et le hore della Madonna, se bene sono cose laudabili, et sante, et sono tal volta anchora nella messa istessa, una maniera di rimedio contra la distrattione, massime mentre il sacerdote ora con silentio. Finalmente intenda il buon padre et procuri che lo intenda, come, et quando potrà, anchora il figliuolo, che anchor essi nel modo loro, offeriscono al padre eterno quella tremenda oblatione, et non sono otiosi spettatori, ma cooperatori, et adiutori del ministro publico, con i santi desiderii, con la uniformità della intentione, et con la fervente oratione; perilche meritano riprensione alcuni, che non solo non aiutano, ma perturbano il sacerdote, et fra questi ve ne sono di quelli, che affettano di parer più devoti de gli altri, et corrono i primi per star molto vicini all'altare, et nel tempo che si legge il vangelo, si accostano con l'una orecchia, et con un modo tale, che mostra più presto ardire, che riverenza; altri guardano fisamente nel viso al prete, i quali mostrano bene di non intendere, quanto gran cosa si tratti in quel punto dal sacerdote, al quale non si dovria dar occasione alcuna di distrahersi, percioche anchor egli è huomo, circondato d'infirmità, et molte sono le insidie di Satana. Sappia adunque il nostro educatore appertenersi alla creanza christiana, nellaquale pretende di educar il fanciullo, il collocarsi dietro al celebrante, alquanto lontano, percioche non è necessario udire distintamente tutte le parole della Messa, ma si bene è necessario lo star attento, et divoto, riputandoci indegni di avvicinarci tanto al sancta sanctorum, che cosi si chiamava la più intima parte dell'antico tempio, dove una sola volta l'anno entrava il sommo sacerdote, et pur quivi non erano se non l'Arca del testamento, et altre figure, et ombre de i futuri beni. Potrà in questo proposito raccontare il padre al figliuolo l'esempio del buon Publicano lodato nello Evangelio, ilquale si stava di lontano, et non ardiva di alzar gli occhi al cielo, ma si percoteva il petto, chiedendo perdono à Dio; dalla quale historia, et da quella del superbo Fariseo, cavarà il buon padre molti buoni ammaestramenti, acciò il figliuolo impari con quanta humiliatione di corpo, et d'animo debbia l'huomo peccatore, et reo, quali tutti siamo, stare innanzi al suo supremo giudice, Dio di maestà infinita. Non fanno bene quelli che nel voler rispondere al sacerdote, o nel dire loro private orationi, alzano troppo la voce, et inquietano gli altri, parimente à mio giudtio non è da lodare in Chiesa, et alla messa, il fare alcuni atti, divoti sì, ma non però usati communemente da tutti i fideli, come aprir le braccia in forma di croce, prostergersi à terra con tutto il corpo, et simiglianti, li quali modi nelle camere private, quando segretamente oriamo à Dio stanno bene, et sono molto utili per accendere la divotione, et possono etiandio farsi in qualche oratorio tra pochi del medesimo spirito, et sono ancho tal'hora leciti nelle Chiese publiche,, quando tutto il popolo è commosso unitamente al pianto, ma generalmente parlando, non si deve esser singolare, ne parer di voler condannare gli altri come manco divoti, oltre che non debbiamo esporci à pericolo del vento sottile della vanagloria; però avvertirà il padre, che il nostro fanciullo servi in questa parte la mediocrità, stando però sempre con attentione et riverenza, et meditando nel cuor suo la passione di Christo, invitando con l'attention sua anchor gli altri à star intenti.</p>
<p>S'è detto altrove, et non è fuori di proposito il replicarlo in questo luogo, che il fanciullo deve esser avvezzo à far sempre segno di riverenza, quando ode i santissimi et dolcissimi nomi di Giesù et di Maria, et quando si dice gloria alla santissima Trinità, similmente deve inchinarsi sino in terra, quando il sacerdote dice, Et homo factus est, et nell'evangelio in fine della messa, Et verbum caro factum est, le quali parole ci ricordano il gran beneficio che Iddio ci ha fatto, che per noi si è fatto huomo, onde mi maraviglio, come alcuni siano tanto superbi, et ingrati, o tanto poco osservatori della creanza christiana che allo inchinarsi del sacerdote, si stanno intirizzati, et immobili come se fossero statue, et è pur gran cosa, che Iddio altissimo per amor dell'huomo si sia inchinato sino à pigliar la nostra terra, et la polvere, et il fango vile, non voglia per honorar Dio alzar pur la mano, chinar il capo, et piegar le ginocchia; non cosi il nostro fanciullo bene allevato, ma con ogni sommissione, decentemente si humiliarà al nome di colui, à cui Iddio, come l'Apostolo dice, ha dato un nome ch'è sopra ogni nome. Finalmente sappia il fanciullo di dover ricevere la benedittione sacerdotale con gran divotione, come dalle mani di Christo istesso, et come sigillo di questa santa attione, acciò il frutto di essa perseveri in noi, et siamo benedetti nella vita eterna. È anchor termine di buona, et christiana creanza, non partirsi prima che il sacerdote parta dallo altare, et inchinarsegli mentre passa, salutando i nostri fratelli vicini, in segno di amore, et di unione, ch'è l'effetto di quel santo sacrifitio, che siamo una cosa sola con Dio, et una cosa tra noi in carità. Sogliono alcune persone divote nel passar il sacerdote, toccare le vesti sacre, et basciarsi la mano; laquale usanza non ardirei di riprendere, desiderarei però che si facesse con tal modestia, che non paresse che si volessero percuotere le spalle del sacerdote, ma si limitasse la humiltà di quella santa donna che pativa il flusso del sangue, laquale come di nascosto, con gran fede, toccò la fimbria, ò vero frangia del vestimento di Christo, et fu sanata.</p></div3>
<div3 type="capitolo"><head>Capitolo 62</head>
<argument><p>DELLA SANTA COMMUNIONE, ET DELLA PREDICA DE LA MATTINA. </p></argument>
<p>Io m'accorgo che ad alcuni parerà ch'io empia i fogli di ricordi molto minuti, et altri forse diranno che queste son cose ordinarie, et notorie à ciascuno; à gli ultimi non occorre dir altro, essendomi io già altrove protestato di scriver molte cose per i simplici, et piacesse à Dio che fossero tanto communi, et tanto osservati nel popolo christiano, che non occorresse ricordarle; ai primi dirò solo, che niuna cosa che ci disponga, et ci infiammi all'amor di Dio, deve esser negletta, ne riputata per piccola, vedendosi per prattica molte volte, che una genuflessione, col dire il nome di Giesù, intenerisce un cuor duro, et ostinato, et à ciascuna di queste piccole cose, quando son fatte in gratia corrisponde tal mercede in cielo, che se bene vi si pensasse, non saremmo cosi negligenti, come molti siamo, lasciando di fare con le piccole fatiche i grandi guadagni. Ma ritornando alla nostra materia del culto divino nella Domenica, buono instituto mi par quello di alcuni, che odono la messa solenne, et cantata, et si pascono di quelle venerande cerimonie, che veramente sono una imagine di paradiso. Udita adunque divotamente la messa, sarà opportuno tempo che il padre, co'l suo figliuolo vada a ricevere la santissima Eucharistia, o se pure il fanciullo non è anchor capace di quella divina mensa, stia almeno riverente à vedere, acciò à poco à poco s'accenda di santo desiderio, di gustar il cibo de gli Angeli. Et perche del frutto della frequente communione, fatta con debito modo, si è ragionato altrove a bastanza, non sarò più lungo, dirò solo, che gran corona di gloria havrà da Dio quel padre, che condurrà il figliuolo per le vie della salute, et gli darà occasione di poter meritamente dire, quando egli sarà morto, benedetta sia l'anima di mio padre, che così mi insegnò, et cosi mi assuefece. Appertiene anchora all'offitio di pietoso, et divoto christiano, udir attentamente la predica, dove ci è esposta la voluntà di Dio, mostrata la vanità del mondo, scoperte le insidie del Demonio, et finalmente dichiarato quello che ciascuno deve far per ottenere la vita eterna.</p></div3>
<div3 type="capitolo"><head>Capitolo 63</head>
<argument><p>DELLA CUSTODIA DI SE MEDESIMO RITORNANDO LA MATTINA À CASA DA GLI OFFITII DIVINI. </p></argument>
<p>Dopo havere spesa la mattina nel modo che detto habbiamo in servitio di Dio, ritornarà il buon padre di famiglia lieto à casa, non altrimenti che un servitore fidele, ritorna dalla faccia del suo principe, con molte gratie, et favori. Et perche il Demonio invidioso, et astutissimo sta in aguato spetialmente in simil giorno, per farci perdere il frutto della bene spesa mattina, guardisi il padre se per caso il cibo non fosse preparato, et la mensa non fosse posta, di non prorompere in una subita escandescenza, ma commandi quietamente le cose occorenti, et aspetti con patienza. E scritto à questo proposito, nella vita del beato Gio. Colombino Senese che essendo tutto involto ne i guadagni terreni delle mercantie, una mattina fra l'altre, non trovando il cibo apparecciato, come egli volea, per ritornarsene presto a i suoi affari, si turbò fortemente. Ma la moglie che era donna discreta, et devota, datogli un libro di leggende di santi, dolcemente lo pregò che per breve spatio con esso si trattenesse, et presolo di mala voglia, pur si pose a leggerlo, et venutagli come Dio volse, innanzi la historia di Maria Egittiaca peccatrice, ne prese tanto gusto, che scordatosi del cibo corporale, non solo la lesse tutta, ma se la impresse vivamente nel cuore, talmente che per divina operatione, da quell'hora cominciò à disprezzare il mondo, et in breve si diede tutto à servir Dio, et fu poi fondatore dell'ordine de i frati Giesuati. Ecco come da piccolo seme, d'una non del tutto voluntaria patienza, cavò Iddio grandissimo frutto. Sia adunque il nostro padre di famiglia imitatore anchor'egli, di quel gran servo di Dio, non gli incresca di leggere, o far altra cosa, aspettando patientemente, co'l qual modo confonderà il Demonio, non turbarà la pace domestica, et darà ammaestramento al figliuolo di esser mansueto, et patiente, et saper vincer se medesimo, ilche è molto necessario nella vita come, cosi in casa come fuori. Finalmente pongasi il buon padre di famiglia con la sua famigliuola a mensa, et dia il nutrimento necessario al corpo, con hilarità, et gaudio spirituale, benedicendo il donatore di tutti i beni, et per tanto non manchi di benedir la mensa al principio, et nel fine renda le debite gratie a Dio, ilche si deve far ogni giorno, mattina et sera, et veda il fanciullino, et osservi quello che il padre fa, et veda nella madre, et ne gli altri in quel tempo segni di riverenza, et di oratione, et poi egli stesso per commandamento del padre dica la benedittione, et si compiaccia, et si avvezzi à voler che Iddio sia il principio, e il fine di ognia nostra attione. Potrà anchora il buon padre invitar il figliuolo, a dire mentre si mangia, alcuna cosa udita nella predica, et con alcun salutare avvertimento, ò con qualche esempio della vita di quel santo, di cui si celebra la festa, non con severità, ma dolcemente, pasca anchora spiritualmente la sua famigliuola, cosi facendo starà Christo nel mezzo loro, et darà tal salubrità, et gusto al cibo, che spesse volte una mensa d'un mediocre cittadino, et d'un povero artefice, con apparecchio di povere vivande, avvanzarà i lauti conviti de i più ricchi; percioche è vera la sentenza del Redentore, che non di solo pane vive l'huomo, ma d'ogni parola, che procede dalla bocca di Dio.</p></div3>
<div3 type="capitolo"><head>Capitolo 64</head>
<argument><p>DELLA BUONA DISPENSATIONE DEL RESTO DEL GIORNO. </p></argument>
<p>In ogni tempo il Demonio nostro capital nimico pone insidie, et tende lacci al christiano, per farlo traboccare nel peccato, ma sopra tutto ne i giorni di Domenica, et nelle più solenni feste come quello che sa molto bene, che allhora il tempo è più accettabile, et giorni di salute, proposti al popolo fidele, à guisa di alcune fiere et mercati spirituali, per cosi dire, ne i quali, chi sa ben mercantare intorno a questa non terrena, ma celeste mercatura fa grande acquisto, per ilche l'astutissimo avversario, mette ogni suo studio, prima per impedirci dal conseguire il vero frutto dei santi giorni festivi, secondariamente di rubbarci il guadagnato, et se potesse anchora, fa ogni opera acciò quel istesso tempo, et quelli istessi luoghi, dove l'anima christiana potea et dovea arricchirsi di tesori divini, quivi appunto faccia le più gravi perdite, et scapiti maggiormente. Per tanto il nostro buon padre di famiglia sollecito della salute propria, et di quella de i figliuoli, dapoi che per gratia di Dio havrà bene, et christianamente dispensata la mattina, darà perfettione all'opera cominciata, continuando à dispensar bene, et santamente quello che resta del giorno, ricordandosi ch'Iddio nell'antico testamento, haveva ordinato, che si offerisse a S. M. sacrifitio matutino, et sacrifitio vespertino. Adunque andarà compartendo il tempo in varii esercitii virtuosi, ingannando utilmente il giovanetto, percioche la varietà delle cose ricrea l'animo, et la seconda operatione spirituale, è come un riposo della prima, percioche non si nega la ricreatione, anzi è utile, et necessaria, come si dirà in altro luogo più distintamente, ma chi ha fatto il gusto alle cose di Dio, mentre passa da una all'altra, ritrova come si è detto, campo da ricrearsi. Per tanto dopo il mezzo giorno, sopraviene opportunamente l'hora della dottrina christiana, la quale hora si deve procurare che sia grata al fanciullo, ilche succederà facilmente mentre vede che il padre , et la madre lo commendano di haver bene imparato, quando tal volta ne riferisce alcuna parte, et per autorità del padre esercita in casa l'offitio del maestro, insegnando alle sorelle, et fratelli minori, et riportando oltre la lode, laqual deve esser moderata, et grave, alcuni premii fanciulleschi; succedono poi i divini offitii del vespero, et dove se si può haver lettione della sacra scrittura, non è da mancare di udirla, perche et quella portione di tempo si passa senza noia, et si honora grandemente Iddio, et si da cibo, et nutrimento salutifero all'anima. Si fanno anchora in alcuni luoghi delle processioni, et si cantano Litanie, et laudi, ad honore di Dio, et della Beatissima Regina del Cielo, allequali il nostro buon padre, co'l suo figliuolo, doverà intervenire con ogni divotione, et cosi a poco si avvezzarà il fanciullo a star volentieri nella casa di Dio, et a gustar del canto Ecclesiastico et delle venerande cerimonie de i sacri offitii, degni di vero christiano, et si viene a tale con la frequenza de gli atti, et con il buon habito acquistato suavemente, che non solo non è molestia, anzi è sommo diletto occuparsi nelle cose sopradette. Et perche ne i giorni di festa, dedicati per gloria di Dio, deve maggiormente uscire in atto la pietà christiana, sarà idoneo tempo, di visitar infermi, et ne gli hospitali publici, et nelle case private, et massime i poveri et afflitti, sollevando il bisogno loro per quanto si può, et consolandoli con dolci, et affettuose parole, dando ad intendere al fanciullo, come nella persona loro si visita Christo, ilquale renderà larghissima mercede di questa, et altre opere simiglianti di carità, et misericordia. E utile anchora, andar per diletto a i luoghi dei religiosi, dove sono chiostri, et giardini dilettevoli, et si ha occasione di ragionare con alcun padre di santa vita, et prender materia di edificatione. In somma lo scopo del padre di famiglia, deve essere di spender egli, et tutta la famigliuola sua il giorno santo del Signore santamente si che venuta la sera non habbia rammarico di haver offeso Dio, quando meno dovea, ma più presto habbia consolatione di spirito, et gaudio interiore, et ne renda con tutta la casa gratie à Dio, dalla cui gratia rinfrescato, et come rinovato, si prepari lietamente ne i giorni seguenti di lavoro, alle solite fatiche.</p></div3>
<div3 type="capitolo"><head>Capitolo 65</head>
<argument><p>DI ALCUNI ABUSI, ET IRREVERENZE CHE MOLTI COMMETTONO NE I GIORNI FESTIVI. </p></argument>
<p>Si è detto, che nel precetto della osservanza delle feste, si prohibisce espressamente il fare opere servili, et manuali, et mercenarie, non perche di loro natura siano male, onde negli altri tempi lecitamente si fanno, ma perche ci distraggono dal culto divino, che è il fine di questo precetto, però grande è la cecità et miseria di coloro, i quali, ò non pretendono alcuna cosa nel giorno di festa, che il cessare dalle fatiche ordinarie, ò quello ch'è peggio, si danno allhora ad ogni licenza, et dissolutione, come se quello fosse il proprio tempo assegnato per allargare il freno alla carne, et a tutte le illecite voluttà, non si accorgendo, che niuna opera è più servile che il peccato, delquale è scritto, chi fa il peccato, è servo del peccato, ne è operatione alcuna quantunque mecanica, et bassa, che tanto ci distragga da lo studio delle cose divine, quanto il peccato, ilquale non solo ci disvia, ma totalmente ci disgiunge dall'amore, et unione con Dio. Per tanto è cosa grandemente lagrimabile il veder quanto poca osservanza sia communemente nel popolo christiano, del giorno della festa, et in quanti modi si offenda la divina Maestà, in quel tempo che spetialmente è stato deputato per honorarla. Lascio stare di quelli, che comprano, et vendono, et lavorano a prezzo, et fanno lavorare altrui, lascio alcuni altri, che per lievi cagioni non vanno pur a udir messa, ma chi potrà tacere di coloro, che aspettano la Domenica per immergersi nel fango di tutte le libidini? allhora si profana il tempio di Dio con sguardi pieni di lussuria, et si gettano gli huomini volontariamente nelle fiamme dell'inferno, et guardando fissamente gli obietti proportionati alla nostra fragile natura, restano miserabilmente feriti, et se ne compiacciono, et usano ogni artifitio per tirar alcuna semplice verginella, o altra anima innocente nella medesima perditione. Io non voglio esaggerar in questo luogo, la gravità di tanto peccato, come potrei, et forse dovrei, ma basti il dire che se non ritornano a vera penitenza, Christo nostro Signore con flagelli di fuoco, et con pena eterna, gli scacciarà dal Paradiso, Tempio celeste di Dio, poi che tanto sfacciatamente ardiscono di contaminare il suo Tempio terreno, et visibile, non vendendo buoi, et colombe, ma vendendo l'anima propria al Diavolo. Altri sono che consumano il giorno, nelquale si deve nutrir l'anima di cibo spirituale, nelle taverne, nelle ebrietà, et crapule, et spetialmente gli artefici, et quelli del popolo minuto, liquali in un giorno solo, gettano nella voragine insatiabile della gola tutte le fatiche della settimana, et spesse volte lo tolgono al nutrimento necessario della povera famigliuola, et ritornando poi la sera a casa, ebrii et fuori di loro medesimi riempiono ogni cosa di grida, et talhora battono le povere mogli, et danno occasione di maledir i giorni, instituiti per riempirci di benedittione, et di pace. Che diremo de i giuochi illeciti nutrimento di mille mali, seminario di risse, di biastemme, di inganni, dove, in breve spatio di tempo, disperdendo malamente il danaro, instrumento della cura famigliare, si perturba, et distrugge il buon ordine domestico per molti mesi? dallaqual cosa, quante male conseguenze habbiano poi origine, ciascuno può facilmente considerare per se medesimo. Ma che diremo anchora de i balli, molto famigliari, et proprii ad alcuni paesi? gli habitatori dei quali tanto maggiormente sono obligati a benedire il donatore d'ogni bene, et santificar più devotamente le feste, quanto maggior è la copia, et l'abondanza de i beni della terra, che Iddio ha dati loro; non è mio proponimento, di discorrere hora sottilmente di queste maniere di ricreationi, che forse considerate cosi nudamente, et nella loro propria natura, non sono male, onde alcuni hanno voluto difenderle, o almeno escusarle, ma descendendo, come si suol dire, all'atto prattico, et al modo commune co'l quale si fanno, non par da dubitare che vi si accompagnano di pessime circostanze; troppa pericolosa cosa è far congregatione di giovani huomini, et donne, dove non il freno della ragione, ne del timor di Dio, ma la licenza della carne guida il ballo, voglio dire, che quivi il luogo, il fine, i mezzi, et tutto quello che si fa, non serve ad altro, ne ha altra regola che la carne: chi porrà la paglia, et l'esca vicina al fuoco, et prohibirà la fiamma? chi potrà negare, che un giovane pieno di sangue, riscaldato dal moto, dal vino, dalla emulatione de i rivali, et dello obietto presente, non arda di concupiscenza, et di mille impuri desiderii? oltra che è molto mancata, ò del tutto estinta una certa antica simplicità de gli huomini, dellaquale anchora per fama si ragiona. Lascio di dire delle contentioni, et de i scandali che sogliono seguire, percioche il Diavolo non si sta con le mani a cintola, ma sa molto bene valersi della opportunità del tempo, et del luogo.</p>
<p>Hor io non intendo già ridurre le cose a tale estremo che non conceda alcuna ricreatione, etiandio nel giorno della festa, anzi è ella necessaria nella vita nostra, come forse si dirà in altro luogo, ma però la ricreatione ò sia publica, ò sia privata, ricordiamoci ch'ella è medicina, et come tale deve essere presa moderatamente et in modo che non si pregiudichi a maggior bene, cioè all'utilità dell'anima, all'honor di Dio, et alla riverenza, che si deve al giorno, et tempo santo di Domenica, et delle altre festività.</p></div3>
<div3 type="capitolo"><head>Capitolo 66</head>
<argument><p>CONCLUSIONE DELLE COSE SOPRADETTE, CIRCA L'HONORAR LE FESTE. </p></argument>
<p>E cosa certa, che l'autorità publica, allaquale anchora si appertiene la publica educatione, può far molte utili provisioni, contra gli abusi, et irreverenze, che si fanno ne i giorni festivi, et può in molti modi aiutar la cura, et sollecitudine pastorale de i Vescovi, acciò il tempo dedicato a Dio, si dispensi almeno per la maggior parte, à gloria di Dio, et salute delle anime, et può anchora ordinare per trattenimento della gioventù tali ricreationi publiche, che non contradicano alla pietà christiana, come forsi ci verrà altrove in proposito di dire; ma perche hora parliamo co'l nostro padre di famiglia, ilquale è il primo à gettare i fondamenti della buona educatione, in su la quale si appoggia l'edifitio del publico governo, per tanto una , et più volte gli ricordiamo che à buon'hora avvezzi il fanciullo a gustar delle cose di Dio, et a dilettarsi della buona dispensatione di quel tempo santo, onde cresciuto poi, et tirato dolcemente dalla buona consuetudine, non gli para di vivere quel giorno di festa, che et mattina, et sera non interviene a i divini offitii, et non si dà tutto a Dio. Però lo ritiri da quei luoghi, et da quelle conversationi, che vanno per contrario cammino, dove sono i lacci del Diavolo et le corruttele della gioventù, et lo conduca a i luoghi dove si lauda Iddio, et finalmente imprima nel giovanetto questa ferma opinione, che il giorno di festa è il giorno del Signore, et questo è il maggior guadagno, il maggior diletto, et la maggior contentezza, conservarlo et dispensarlo tutto a gloria del Signore.</p></div3>
<div3 type="capitolo"><head>Capitolo 67</head>
<argument><p>DEL QUARTO PRECETTO, HONORA IL PADRE ET LA MADRE TUA. </p></argument>
<p>Si disse da principio, che Iddio diede a Moisè i dieci precetti della legge, descritti in due Tavole, nella prima dellequali si contenevano i tre precetti, che direttamente guardano il sommo bene, et ultimo fine nostro, et ci insegnano la carità verso Dio, de i quali in sin qui si è ragionato, nella seconda tavola erano scolpiti gli altri sette precetti, i quali ci ammaestrano nella carità verso il prossimo. Et questa carità, et amore verso il prossimo, deriva , et dipende dall'amor di Dio, et à quello si riferisce, et secondo quello deve esser regolato, acciò sia amor retto et giusto, percioche in Dio, et per Dio debbiamo amar il prossimo, et esercitar verso lui ogni debito offitio di carità, altrimenti quello amore, che ripugna et contradice all'amor di Dio, è falso amore. Resta adunque di ragionar brevemente de i precetti, che hanno riguardo al prossimo, l'osservanza de i quali è sopramodo necessaria per mantenimento della società humana, et è un chiaro segno dell'amore et obedienza che portiamo à Dio, onde l'Apostolo san Giovanni argomentava in questa maniera, dicendo: Chi non ama il fratello suo, ilquale egli vede, come potrà amar Iddio che non vede? Hora tra i commandamenti della seconda tavola nel primo luogo meritamente è posto il precetto dell'honore paterno, poiche dopo Iddio sommo, et celeste padre nostro, grandissimi sono gli oblighi che habbiamo a i padri terreni, et la sentenza del precetto divino è questa; Honora il padre tuo, et la madre tua, acciò tu sia di lunga vita, sopra la terra, laquale il Signor Iddio tuo ti darà; sotto la voce di honorare, s'intende l'amore, l'osservanza, la obedienza, il rispetto, la stima verso de nostri padri, et il pronto aiuto, et sovventione in ogni bisogno loro. E anchor da sapere che sotto il nome di padre s'intende non solo il padre naturale, che ci ha generati, delquale però principalmente s'intende, ma si intendono molti altri anchora, che con una certa proportione fanno verso di noi offitio paterno, tali sono i Vescovi, et pastori delle anime, et sacerdoti, et religiosi, che con giusta appellatione si chiamano padri spirituali; tali anchora sono i Principi et magistrati, i padrini che ci hanno tenuti al battesimo, et alla cresima, onde anchora vulgarmente, compatri sono chiamati, similmente i tutori de i pupilli, che l'autorità paterna, ò la publica ha deputati, vengono sotto questa appellatione; luogo parimente di padri tengono i maestri, et governatori de i fanciulli, et finalmente per padri intendiamo i vecchi, l'età de i quali, et lunga esperienza delle cose gli rende honorabili, et venerandi. Tutti questi adunque che habbiamo raccontati sono compresi sotto il nome di padre, et conforme all'intentione del presente precetto, debbiamo render loro quell'honore, et riverenza che si conviene.</p></div3>
<div3 type="capitolo"><head>Capitolo 68</head>
<argument><p>DE GLI OBLIGHI, CHE SI HANNO AL PADRE, ET ALLA MADRE. </p></argument>
<p>Lunghissima cosa saria a voler ricontar piena, et distintamente in quanti modi, et per quante ragioni, siamo obligati ad honorar i padri nostri, da i quali siamo nati, ma con una parola sola basta dire, che ci hanno dato l'essere, sopra 'l quale si appoggia poi tutto il bene che habbiamo, ò potiamo havere; che se bene Iddio onnipotente è il principale autore dell'esser nostro, et di tutto l'essere, et egli solo è il creatore dell'anima, tuttavia si è egli servito de i padri nostri, et per il mezzo loro ci ha condotti in questa vita, et ci ha fatti huomini ragionevoli, et capaci di beatitudine. Aggiungi, che subito dopo il nascimento nostro, ci hanno presentati alla santa Chiesa, et al fonte del battesimo, dove fummo rigenerati più felicemente, che poco prima non eravamo nati; quanto in oltra debbiamo a i padri, che per molte difficultà, et pericoli della infantia, et della fanciullezza ci hanno allevati, et tolerati, et condotti in stato di poter operare in qualche parte per noi medesimi che diremo del benefitio di ritrovarci maestri, i quali ci insegnino varie arti, et facultà, et scienze, lequali danno all'huomo tanta eccellenza, et perfettione? In oltra lo ammaestrarci ne i buoni costumi, et quello che sopra tutto importa nella pietà, et nel timor di Dio; aggiungi lo introdurci nella vita commune, et civile, et ne gli honori dei maggiori, il conservarci le antiche heredità, et lasciarci spianata la via del vivere honoratamente nel mondo, et di poter finalmente pervenire per il camino della virtù, con la guida, et favore della divina gratia al cielo. Ma non senza grave, et particular cagione, nominatamente si esprime nel precetto la madre, per l'amor tenero, et singulare che porta a i figliuoli, per l'acerbità de i dolori patiti nel parto, et per infinite molestie sopportate con grandissima patienza, et amore in nutrirli, et allevarli. In somma non si potrebbono giamai esporre a bastanza, le molte ragioni, che ci obligano ad honorare il padre, et la madre, i quali a gli occhi nostri devono essere come una imagine, et una rappresentatione di Dio istesso, dalquale, come l'Apostolo dice, ogni paternità in cielo, et in terra si nomina.</p></div3>
<div3 type="capitolo"><head>Capitolo 69</head>
<argument><p>DELLE VARIE MANIERE D'HONORE VERSO IL PADRE, ET MADRE. CAP LXIX.</p></argument>
<p>Et per tanto è ben giusto debito, che gli honoriamo, con ogni maniera d'honore; intorno alla qual cosa è da sapere, che oltre quello honore che si fa con certi segni, et dimostrationi esteriori del corpo, come stare in piedi, cavarsi la berretta, inchinarsi, et altri modi tali di riverenza; l'honore si estende a molte altre cose, si come si accennò alquanto di sopra. Appertiene adunque grandemente all'honore verso il padre, la obedienza del figliuolo, ilquale mentre eseguisce prontamente i suoi commandamenti, mentre si governa secondo il consiglio suo, et riferisce ogni cosa all'arbitrio et autorità paterna, veramente honora il padre. Honora il padre suo il figliuolo che prega Iddio per il padre, che procura che sia in buona estimatione appresso a tutti, che lo sovviene di tutti gli aiuti necessarii, che sopporta con amore, et patienza filiale, se tal'hora il padre nella vecchiezza ò per indispositione, ò per l'età istessa ch'è una malatia ordinaria, et naturale, diventasse alquanto amaro, et fastidioso. Ma sopra tutte le cose il buon figliuolo ha da honorar il padre suo nell'estremo della vita quando dopo tutte le cure, et diligenze humane cedendo già la natura alla forza del male, è per partirsi di questo mondo, et ritornare a Dio, nelqual tempo non si deve pretermettere sollecitudine alcuna, acciò il vecchio padre sia aiutato a ben morire, con la medicina salutare di tutti i sacramenti santi, che a quello importantissimo passaggio si richiedono, con il conforto d'huomini religiosi, et buoni servi di Dio, et finalmente con tutti i mezzi, et vie, che la pietà et carità christiana somministra. Ne dopo la morte cessa l'honor debito al padre, non solo in sepelirlo honorevolmente secondo lo stato suo, nella qual cosa communemente non si suol mancare da alcuno, ma molto più nelle orationi, elemosine, et sacrifitii santi, per l'anima del defonto, del quale honore la benedetta Vedova Monica, ricercò in sul morire il suo diletto figliuolo Agustino santo. Et se il figliuolo deve da se stesso far elemosine per la salute dell'anima del padre, molto più è obligato ad eseguir le ordinate da lui, et a satisfar con ogni prontezza a i lasciti pii, secondo l'ultima volontà del padre, nella qual cosa molti figliuoli sono poco accurati con grave offesa di Dio, et dell'honore et debito dell'anima, et alla memoria paterna. Hora a quel figliuolo che honorarà in questa maniera il padre, et la madre sua, promette Iddio longa vita sopra la terra, come san Paolo dice scrivendo a gli Efesii: questo è il primo commandamento, a cui sia stata aggiunta la promessa, laquale non solo s'intende della lunghezza, ma anchora d'ogni altra prosperità di questa vita, quanto però è espediente per il bene dell'anima, et però principalmente questa promissione havrà il suo intero et perfetto compimento nella futura vita, et nella terra de i viventi, cioè nella beatitudine sempiterna, si come per contrario quelli ingrati et impii figliuoli che maledicono il padre, et la madre, et gli sono disobedienti, et ingiuriosi, saranno castigati da Dio in questo mondo, havranno per giusto giudicio di Dio il pari della disobedienza da i proprii figliuoli, et finalmente se con molte, et cordiali lagrime intinte nel sangue di Christo, non lavaranno il peccato loro, saranno con gravissime, et eterne pene puniti nell'inferno.</p></div3>
<div3 type="capitolo"><head>Capitolo 70</head>
<argument><p>DELLA DILIGENZA PATERNA CIRCA L'OSSERVANZA DI QUESTO QUARTO PRECETTO. </p></argument>
<p>Sino a qui l'ordinario nostro è sempre stato di ragionar co'l padre, come à quello à cui si appertiene l'offitio della educatione, et di formare, et vestire l'animo del figliuolo, di tutti i buoni habiti di virtù, poiche il fanciullo per la debolezza dell'età, non è anchor capace di esser guida, et direttore a se medesimo. Ma nella espositione di questo quarto precetto del Decalogo, habbiamo per il più ragionato al figliuolo, indotto dalla forma del parlare che usa il medesimo precetto, mentre volgendosi al figliuolo dice: Honora il padre tuo, et quello che segue, et perche anchora non pare cosi conveniente che il padre istesso persuada, et ammonisca il figliuolo a dovergli prestare honore. Et nondimeno non ha anchora in questa parte, che senza dubbio è importantissima, ad esser otiosa la diligenza paterna; la onde ripigliando la maniera del ragionamento consueto diciamo, che il padre non deve mancare, di esporre al figliuolo questo precetto, non come cosa propria, ma come veramente è, come voluntà, et ordinatione divina, la cui osservanza appertiene non meno alla salute del figliuolo, che alla sodisfattione del padre, perilche se bene il prudente padre non dirà cosi rozzamente al figliuolo; figliuolo obediscimi, figliuolo honorami, perche io son tuo padre, gli dirà nondimeno che Iddio padre celeste, et creator nostro cosi lo ha commandato, che i figliuoli honorino li padri, et dalle cose dette di sopra andarà dimostrando, quanto meritamente convenga di cosi fare; lo condurrà anchora sovente a quei luoghi, et a quelle persone che per offitio loro et per carità a buon proposito, non come cosa fatta artificiosamente instruiranno il fanciullo di questa cosi grande obligatione, come sono maestri della dottrina christiana, predicatori, et padri spirituali. Et veramente saria molto espediente che i predicatori discendessero più spesso a questi particulari, imitando lo stile de gli Apostoli santi, i quali nelle Epistole loro dopo haver trattato della dottrina della fede, come il tempo all'hora richiedeva, si voltavano a dar precetti ad ogni stato, et conditione d'huomini, come a mariti et mogli, padri, et figliuoli, padroni, et servi, et simili; narri anchora il padre tal volta al figliuolo alcuno esempio delle divine scritture, ò delle venerande historie de' santi, quanto siano stati grati, et accetti a Dio i figliuoli obedienti, et come largamente gli habbia benedetti di ogni benedittione, come uno Isac, che si lasciò ligare dal padre, et offerire per quanto fu in lui, per vittima a Dio; come il casto Gioseppe che prontamente eseguì il commandamento paterno, et andò a visitare i fratelli sdegnati seco da i quali fu venduto, et essendo poi come a Dio piacque in grande stato nell'Egitto non gli parve poter haver intera consolatione di quella somma grandezza, se non la communicava co'l padre; tale fu Salomone, delquale lo Spirito santo per nostra instruttione ha voluto che resti scritto, che stando egli nel seggio reale, et vedendo venir Bersabè sua madre, si levò in piede, et gli andò incontro, et la pose alla destra sua a sedere, et mille altri tali esempii, benche il sommo di tutti gli esempii è Giesù Christo Signor nostro, ilquale non solo fu obediente al suo celeste padre sino alla morte, et morte di Croce, ma anchora alla santissima madre, et sino al suo balio, et riputato padre Gioseppe santo, percioch'è scritto nell'Evangelio ch'era obediente, et soggetto ad ambedue loro. Parimente all'incontro dimostrerà tal volta i severi castighi, che Dio ha esercitati contra i figliuoli ribelli et disobedienti, come avvenne ad Absalonne, che miserabilmente fu occiso con tre lancie nel cuore, pendendo per i capelli foltissimi da una quercia, mentre in battaglia fuggia le squadre del suo padre David. Sono anchora nelle scritture sacre, sentenze gravissime in questo proposito, come quella de i proverbii: Qui maledicit patri suo, vel matri, extinguetur lucerna eius in mediis tenebris, cioè chi maledirà il padre, o la madre sua si estinguerà la lucerna sua in mezzo delle tenebre, volendo dire, che nel maggior bisogno gli mancarà ogni aiuto, et la vita sua sarà breve, et ogni chiarezza che havea in questa vita ò di honore, o di contentezza si estinguerà, et quello, ch'è peggio nelle tenebre della morte, non havendo egli voluto in vita aprir gli occhi alla luce della gratia, non havrà lucerna di buone opere, ne di merito, ma per sua colpa giustamente abandonato, andarà nelle tenebre sempiterne. Con questi, et simili modi, prendendo occasione da quello che si sente nelle predicationi, et con altre buone opportunità, andarà il buon padre spiegando al figliuolo l'importanza di questo precetto. Sarà anchora s'io non m'inganno buon modo, et efficace, che la saggia madre ammonisca il figliuolo della obedienza, et honore debito al padre, et all'incontro il padre di quello che si deve alla madre, procurando ambedue con uno istesso fine, il benefitio del fanciullo. Ma sopratutto con le opere istesse si renda il padre al figliuolo degno di obedienza, et d'honore, il che a persona considerata non sarà difficile, poiche la natura medesima ha inserito nel petto del figliuolo il rispetto del padre. Però avverta il padre di non essere troppo indulgente verso il figliuolo, et non si domesticar troppo seco, massime quando è già alquanto cresciuto, ma ne ancho sia rigido, et severo oltra modo, ma ritenga una certà gravità, condita et temperata con suavità et dolcezza, si che il figliuolo insieme tema, et ami il padre, et questo è quello che diciamo riverire. Guardisi anchora di non far alla presenza del figliuolo cose, per lequali egli debbia tenerlo a vile, et cominci a buon'hora a far di tal modo che il fanciullo si avvezzi ad ubidire prontamente i suoi commandamenti, et finalmente, con i servitori, et familiari di casa, ritenga tale autorità, che il figliuolo habbia occasione di imitare quella obedienza, et riverenza che vede ne gli altri, anzi tanto maggiormente, quanto più si conviene al figliuolo che al servo, l'amore, et l'ubidire il padre di famiglia, ilquale nondimeno, et con i figliuoli, et con i servitori, si guardarà per quanto si può dalla soverchia asprezza, ritenendo come è detto, il viso dolce, et sereno con gravità, non si mostrando rigoroso, et collerico se non quando la colpa altrui lo richiede.</p></div3>
<div3 type="capitolo"><head>Capitolo 71</head>
<argument><p>DELLO HONORE VERSO GLI ALTRI CHE HANNO LUOGO DI PADRE ET PRIMA DE GLI ECCLESIASTICI. </p></argument>
<p>Si è toccato qualche cosa in altra parte, dell'honore, et obedienza che debbiamo rendere a i nostri superiori, cosi spirituali, come temporali, et terreni, ma la conseguenza della materia ci ammonisce, a ricordar etiandio in questo luogo al nostro padre di famiglia, che quello honore, et osservanza ch'egli desidera da i proprii figliuoli, la ripresenti in se medesimo verso i suoi maggiori, et induca anchor essi a far il simigliante. Insegni loro che i Vescovi, i sacerdoti, i parochi et pastori nostri, sono padri delle anime nostre, sono mediatori nostri appresso a Dio, orando per noi, santificandoci con i sacramenti, et insegnandoci la via della eterna salute, però avvezzi il padre il figliuolo a portar molta riverenza a i sacerdoti, come a ministri di Dio, nella qual cosa si pecca da molti, et massime da nobili, alcuni de i quali pare che si sdegnino di honorar i preti con ceder loro la via, salutarli, et dargli i primi luoghi, i quali poco mostrano d'intendere la dignità del sacerdote, et che posto ch'egli fosse di basso lignaggio, et vestito poveramente, et anco di non buon vita, che piaccia a Dio che giamai non avvenga, nondimeno per riverenza di colui, il cui luogo et autorità ripresentano in terra, devono essere da tutti honorati, stimati, et obediti, et tanto più quando con la preminenza del grado, è congiunta la bontà della vita. È noto il memorabile esempio di Theodosio primo Imperator di tanta potenza, il quale prohibito da sant'Ambrosio, che non intrasse in Chiesa, perche troppo acerbamente si era vendicato d'una Città ribelle, non solo ubidì, ma accettò humilmente la penitenza impostagli, et non si sdegnò di eseguirla publicamente nel cospetto di tutto il mondo. Et veramente chi ben considera l'humiliarsi à i santi sacerdoti è uno aggrandir se medesimo, percioche tutto quello honore ridonda principalmente in Dio istesso, et nello eterno, et sommo sacerdote Christo Giesù, ilquale parlando con i santi Apostoli, et con i loro successori, suoi luogotenenti, per dir cosi, in terra, diceva; Chi ode voi ode me, et chi disprezza voi, disprezza me. Al rendimento dello honore appertiene propriamente, come si è già detto, la sovventione, però è offitio del padre di famiglia, et con l'esempio, et con le ammonitioni imprimer nel petto puerile, et tuttavia più altamente nella matura età, piantare questa propensione di voluntà di sovvenire i pastori, et superiori Ecclesiastici, et anchora gli huomini religiosi che per amor di Dio si son fatti poveri, et si son rinchiusi ne i chiostri delle sante religioni, i quali ci predicano l'Evangelio, et ci pascono spiritualmente; non è gran cosa, dice san Paolo, se si ci raccoglie frutto carnale da coloro, da i quali si sono seminate le cose spirituali, et nell'istesso luogo, ch'è nella prima epistola a i Corinthii, va dicendo cose bellissime in questo proposito, mostrando con esempio del soldato, dell'agricultore, et del pastore, di colui che pianta la vigna, quanto giustamente, per debito di giustitia, i padri, et pastori spirituali, debbiano essere sostentati, et mantenuti nella necessità temporale. La onde gran peccato commettono coloro, che sottraggono alle Chiese, et con mille modi diminuiscono, o ritardano i pagamenti delle decime, et censi, et altri diritti dovuti da loro alle Chiese, dove più presto doveriano dar del loro prontamente. Non intendono gli huomini quanto sia mercantia di guadagno, et quanto fruttuosa industria et sicura arte di campo, l'offerir con lieto cuore a Dio, et a i suoi ministri, le decime, et primitie delle proprie sustanze; ben lo intendeva Salomone, ilqual diceva ne i proverbii, Honora Iddio della tua sostanza, et delle primitie di tutti i tuoi frutti, et raccolti; allhora i tuoi granari saranno pieni di abondanza, et le tue vasche, et torchi ridondaranno di vino. Ma tanto siamo lontani da questo, et dall'imitatione de gli avi, et maggiori nostri, che hanno con le offerte loro fondate tante nobili Chiese, et Monasterii, che più tosto si vede in questo nostro calamitoso secolo, una commune sete, et avidità di togliere alle Chiese, la qual cosa quanto dispiaccia a Dio et di quanti mali sia cagione, et nel privato, et nel publico, non appertiene hora a me di discorrere più lungamente; mi basta solo di ricordar al nostro buon padre, che dopo haver persuaso a se medesimo, persuada efficacemente al figliuolo, che tutto quello che si ritiene indebitamente, o si usurpa alla Chiesa è fuoco d'inferno, che consuma le altre facultà, et che più importa, abrucia le anime.</p></div3>
<div3 type="capitolo"><head>Capitolo 72</head>
<argument><p>COME SIA GRAVE PECCATO LA MELEDICENZA CONTRA I SUPERIORI, MASSIME ECCLESIASTICI. </p></argument>
<p>Ma grave peccato et sopra modo opposto a questo precetto dell'honore, si commette contra i superiori, et in spetie, contra gli Ecclesiastici con la meledicenza, et detrattione, et mormoratione, delle quali se bene altrove si haverà a discorrere in generale, non posso nondimeno contenermi, di non farne alquanto di querela, hora che parliamo dello honore debito a i nostri superiori, massime Ecclesiastici, per esser questo un peccato, dove molti facilmente traboccano, con grande offesa di Dio, ilquale nell'antica legge ce ne lasciò prohibitione espressa dicendo; Diis non detrahes, et principi populi tui non maledices, cioè, Non detrarre alli Dei, et non maledire il principe del popolo tuo; et per li Dei s'intendono i sacerdoti, per l'eccellenza del grado et offitio loro, onde si dimostra quanto debbiamo star loro soggetti, et obedienti , et non volerci arrogare la giudicatura, et lo sindacato delle attioni loro, percioche non è offitio della pecorella giudicare, ma seguitare il pastore. Non oda adunque giamai il figliuolo dalla bocca del padre, cosa che gli dia scandalo verso i sacerdoti, anzi più presto per il contrario, oda cose, che lo invitino a veneratione, et rispetto, si che non sia giamai del numero di coloro, iquali si prendono diletto di sparlare delle persone religiose, et padri spirituali, imitando il pessimo Cam figliuolo di Noè, che con riso, e scherno, rivelò a i fratelli che il vecchio padre giaceva ebrio, et nudo, ma imiti più presto gli altri due figliuoli benedetti dal padre, i quali con le vestimenta proprie senza punto guardarlo lo ricopersero. Et questo si dice, se pur tal volta avvenisse che il religioso fosse men che buono. E degnissimo in questo proposito di memoria, et d'imitatione quel detto del christianissimo Imperador Constantino il Magno, appresso ilquale accusandosi, per humane passioni, alcuni Vescovi tra di loro di varie colpe, egli rigittando da se non pure il giuditio, ma l'intender solo cose tali, di huomini che tengono il luogo di Dio in terra, disse loro queste parole fra l'altre, Se io vedessi un sacerdote cadere per superchia fragilità in un pericolo di carne, con il mio manto di porpora lo ricoprirei, acciò non fosse veduto da alcuno.</p></div3>
<div3 type="capitolo"><head>Capitolo 73</head>
<argument><p>DELL'HONORE DEBITO A I SUPERIORI TEMPORALI. </p></argument>
<p>Hor tutto quello che detto habbiamo in sin qui dell'honore, et riverenza, che si deve a i padri spirituali, et superiori Ecclesiastici, et come si deve prestar loro obedienza, et aiuto, et non giudicare ne mormorare di loro, et se altra cosa a questa maniera appertiene, tutto dico, si ha da intendere proportionatamente de i magistrati, et principi et superiori temporali, verso i quali quanto debbiamo esser ossequenti, et pronti ad obidirli, tutte le scritture sante ne sono piene. San Paolo scrivendo a Tito diceva cosi: Admone illos principibus, et potestatibus subditos esse, dicto obedire etc. cioè ammonisci i fideli che sono sotto la cura tua, che siano soggetti ed obedienti a i principi, et alle potestà. Et nella Epistola ai Romani discorre lungamente di questo, dimostrando che le superiorità, et preminenze de' magistrati, et dei principi, et l'autorità che hanno sopra i popoli, è da Dio, onde chi resiste loro, resiste alla dispositione divina, et più volte gli chiama ministri di Dio, et commanda, che si rendano loro i tributi, et le gabelle prontamente, et ogni debito honore, et timore. Et è da notare che in quei tempi il popolo christiano era sotto l'Imperio de' principi infideli, et nondimeno i maestri nostri santi Apostoli, persuadevano con tanta efficacia che stessero i fideli sotto l'obedienza loro, con ogni soggettione, et non è maraviglia, percioche cosi havevano imparato da Christo Signor nostro, quando disse, rendete a Cesare, quello ch'è di Cesare, et a Dio, quello ch'è di Dio, quanto più adunque si deve ogni rendimento di honore, et di ossequio a i principi christiani? E questo un punto di grande importanza per il bene, et per la tranquillità publica, et però deve il buon padre usar ogni sollecitudine, et industria, per formare anchora in questa parte l'animo del giovanetto, si ch'egli riconosca nel principe non so che di divino, et di sacrosanto, perilche in alcune solennità, quando il principe si mostra al popolo in maggior maestà, potrà il padre condurre il figliuolo à vederlo, mostrandoglielo con lieto viso, come padre, et benefattore, narrandogli anchor poi secondo sarà capace, quanto obligo si debbia haver à colui, che administra la giustitia, conservando à ciascuno il suo, et difendendoci dalle ingiurie, et dalle violenze, procurandoci pace, et abondanza, et in somma ogni bene di questa vita commune, et civile, perilche è ben giusto, che in ricompensa di tante fatiche, se gli renda obedienza, et ogni Cittadino sia disposto talmente, che dopo Iddio non habbia cosa più cara ne più veneranda, che la vita, et l'autorità del Principe; et quanto prontamente si offeriscono le membra ad ogni pericolo, per la conservatione del capo, tanto conviene, che ogni particular cittadino faccia ne più ne meno, per il Principe, persuadendosi che senza la salute del capo, non possono essere salve le membra. Et perche un buon principe è un dono singulare di Dio, si come all'incontro talhora permette Iddio i principi acerbi, per i peccati de' popoli, per tanto la santa Chiesa ci ha insegnato à pregar per loro, acciò reggano il popolo di Dio con giustitia et con pace, la onde san Paolo scrivendo a Timoteo lo ammonisce che si facciano orationi, et preghiere per i Rè, et per tutti quelli che sono posti in altezza, et Signoria, acciò dice l'Apostolo, possiamo menar vita quieta, et tranquilla in ogni maniera di pietà, et santità. Buono adunque et laudabile instituto sarà del padre di famiglia avvezzar i figliuoli a render a i superiori questa spetie di honore veramente christiana, cioè di pregar Dio per la vita, et salute loro, et per il buono stato et felice reggimento publico, acciò salvo il nocchiero la nave si conduca prosperamente in porto.</p></div3>
<div3 type="capitolo"><head>Capitolo 74</head>
<argument><p>DELL'HONORE VERSO I MAESTRI, ET I VECCHI. </p></argument>
<p>Dalle cose dette di sopra si raccoglie a bastanza, come si debbono avvezzar i fanciulli a riverir i maestri, che tengono luogo di padri et i vecchi anchora, et veramente et per carità christiana et per beneficio della patria, dovria ogni cittadino di matura età et maggiormente i vecchi a i quali la barba bianca et la gravità senile concilia autorità, dovriano dico riputar tutti i fanciulli, et giovani per figliuoli, et sempre che fosse bisogno grave, et dolcemente ammonirgli, et ritirargli dalle leggierezze giovanili, quali spesse volte si veggono fare per le vie, et luoghi publici dalla gioventù poco costumata, perilche acciò la correttione possa esser più fruttuosa, et efficace, è molto necessario habituarsi dalla fanciullezza per mezzo della buona educatione, a portar riverenza a i vecchi non altrimenti che se fossero padri, ilqual costume si legge esser stato molto osservato da i Lacedemonesi, Republica già molto famosa, et piena di buoni instituti, et di grande stima, et potenza tra i Greci, et si racconta uno essempio a questo proposito che per haverlo gli antichi scrittori reputato degno di memoria forse non sarà senza frutto il referirlo in questo luogo. Si celebrava in Atene Città principalissima della Grecia una solenne festa, et spettacolo, alquale era congregata grandissima moltitudine et di cittadini et di forestieri. Avvenne che un vecchio cercava un luogo da sedere come gli altri havevano, ma per la molta calca non gli veniva fatto di ritrovarlo, onde molti se ne ridevano, et lo motteggiavano, et passando egli per il Theatro arrivò in parte dove sedevano alquanti giovani Lacedemonesi, i quali veduto il vecchio, non altrimenti che se un padre o un superiore loro veduto havessero, subito si levorno in piedi, et cortesemente invitato il vacchio, lo riceverono nel mezzo loro a sedere, laqual cosa avvertita dal popolo, alzò un grido grandissimo applaudendo, et approbando quello atto di buona creanza. Et tanto basti di questa digressione.</p></div3>
<div3 type="capitolo"><head>Capitolo 75</head>
<argument><p>DELL'HONORE, ET BUONA CREANZA VERSO GLI EGUALI, ET INFERIORI. </p></argument>
<p>Hora se bene il presente discorso è solo di quel rendimento d'honore che al padre, et ad alcun'altre persone si deve, le quali però in qualche modo sotto il nome di padre sono comprese, nondimeno perche al fanciullino per la tenerezza della età, ciascuno in un certo modo è padre, et superiore, et per continuare la conseguenza della materia, ricordaremo al nostro padre di famiglia in questo luogo qualche cosa di quello honore, et di quei termini di creanza, et di urbanità, che con tutti conviene usare nella conversatione commune. Questi consistono nelle parole et ne i gesti del corpo riverenti, per i quali si dimostra la stima che noi facciamo di alcuna persona. Per tanto il nostro buon padre non negligerà in modo alcuno di assuefar a buon'hora il piccolo fanciullo à questa buona creanza, si che chiamato vada prontamente, facci riverenza, non stia ritroso, et zotico alla presenza altrui, ma modesto et vergognoso, non si scontorca co'l corpo, nè con le mani alla bocca, o in altra guisa faccia alcun moto indecente, ma stia composto et attento mentre altrui gli ragiona, et nel rispondere si avvezzi a lasciar il nudo sì, et il nò, che a i puttini come più breve et espedito, è più ordinario, dicendo in quella vece secondo l'uso de i nostri tempi, signor sì, et signor nò, et messer sì, et messer nò, similmente nel dare et ricevere delle cose facci segno di riverenza, et crescendo con gli anni sia pronto a salutare, ad assurgere, a ceder i primi luoghi, usando sempre di una certa modestia, ch'è grande ornamento de i giovanetti. Et perche per leggiere parole nascono tal'hora gravissimi inconvenienti, avvezzi il padre il figliuolo a rispondere modestamente, massime nel negare alcuna cosa, et contradire a quello che altri afferma; onde non è da dire come molti fanno, voi non intendete, voi v'ingannate, non è vero, et altri simili modi di parlare, che hanno apparenza d'un certo disprezzo, ò almeno di non fare molta stima della persona con cui ragioniamo, ilche è grave errore nella conversatione civile, et per quando pure occorre di contradire, si deve fare con un certo temperamento, che altrui s'accorga, che se gli porta rispetto, come per esempio dicendo, perdonatemi io dirò il mio parere, potrei ingannarmi, ma a me par che la cosa stia in tal modo, salva sempre la verità, salva la gratia vostra, et in altre tali forme di dire, et più presto aggravando se medesimo che il suo compagno; non apporta nocumento alcuno il dire di se stesso, io non seppi ben dire, io non fui avvertito di ricordarvi la tal cosa et simili; ma ben per contrario può offendere il dire, voi non mi havete inteso, voi non vi sete ricordato di far questo et quello. Della qual creanza et modestia del parlare ragiona, se la memoria non m'inganna, il libretto chiamato Galateo, come anchora di molte altre cose che sono utili a sapere, et è espediente che il nostro educatore le osservi, acciò il suo fanciullo sia da ogni parte ben costumato, percioche se bene lo scopo di questo nostro trattato, è di trattare principalmente della educatione come christiana, nondimeno non si esclude la costumatezza morale, anzi si desidera, et si persuade, come più d'una volta si è detto, et però dove in questo io fossi meno diligente, mi rimetto à quelli che ne scrivono più copiosamente. Concludendo adunque dico esser verissimo quel proverbio vulgare, che l'honore che ad altrui si fa di parole, o di fatti costa poco, et vale molto, et tanto più vale, quanto maggiore è l'honorante, et certo è cosa degna di consideratione, che con prezzo cosi facile come è una salutatione amorevole, un lieto viso, una piacevole accoglienza, un chiamar per nome, et simili cose, si compri una merce cosi pretiosa, come è il cuore, et la benivolenza de gli huomini, et perciò il nostro padre attenda à cultivar l'animo tenero del figliuolo, acciò non naschino in lui spine di rusticità, et di superbia, ma fiori suavissimi di humanità, et di piacevolezza.</p></div3>
<div3 type="capitolo"><head>Capitolo 76</head>
<argument><p>DEL QUINTO PRECETTO, NON OCCIDERE. </p></argument>
<p>E cosa hooribile pur solamente a pensarvi, che l'huomo per sua natura mansuetissimo venga a tanta fierezza, et bestialità che ammazzi un'altro huomo simile a se, et corra come il Salmista dice velocemente a spargere il sangue del fratello suo, percioche per disgiunti che siamo di parentado, ò di natione, tutti però siamo consorti d'una istessa natura, et figliuoli d'uno istesso celeste padre, nella cui casa, et delle cui copiose sostanze tutti viviamo; et tutti dopo questa breve peregrinatione aspettiamo da lui la medesima heredità in cielo, della quale etiandio quelli che sono diversi da noi di fede, et di religione, sono in quanto huomini ragionevoli, et di libero volere capaci, et possono quando da lor non manchi di accettar la fede, et ricevere il santo Battesimo esserne partecipi. Et veramente io non posso persuadermi che un'huomo pervenga a tanto estremo che spogliato quasi della humanità si transformi in un certo modo in una fiera, se non dopo una lunga catena di peccati et dopo una pessima dispositione precedente, cagionata in gran parte da difetto di buona educatione. Et però il nostro buon padre di famiglia vegli a buon'hora sopra il figliuolo et cerchi di estirpare tutti i mali semi, che crescendo poi in progresso di tempo possono produrre cosi amari frutti, et per contrario cerchi di inserir quelle virtù, et quelle opinioni, che lo possono tener lontanissimo da tanta abominatione, si come hora si dirà più in particulare. Et in somma habbia il padre sempre avanti a gli occhi questo pensiero, che egli deve allevar alla patria, et a tutto 'l consortio del genere humano, un'huomo mansueto, sociabile, et benefico. et non una fiera crudele, sanguigna, et micidiale.</p></div3>
<div3 type="capitolo"><head>Capitolo 77</head>
<argument><p>QUANTO GRANDEMENTE DISPIACCIA A DIO L'HOMICIDIO. </p></argument>
<p>Il sommo Iddio, dopo haver creato Cielo, et terra, et tutte queste belle creature, che noi vediamo, creò anchora ultimamente l'huomo ad imagine, et simiglianza sua, et lo introdusse in questo grande, et ricco albergo come Rè, et Signore della Terra, et de gli animali; per tanto colui che occide l'huomo, offende grandemente Iddio, si perche guasta una delle più belle, et più nobili opere ch'egli habbia fatto, et ciascun sa quanto dispiaccia ad uno artefice il disfacimento dell'opra sua, et tanto più quanto è di maggior eccellenza, et perfettione, si perche si vede, che l'homicida per quanto può è violento contra di Dio, poi che crudelmente distrugge l'imagine sua, et cosi come l'ingiurie fatte ad una statua reale, s'intendono fatte contra la persona del Re medesimo, cosi per l'homicidio si offende principalmente la divina maestà. Aggiungi che l'homicida guasta, et corrompe, per quanto è in se tutte la creature, togliendo via l'huomo, per la cui conservatione, et mantenimento elle sono state create. Di più nell'istesso modo, è distruggitore di tutto 'l genere humano, et di ogni compagnia, et communanza d'huomini, non mancando per lui di ridurre questo mondo, ad habitatione di fiere, perilche in ogni tempo, ha dato Iddio segni manifesti di quanto gli spiaccia questo horribile peccato, onde parlando con Caimo dopo l'homicidio, et fratricidio commesso, gli disse in questa sentenza; Ah misero, et che hai tu fatto? la voce del sangue del tuo fratello grida a me dalla terra, adunque maledetto sarai tu sopra la terra, laquale ha aperto la bocca sua, et bevuto il sangue del tuo fratello, sparso per le tue mani. Et benche Caimo fosse il primo spargitore del sangue humano non fu però il primo homicida, ma fu il diavolo, di cui dice il Salvatore nell'Evangelio, egli fu homicida da principio, o perche nel paradiso terrestre per mezzo del peccato uccise l'huomo et nell'anima et nel corpo, facendolo cadere nella necessità di morire, ò perche havendo come alcuni Dottori altamente contemplano, havuta rivelatione della incarnatione del verbo, et della gloria sua, commosso da superbia, et da invidia, desiderò di ucciderlo, però Christo Signor nostro in quello istesso luogo disse a i Farisei, che già trattavano di farlo morire; Voi sete figliuoli del diavolo, et cercate di adempire i desiderii del vostro padre. La onde questo peccato è propriamente chiamato diabolico, et come si era cominciato a dire, tanto dispiace a Dio, che nell'antica legge più volte commandò che l'homicidio fatto per odio, et vendetta, fosse castigato severamente, onde è quella celebre sentenza, renderà l'offenditore anima per anima, cioè la vita per la vita, dente per dente, occhio per occhio, et quello che segue. Et perche quel popolo rozzo meglio intendesse quanto Iddio abhorriva l'homicidio, commandò loro che sino de gli animali senza ragione se alcuno di loro uccideva un'huomo, fosse occiso; et dopo il diluvio, havendo conceduto a gli huomini l'uso di mangiare carne d'animali, ordinò che si astenessero dal sangue loro, ilqual ordine fu rinovato sotto Moisè, acciò quel popolo anchora fanciullo, sotto questi velami si discostasse maggiormente da ogni spargimento di sangue humano.</p></div3>
<div3 type="capitolo"><head>Capitolo 78</head>
<argument><p>DEL RIFRENAR L'IMPETO DE L'IRA. </p></argument>
<p>Adunque il nostro buon padre dalle cose dette di sopra, prenderà materia secondo la capacità del fanciullo, di ragionargli di questo precetto della legge, Non occiderai, si ch'egli venga in grande abhorrimento, et come in uno horrore dell'homicidio, et reputi un'huomo micidiale quasi una fiera selvaggia, nemica de gli huomini, et dimostri al fanciullo che i magistrati usando della legitima potestà loro castigano con ultimo supplicio i delinquenti, et non sono rei, nè transgressori del precetto di Dio con tale occisione, anzi eseguiscono la voluntà divina, provedendo alla vita, et salute di molti con la morte, et castigo di alcuni pochi. Ma oltre le ragioni dette et che si potriano dire, è da considerare che l'effetto di cosi grave eccesso, come l'ingiuriar prima con le parole, poi con fatti, percotendo, dando ferite, et morte, ha la sua origine dalla immoderata ira et da altre passioni dell'animo, per tanto è necessario metter a buon hora a questi cavalli indomiti ilfreno della ragione et il giogo del timor di Dio, la legge christiana, legge amorosa, et perfettissima volendo tener il christiano lontanissimo da i più gravi peccati, prohibisce le cagioni remote, et per timor di grande incendio estingue sollecitamente per quanto si può, le faville de i nostri affetti. Però il Salvator nostro, parlando in san Mattheo di questo precetto, delquale ragioniamo, disse queste parole:</p>
<p>Havete udito dire che à gli antichi vostri fu detto, non occidere, et chi occiderà sarà reo di giuditio. Ma io dico à voi, che ciascuno che si adira contra il fratello suo, sarà reo di giuditio, et chi dirà al suo fratello, racha, sarà reo del Concilio, et chi gli dirà pazzo, sarà reo et colpevole del fuoco della gehenna. Dalla qual dottrina si comprende, che il christiano non solo si deve guardare dall'homicidio, che in questo genere è l'estremo male, ma dall'ira, dall'odio, dalle parole ingiuriose, dal desideio interiore, et da tutto quello che in qualche modo è via, et dispositione alla morte del fratello. Perilche come è detto mentre il fanciullo non intende anchor la gravezza del male, deve il buono agricoltore spianar le radici del male, et frenar l'ira, et gli altri affetti che sono nel petto nostro, non altrimenti che tante fiere. Sono i fanciulli per natura iracondi, et havendo diversi appetiti, et non li conseguendo, et non potendo per la debolezza dell'età difendersi da molte cose che loro dispiacciono, si accendono a sdegno, et ira, et non havendosi altro modo si vendicano col pianto; per tanto poco avvedutamente fanno coloro che attizzano i fanciulli invitandogli a dir ingiuria, et a percuotere chi gli ha offesi, somministrando esca all'ira, et appetito naturale della vendetta, anzi conviene fare tutto il contrario, et avvezzarli à sopportar alcune picciole ingiurie patientemente et à riconciliarsi facilmente, ilche da quella tenera et semplice età leggiermente si ottiene. Et perche i puttini sono vogliosi, et dimandano molte cose lequali alcuni per non sentirli piangere, subito le concedono loro, onde tuttavia sono più pronti a dimandarne delle altre per la instabilità della fanciullezza, di qui avviene che a poco a poco, diventano tanto amici del proprio volere, che se poi alcuna cosa è negata loro si sdegnano, et si adirano; per tanto è espediente romper i fanciulli nelle voluntà loro, et non permettere che diventino ostinati, et testativi, ma che siano pronti, et agili all'obedienza, et si volgano ad ogni verso, senza sentir durezza, ne passione, non altrimenti che i polledri ben domati, sono obedienti, et leggieri ad ogni piccolo movimento della mano del Cavaliere. Et questa cura , et diligenza è necessario usarla maggiormente con i figliuoli de i gentil'huomini et de i grandii, quali hanno più cose attorno, che nutriscono lo spirito della superbia in loro, come il delicato vestire, le molte commodità domestiche, molti servitori, molte carezze, et adulationi, et maggior facilità di haver ciò che vogliono, che se ben da principio sono desiderii fanciulleschi, crescono con gli anni, et vengono à tale, che se non sono ubiditi à cenno, prorompono in grande ira, et dicono villane parole, et sono intollerabili a i famigliari, et a i vassalli, et niun servitio aggrada loro. Et però avvenzinsi à buon'hora ad esser ubidienti, et a star contenti à quello che si dà loro, et à chiedere le cose non con imperio, ma con modestia, et timore, et à renderle volentieri quando à bello studio il padre, et la madre le richiede, et a sofferir di non esser sempre compiaciuti. Crescendo poi la capacità del fanciullo gli dimostri con ragioni la bruttezza dell'ira immoderata, laquale è chiamata da i savii furor breve, perche veramente un'huomo preso da vehemente collera, non usa di ragione, ma è a guisa di un pazzo furioso, onde il viso è pieno di un rossore di sangue, gli occhi sfavillano come fiamme, spuma la bocca, non trova luogo, et fa co'l corpo moti diformi, et grida et dice e fa cose delle quali, restinto quello ardore, ha grandissima cagione di pentirsi. È l'ira passione naturale, et perciò utile, et tal volta anchora necessaria per operare con un certo vigore, et vivacità molte attioni virtuose, et per saper riprendere, et castigare i falli de i soggetti quando fa bisogno, et insurgere contro a i vitii, onde i filosofi hanno chiamato l'ira, cote de la virtù, che arruota, et aguzza la virtù, non altrimenti che la cote il coltello; onde non si dice che avvezzi il fanciullo a esser stolido et stupido, ma a saper temperare l'impeto dell'ira, si che ella sia serva, et ministra, et non padrona della ragione, altrimenti non è cosa più intolerabile d'un huomo iracondo, et ciascuno fugge di trattar et conversar seco, et cosi ce ne eshorta il Savio ne i proverbii dicendo: Non esser amico d'huomo iracondo, et non pratticar con huomo furioso, aggiungendo che non è senza pericolo che si appicchi quel mal costume di adirarsi, onde si incorre poi in mille scandali, et disordini gravissimi, oltre ch'è cosa molto difficile conservarsi amico di tal huomo che per ogni leggiero incontro si rompe, et prorompe in indegnatione.</p></div3>
<div3 type="capitolo"><head>Capitolo 79</head>
<argument><p>QUANTO SIA GIOVEVOLE, ET GRATA LA MANSUETUDINE. </p></argument>
<p>Ma per contrario dimostri il padre al figliuolo quanto sia bella, quanto grata à Dio, et a gli huomini, la virtù della mansuetudine; un huomo piacevole, et mansueto attrahe i cuori di tutti ad amarlo, et maggiormente se questa virtù è in un nobile, ch'è come gemma in oro, et riluce tanto più, non essendo gran maraviglia che il povero sia mansueto, in cui può parere più presto necessità, che elettione, me se il ricco, il gentil'huomo et il Signore è piacevole, ben si vede ch'è mera virtù, et quanto secondo l'opinione di molti è manco debita, tanto più è stimata, et aggradita, benche realmente à niuno più si convenga questa virtù che a i nobili, et grandi, et generosi di cuore, ma certo à niuno apporta frutti maggiori. E sentenza del Salvator nostro, Beati i miti et mansueti, percioche essi possederanno la terra, ilqual luogo ha varie intelligenze, ma riceve anchor questa, che veramente questi huomini di natura dolce, massime se ci è accompagnato valore, si conciliano la benivolenza de gli altri, talmente che sono come padroni de' popoli, et delle Città. Si legge di Moise che era mansuetissimo sopra tutti gli huomini della terra, et parimente la mansuetudine di David, è commemorata nelle sacre scritture, et ambedue di basso stato, furono esaltati et da Dio, et da gli huomini a grande potestà, ne però mancarono, quando fu bisogno di esercitar l'ira, ò più presto il zelo santo contra gli huomini peccatori, per gloria di Dio, questo si dice, perche niun creda che l'huomo mansueto non sappia, et non possa a luogo, et tempo, all'imperio della retta ragione, cavar della vagina il coltello dell'ira; anzi un gran savio del mondo dice, che il vero forte è fervente et bravo nella battaglia, ma altrove piacevole; et per contrario vediamo avvenir di molti che falsamente si arrogano titolo di valorosi, che nella conversatione commune, et nelle deliberationi civili, fanno del terribile, et nel tempo delle fattioni riescono codardi et vili. Sono anchora grandemente profittevoli nella republica gli huomini mansueti, percioche ne i consigli, ne i giuditii, nel governo, e in ogni deliberatione, sono come la triaca, et il temperamento de gli huomini rotti, collerici, et precipitosi, de i quali non ve ne mancano sempre nelle congregationi, et per la loro ruvidezza, et natura imperiosa, sono cosi poco grati, che tal'hora le buone opinioni si rifiutano, solo perche sono proposte da loro, oltra che eccitano discordie et risse, lequali l'huomo mansueto con la sua destrezza acquieta, et compone, onde ben disse Salomone; Vir iracundus provocat rixas, qui patiens est, mitigat suscitatas, cioè l'huomo iracondo, et collerico accende risse, et l'huomo patiente, et mansueto le mitiga, et restingue. Adunque utilmente sarà collacata la diligenza paterna in questa parte di allevar il figliuolo piacevole, et mansueto, et che possa tal volta, come occorre ne i commertii humani, sopportare, et dissimulare la impertinenza et inurbanità di qualch'uno, altrimenti un'huomo troppo sensitivo, et facile alla ira s'incontrarà molto spesso in occasione di grande inquietudine; et però diceva il Salvatore, imparate da me, che son mansueto, et humile di cuore et ritrovarete requie et pace a i cuori vostri.</p></div3>
<div3 type="capitolo"><head>Capitolo 80</head>
<argument><p>DEL PERDONARE LE INGIURIE, ET DELLE FALSE REGOLE CHIAMATE D'HONORE. </p></argument>
<p>La perfettione della legge christiana, come altrove si è detto, consiste nella carità, et nello amore di Dio, et del prossimo, et chi ama ha adempito la legge, per tanto gravissimo peccato è l'odio che si porta al prossimo, et fratello nostro, et questa ostinata durezza di non voler rimettere, ne perdonare l'ingiuria ricevuta. Et veramente una delle più alte, et più eccellenti operationi della professione christiana è questa di perdonare a chi ti ha offeso, et amare per amor di Dio, i proprii nimici, talmente che questa virtù è cosa divina, et ci inalza sopra la conditione humana, et ci fa simili à Dio, si come il Salvator nostro diceva in san Matteo, dove lungamente, et con grande efficacia ci eshorta à salir con la sua gratia alla altezza di questo monte, che la nostra corrotta natura tanto abhorrisce, dico alla dilettione de gli inimici. La qual dottrina altissima sigillò in su la croce l'innocentissimo agnello, mentre era maggiormente trafitto da gli acerbissimi dolori, chiedendo perdono al padre eterno per i suoi crucifissori, et offerendo per la salute loro quello istesso immaculato sangue, ch'essi con somma crudeltà, et sceleratezza versavano. Ma il demonio antico, et irreconciliabile inimico di Dio, et dell'huomo, invidioso che l'huomo acquisti cosi nobile corona come esser simile à Dio, anzi desideroso di farlo simile a se medesimo, che quanto egli è, è tutto superbia, ira, odio, et vendetta, ha sopraseminato nel buon seme evangelico la sua pestifera zizania, et ha introdotte nel mondo alcune leggi falsamente chiamate d'honore, et con esse ha talmente inebriati gli animi di molti, che gli ha condotti miserabilmente come bestie al macello à offerire spontaneamente al demonio con la sanguinosa morte de i corpi la eterna perditione delle anime proprie. Hora guai di quei padri che sono ministri, et satelliti del diavolo in procurare la dannatione de i figliuoli, et come à pena sono svolti dalle fasce in vece di insegnar loro il timor di Dio, et la mansuetudine christiana, gli insegnano queste detestabli leggi. et pensano solo di lasciar loro per heredità l'odio implacabile, ch'essi hanno portato ad alcuni che chiamano suoi nemici; a questo fine gli impongono nomi ò sopranomi bizzarri, et conservano nelle case proprie per lungo tempo cose tali, che tenghino viva la memoria delle antiche et già sepulte offese, et con ogni maniera instigano i semplici et miserabili fanciulli a guisa di cagnoli destinati à cacciar lupi, et simili fiere, acciò siano avidi, et sitibondi della carne et del sangue humano. Non cosi farà il nostro buon padre et christiano educatore, ma sotrarrà da gli occhi, et dalle orecchie del fanciullo ogni incitamento d'odio, et di vendetta, non dirà giamai alla presenza del figliuolo quello che alcuni per parere cavalieri d'honore, inconsideratamente e senza esser molestati da alcuni, dicono per una certa vana bravura, io non mi lasciara già mai torcere un capello, se alcuno mi dicesse, o facesse, io gliene pagarei, il tale è un da poco à non risentirsi della tale ingiuria, se colui l'havesse fatta à me io non lo lascerei vivo, io gli cavarei il cuore, il tal'altro ha fatto molto bene à vendicarsi, cosi si deve fare. Queste et simili parole si dicono tutto giorno da alcuni, che si danno anco ad intendere di esser buoni christiani, et per loro diletto, standosi a mensa, ò passeggiando per camera, comettono bene spesso non piccoli peccati, proponendo tante volte di non voler ubidire alla legge di Dio, ma à quella del Diavolo. Et sentite da i figliuoli queste propositioni, come la scabbia del peccato si attacca facilmente, restano loro impresse nell'animo, et se ne ricordano dopo molti anni, et dicono, cosi udì io dire à mio padre; però il nostro padre non dirà egli, et non permetterà che il figliuolo conversi dove altri dica simile dottrina, ma et con fatti, et con parole gli insegnarà tutto il contrario.</p></div3>
<div3 type="capitolo"><head>Capitolo 81</head>
<argument><p>ALCUNE RAGIONI, CIRCA IL PERSUADERE LA REMISSIONE DELLE INGIURIE. </p></argument>
<p>Et per tanto oltra quello che si è detto di sopra, che il perdonare, et amare gli offenditori nostri ci rende simili a Dio, onde anchora diceva Giesù Christo, Beati i pacifici percioche saranno figliuoli di Dio, dimostri il padre al figliuolo già capace della ragione, che la vera nobiltà christiana non admette legge alcuna contra la legge di Dio, et però dica il mondo, et creda quello che vuole, che il vero, et falso honore non si prova al suo paragone, ma a quello di Dio. Erano i fortissimi martiri riputati dal mondo dishonorati, quando per non offendere il sommo Rè del cielo, lasciavano gli honori e i magistrati de i Rè della terra, et voluntariamente si scioglievano i cingoli militari, segno della nobiltà, et cavalleria, et nondimeno et in quell'atto, et nel patir la morte istessa per Dio, erano non meno honorati che forti, et valorosi. Il vero honore è premio della vera virtù, la vera virtù non consiste mai nella opinione altrui, ne meno in quello che altri ò faccia, ò dica, come ne anco il vitio, altrimenti seguitaria che uno potesse esser virtuoso ò vitioso per le opre di un'altro, ma non è cosi, anzi ciascuno è virtuoso per le operationi proprie, fatte deliberatamente per amor dell'honesto et per Dio, et cosi per contrario. Et certo saria cosa non solo dura, ma ridicola, che dopo haver alcun vivuto virtuosamente trenta et quaranta anni, il misfatto d'un altro gli togliesse l'honore; sino a i filosofi hanno inteso che meglio è patire che fare ingiuria, perche nel far l'ingiuria è l'ingiustitia, et con l'ingiustitia il peccato, et co'l peccato il dishonore, ne ci è cosa più vile, ne più dishonorata che il peccato. I medesimi filosofi co'l solo lume della ragione hanno inteso, ch'è cosa di animo generoso il disprezzare le ingiurie, et l'hanno attribuita per proprietà del magnanimo, et hanno anchora detto che niuna è maggior vittoria, che vincer la passione dell'ira et superar se medesimo; anzi et la ragione et la esperienza dimostra che le vili feminelle, et gli animi più timidi sono più vendicativi. Persuada adunque il buon padre il nobile et generoso giovanetto a operar virtuosamente, et se alcuno per invidia ò malevolenza detraherà alla fama sua, ridasene, percioche le opere istesse rispondono, et convincono colui come bugiardo et maligno, ma se per caso quello che gli viene opposto fosse vero non haverà ragione di adirarsi contra di lui, ma contra il suo medesimo peccato, et saviamente convertirà la meledicenza dell'avversario, in amichevole avvertimento; et questa è una delle utilità che si cava da gli inimici, si come alcuni scrittori gentili hanno dimostrato, che tal volta più giova uno inimico che un'amico, percioche per la sua mala voluntà ha l'occhio aguzzo, et penetra et scuopre i nostri difetti, et ci da occasione di emendarcene. Ricordi anchora il padre al figliuolo che segno di animo nobile è non per le piccole ingiurie render le grandi, ma per contrario per i piccoli servitii render larga mercede, et delle ingiurie scordarsene, et burlarsene, si come si legge che un Rè antico non christiano, ridendosi di alcuni che dicevano mal di lui, era solito dire; E cosa da Rè dopo haver fatto bene, udir male, ma senza dubbio è cosa da perfetto christiano far bene, et patir male in questa vita. Aggiunga il padre dicendo, che grave ingiuria si fa alla patria, quando altrui vuole esser giudice egli stesso delle ingiurie ricevute, et in disprezzo delle leggi, et dell'autorità publica, prende in mano la bacchetta et la potestà di castigare i rei, sopra de i quali non ha giurisditione alcuna, con grandissima perturbatione di tutto il governo, oltra che niuno è giusto giudice della propria causa, percioche l'affetto, et la passione non lasciano estimar rettamente l'offesa, ma sempre par maggiore, onde si vede per esperienza, l'eccesso grande d'un cuor appassionato d'ira, et sdegno, che per una paroletta, per una guardatura torta, per cosarelle d'aria, vuole il sangue, et la morte non d'un solo, ma di molti, etiandio innocenti, et l'esterminio d'una famiglia intera.</p></div3>
<div3 type="capitolo"><head>Capitolo 82</head>
<argument><p>RAGIONI CHRISTIANE PIÙ IN PARTICULARE CIRCA LA MEDESIMA MATERIA. </p></argument>
<p>Queste et molte altre ragioni, che per brevità si tacciono, il solo lume naturale ce lo insegna, et ci scuopre la falsa dottrina del mondo vestita di spetioso nome d'honore. Ma nel petto christiano maggior forza, et efficacia doveranno havere le ragioni christiane fondate sopra i principii dell'humiltà, et regolate dalle regole eterne del vero honore. Et questa principalmente deve il buon padre inculcar nell'animo del figliuolo. Et prima che questa è la voluntà di Dio, ilqual ci ha promesso, che se per amor suo rimetteremo le ingiurie, et perdonaremo a gli inimici nostri, egli prenderà la causa nostra nelle sue mani. La onde san Paolo eshortava i Romani in questa forma, Non vi vendicate voi medesimi carissimi, ma temperate et rimettete l'ira, percioche Iddio ha detto, lasciate a me la vendetta et io sarò il renditore; nelqual luogo san Paolo dice molte altre cose non solo del perdonare, ma di far benefitio all'inimico, et conclude dicendo: Non ti lasciar vincere dal male, ma vinci nel bene il male, et per certo questa è nobile vittoria et alta vendetta, vincer con la bontà propria la malitia altrui. Dica anchora il buon padre che nelle scritture sante gli eletti di Dio, sono assimigliati alle pecorelle, animale mansuetissimo et patientissimo, a cui la natura non ha dato arme alcuna per difendersi non che per offendere, non corno, non dente, non unghia, et finalmente, come altri animali inermi hanno, ne anco la velocità del corso, ma tutta la difesa della pecorella è nella providenza del pastore; tale è il christiano, non sa nuocere ad alcuno, tale era il buon David, i cui salmi sono pieni di questa confidenza in Dio, chiamandolo con grande affetto difensor suo, protettore, suo aiutorio, refugio, et torre di fortezza contra tutti i suoi nemici. Soggiunga il padre che si devono considerare le gravi offese, che noi commettiamo a tutte l'hore contra il sommo Dio, Padre, Signore, et perpetuo benefattor nostro, et nondimeno Iddio longanime, et benigno dissimula con noi, et ci aspetta a penitenza, et è il primo a invitarci alla reconciliatione, et quando pur di lontano ci leviamo per tornare à lui, ci corre incontro con le braccia della sua misericordia aperte. Et come ardirà poi il vermicello della terra, negar al fratello, et conservo suo la remissione di cento denarii, cioè una leggiera offesa, havendogli Iddio condonato il debito di diecimila talenti? si come in quella nobile parabola evangelica il Salvator nostro ci espone; adunque chi vuol trovar perdono da Dio, perdoni al prossimo, questa è la legge, che ci ha proposto il sommo giudice, et conforme a quello che faremo noi al prossimo, cosi sarà fatto a noi. Procuri il buon padre che il figliuolo intenda, et resti persuaso, che non ci è cosa più dishonorata che il peccato, ne più honorata, che il far la voluntà di Dio, et che il vero honore non depende dal giuditio del mondo, che è cieco, et bugiardo, ma da quello di Dio, il quale à suo tempo honorarà cosi altamente i servi suoi, che ne stupiranno gli huomini mondani, quando aperti per la pena gli occhi, che hora la colpa tien chiusi, et pentiti de i falsi giuditii fatti da loro, delle attioni de i giusti diranno quelle parole, che leggiamo nella santa scrittura: Noi stolti, et insensati riputavamo la vita loro una pazzia, et il fin loro dishonorato et vile, ecco come sono numerati tra i figliuoli di Dio, et la parte loro è con i santi.</p>
<p>Et perche l'ira, et l'odio che si accende in noi contra il nostro fratello nasce dalla opinione ch'egli ci habbia fatto, ò possa fare, alcun nocumento, dimostri accuratamente il buon padre, che niuno può esser veramente offeso, se non da se medesimo, percioche la vera, et gravissima offesa è quella che tocca l'anima, cioè il peccato, che la priva della vita di gratia, che la fa schiava del diavolo, et la obliga à pena eterna, et non è creatura alcuna che ci possa apportar danno all'anima, se non la nostra propria voluntà. Et questo è quel celebre paradosso, che molti santi padri, ma spetialmente il glorioso san Gio. Chrisostomo ha trattato con grande eloquenza, Nemo laeditur nisi a se ipso, cioè Niuno è offeso se non da se stesso. Oltra che il buon christiano, sa che niuno quantunque piccolo incommodo gli può avvenire, senza la permissione di Dio, onde non si adira contra il prossimo, ma si humilia innanzi a Dio, il quale hora per svegliarci dal sonno del peccato, hora per conservarci nella virtù, hora per coronarci di maggiore corona, hora per altri effetti à gloria sua, et utilità nostra, permette che siamo afflitti, et offesi, ma se noi non offenderemo noi stessi con l'impacienza, et con l'ira, et prenderemo insieme con Giobbe ogni cosa dalla mano di Dio, le piccole perdite di questo mondo ci apportaranno i grandissimi guadagni del Cielo. Con queste, et altri simili ragioni christiane persuada il buon padre al figliuolo a rimettere volentieri le ingiurie, et a non ferir se stesso di piaga mortale nell'anima, mentre ritiene l'odio contra il fratello, ilquale ha da sperare, et da desiderare, et pregare che sia consorte seco della divina gloria. La onde non si potrebbe esprimere a bastanza quanto gran male sia l'uccider un'huomo, ilquale soprapreso da impensata morte violenta, non ha spatio di penitenza, et per vano interesse di danari, per uno sdegnuzzo da fanciulli, et per un nonnulla è privato per mano del fratello suo della vita del corpo, et di quella dell'anima insieme, con perdita irreparabile, et con tanto peso di danno, che ne tutto l'oro, ne tutti gli honori del mondo, ne la vita temporale di tutti gli huomini lo può agguagliare.</p></div3>
<div3 type="capitolo"><head>Capitolo 83</head>
<argument><p>CHE SI DEVE TENER CURA DELL'HONORE, ET BUONAESTIMATIONE. </p></argument>
<p>Non creda alcuno, che per le cose dette di sopra, io intenda che il gentil'huomo christiano non tenga conto dell'honore, et de la buona estimatione de i suoi cittadini, percioche io mi ricordo bene di quello che Salomone dice ne i suoi proverbii, Meglio è il buon nome che le molte ricchezze, et non ha dubbio che l'haver riputatione et credito in commune è un mezzo di operar molte buone et utili cose a beneficio della patria, perilche generalmente parlando non si deve esser disprezzatore della gratia, et buona opinione de gli huomini. Ma il christiano ilquale con la prudenza de lo Spirito separa il pretioso dal vile, ha da persuadersi che il vero honore si conserva et mantiene con le istesse vie, et maniere, per lequali et con lequali si acquista, cioè con le opere, et con le attioni virtuose, aggiungi che niuna opra può esser veramente virtuosa, ne honorata che ripugni alla legge di Dio, si come all'incontro per la osservanza della legge di Dio, non si offende giamai il vero honore, se bene il mondo con falso giuditio giudicasse altrimenti, però attenda il christiano a operar secondo la virtù, et non tema che un fatto, ò detto dishonorato di chi si sia possa torre à lui l' honore; et perche non parliamo hora della altissima perfettione, che per amor del cielo, disprezza tutte le cose terrene, ma parliamo della vita commune, et civile, per tanto non si toglie, ne si riprende che il christiano conservi il grado, et la dignità sua, et non si renda contentibile appresso gli huomini, et non esponga se medesimo alle ingiurie per poca prudenza, ma mantenghi la gravità sua, et sia tale nelle opere, nelle parole, nel conservare, et trattare che senza vanità, et gonfiamento di superbia si renda degno di essere rispettato. Parimente si può, et si deve conservare la propria robba, et voler il suo diritto, però tutto si intende con i modi ordinarii, et leciti, secondo le regole della giustitia divina, et humana, senza offesa di Dio, et senza odio del fratello. Et questo è quello che si ricorda, che il buon padre persuada al figliuolo che non prorompa in ira per ogni paroletta, che non facci di un piccolo sasso, che tal'hora si attraversa tra piedi, una montagna, che molte cose non veda, e non oda, et le dissimuli, et disprezzi generosamente continuando di operar virtuosamente, perche e i buoni al fine giudicaranno incorrottamente, e il tempo istesso, è padre come si dice della verità. Rendasi facile al perdonare et faccia più professione di questo, che di troppo sensitivo, et di terribile. Similmente nelle cose del dare, et dello havere, per lequali spesse volte nascono gravi contese, non voglia sempre risecar quanto egli potrebbe la cosa al vivo, ma si contenti tal volta patir alcun leggier danno per conservatione della pace, et dell'amicitia. È la roba da stimare sì, ma non in tanto grado, quanto il mondo fa, anzi bene spesso è gran guadagno, il lasciarsi cader dalle mani alcuni pochi danari, et ritener l'amor del prossimo, si come diceva un savio, è espediente appartarsi alquanto, et cedere delle sue ragioni per viver in pace. In somma dimostri il padre al figliuolo che se si deve stimar l'honore de gli huomini che s'ingannano, molto più si deve stimar l'honor di Dio che non s'inganna giamai, ne per l'opinione de gli huomini si deve in modo alcuno transgredire, ò non adempire la legge dio Dio, laquale se per osservare, il mondo, ò ci riprende, ò ci deride, allhora bisogna ricordarsi di quello che san Paolo dice: Io tengo piccolissimo conto di esser giudicato da voi, ò dalla prudenza humana, e in un'altro luogo; s'io piacessi a gli huomini, non sarei servo di Christo.</p></div3>
<div3 type="capitolo"><head>Capitolo 84</head>
<argument><p>DELLA SOVERCHIA SOSPETTIONE. </p></argument>
<p>Io non so se troppo forse mi sono allungato nella materia di questo quinto precetto, Non occidere, ma chi considerarà i mali grandi, che nascono dall'ira et dalla effusione dal sangue humano, et da questo idolo dello honore tanto venerato da gli huomini, et si porrà avanti à gli occhi le ruine delle case, et delle Città, et tal'hora delle provintie per la sanguinose sette, et divisioni et parti, di che son piene le vecchie historie, per tacer de' nostri tempi, facilmente si recarà a credere, che per trattar utilmente questa parte, non bastassero poche parole, onde per ventura giudicarà questa lunghezza esser men lunga, allaquale per metter hormai fine aggiongerò questo solo, ch'essendo lo scopo della buona educatione cosi in questo particulare, come in molti altri il rimediar di lontano a i futuri mali, et per conseguenza non dovendo lasciar à dietro diligenza alcuna, util cosa sarà, si come a me pare, per fuggir l'iracondia, et l'odio et gli acerbi frutti che tali piante producono, procurar a buon'hora, che il fanciullo non si avvezzi ad esser troppo sospettoso, et questo si dice acciò studiosamente, ò per inavvertenza il padre non ve lo accostumi egli stesso, ò con l'esempio, ò con la persuasione, percioche per ordinario questo difetto è assai lontano da i giovani, si come è molto proprio de i vecchi, i quali parte per il raffreddamento del sangue, parte per la lunga esperienza delle offese, et de gli inganni ricevuti sono sospettosi oltra modo. Si ritrovano alcuni padri à i quali pare di dar utilissimi ricordi a i figliuoli mentre dicono, vedi figliuolo non credere à niuno, non te fidar di niuno, fa che tu sia svegliato, et che tu voglia sapere ogni cosa, et simili cose, i quali preparano a i figliuoli una inquieta et penosa vita. Chi vuol sapere tutto quello che si dice di lui, chi si diletta di udire detrattori, et riportatori havrà di leggieri materia di adirarsi contra i prossimi suoi, et bene spesso senza fondamento di verità, percioche non mancano huomini maledici et sparlatori, i quali parte per una certa malignità, che par che non sentano altro diletto che di mal fare, parte per varii fini, et interessi, vanno seminando scandali, et dissensioni, et dove trovano credenza, tutto dì ti vengono innanzi con menzogne, et novellette, colui ha detto, et quello altro ha fatto, et si mostrano zelosi del nostro honore, et esaggerano talmente le piccole cosarelle, che gli iracondi, et arditi si precipitano a vendicarsi di fatto, ò almeno a dir parole alterate, et risentite, lequali, uscite una volta di bocca, sono irrevocabili, et pervengono a notitia dell'offeso, et si generano le vere inimicitie, et non basta poi il dire, io hebbi mala relatione, io m'ingannai. Ma se altrui è di natura timida, et sospettosa et da gli orecchi facili alle calunnie, concepisce odio dentro di se stesso, et lo nutrisce co'l fomento hora de lo sdegno, hora della paura, talche per assicurarsi si risolve a pericolose, et pessime deliberationi contra la vita del prossimo. Adunque conviene a buon'hora risecar la radice del male, et assuefar il fanciullo à non esser troppo sospettoso, ne troppo curioso di voler sapere tutto quello che di lui si dice, et a non ascoltare volentieri questa sorte d'huomini, de i quali dice David nel Salmo; Detrahentem secreto proximo suo hunc persequebar, cioè, Io perseguitavo colui che in segreto detraheva al prossimo suo. Finalmente persuada il figliuolo a viver virtuosamente et secondo la legge di Dio, et dopo questo a disprezzare generosamente se altri dicesse mal di lui, et cercasse di calunniarlo, ò procurasse il suo abbassamento, et quando uno di questi delatori et susurroni gli capita avanti, se mostrarà far poca stima delle sue ciancie, gettarà acqua sopra il fuoco, et estinguerà con prudenza le faville de i grandi incendii. Hor non si dice egli male de i principi, et de i Rè, et d'huomini santissimi, et sino nel Cielo, l'ardire de gli huomini mette la bocca; non ci parrà adunque gran maraviglia, che si dica male anchor di noi, tutti siamo defettuosi, et senza dubbio è in noi materia, che può dar altrui giusta occasione di riprenderci, et se non ci pare di esser colpevoli in quelle cose che altri ci accusa, basta che ne habbiamo delle altre et per ventura maggiori. In somma avvezzi il buon padre il figliuolo a non essere precipitoso in giudicare, nè à credere leggiermente ogni cosa, inquietandosi, et perdendo tal volta i veri amici et mettendo se stesso in mille intrichi per vani sospetti; non si nega però che il padre di famiglia debbia tener l'occhio aperto, sopra la casa sua, et sospettar con prudenza di quei mali che communemente avvengono, non per giudicare inconsideratamente et definir che uno sia tristo, ma per chiuder le vie, et la facilità di poter essere; et è detto vulgare, ma saggio, che il padre di famiglia non deve stimar alcun per ladro, ma però deve guardare, et custodire la roba sua, et molto più i figliuoli, et per dirlo in una parola, non si condanna l'avvertenza, et la cautione, ma la troppa credula, et soverchia suspitione.</p></div3>
<div3 type="capitolo"><head>Capitolo 85</head>
<argument><p>DEL SESTO PRECETTO, NON COMMETTERE ADULTERIO. </p></argument>
<p>Dopo l'offesa che si fa contra la persona et contra la vita di alcuno, gravissima ingiuria è quella dell'adulterio, ilche facilmente si può considerare dalla santità del matrimonio et dalla congiuntione grande de i due consorti che già sono una istessa carne, onde tra loro deve essere sommo amore, et osservanza di fede, si come di sopra si è discorso lungamente, et è propriamente adulterio ingiuria del legitimo maritale letto, onde se il maritato commette adulterio con lo sciolto, è violatore del suo proprio letto, et se lo sciolto, et libero da vincolo di matrimonio pecca con colui ch'è astretto maritalmente, macchia et contamina il letto alieno, et in ogni caso, oltra la bruttezza et deformità ch'è nello istesso peccato, come atto d'incontinenza, vi è anchor congiunta grandissima ingiustitia contra il prossimo, percioche come altrove si è detto, secondo la dottrina de lo Apostolo, il marito, et la moglie non hanno alcuna potestà del proprio corpo, ma scambievolmente l'uno possiede il corpo dell'altro, la onde il torlo al legitimo possessore, et darlo a tale che non vi ha diritto, ne ragione alcuna, è cosa sopramodo ingiusta, et iniqua, et doppiamente Iddio autore di questo venerabile sacramento, ne rimane offeso, oltre la ingiuria grande, che si commette contra il publico, et contra la società civile, la quale per la vera, et sincera successione de i legitimi figliuoli conserva le famiglie, et le heredità, et gli honori, et finalmente se medesima. Perilche tutte le leggi humane et divine hanno et prohibito et castigato severamente l'adulterio, et nell'antico testamento per divina legge gli adulteri erano lapidati et puniti di morte, onde grandemente è da piagnere che tra christiani nello stato della perfettione evangelica, vi siano di quelli, che si prendono a giuoco questo gravissimo peccato, i quali castigarà Iddio per mezzo de gli eterni, et crudelissimi lapidatori nello inferno senza fine. Ma lasciando questo per hora da parte, è da sapere, che sotto la prohibitione dell'adulterio, delquale principalmente la legge fa mentione, come pieno d'ingiustitia, et di nocumento verso il ben commune, si comprende anchora ogni altra maniera di impudicitia et di peccato carnale, di che non ci conviene, ne è necessario parlare distintamente, basta che tutti son proibiti, et non solo quanto all'atto et operatione esteriore, ma etiandio quanto al pensiero, et desiderio interiore, ilche se bene si contiene et è virtualmente racchiuso in questo precetto, Non adulterare, ciò s'intende, ne con effetto d'opra, ne con affetto di cuore, si come parimente intendiamo del precetto circa l'homicidio, et de gli altri tali, percioche la legge, come dice san Paolo, è spirituale et spiritualmente ha da intendersi, se ben dico, l'antica legge prohibisce anchor l'affetto disordinato del cuore, nondimeno piacque al gran Maestro, et Dottor nostro Christo Giesù, dichiararlo apertamente, acciò non rimanesse dubitatione alcuna, ne velame per ricoprire la troppo crassa ignoranza farisaica, et però disse in san Matteo, colui che vedendo alcuna donna si accenderà di concupiscenza, et di desiderio di peccare, già per la sola voluntà, et consenso, ha commesso, et consumato nel cuor suo l'adulterio, et la fornicatione, perilche è da stare in grande timore et custodia del cuore, pregando di continuo Iddio con grande humiltà che ci dia il dono della castità, si che siamo mondi da ogni bruttezza di carne, et di spirito, et possiamo interamente adempire questo precetto, ilquale talmente prohibisce l'adulterio et ogni libidine, che insieme commanda la osservanza della castità, et pudicitia, laquale necessariamente si richiede non solo in coloro che hanno eletto l'alto, et sublime stato virginale, ma ne i vedovi, ne i maritati, et in quelli che hanno eletto di vivere sciolti, et liberi dal giogo matrimoniale, et finalmente è necessaria in ogni età, et in ogni stato, ne potrà alcuno che non sia casto, et puro, haver parte con l'agnello purissimo, et immaculato; perilche è ben giusto, che il nostro buon padre si affatichi in questa parte, come in cosa importantissima per la salute del figliuolo, si come hora con la divina gratia si dirà più a pieno.</p></div3>
<div3 type="capitolo"><head>Capitolo 86</head>
<argument><p>DELLA CURA PATERNA CIRCA LA CASTITÀ DEL FIGLIUOLO. </p></argument>
<p>L'ira et la concupiscenza, sono due passioni dell'appetito sensitivo molto vehementi, et connaturali all'huomo, lequali usate bene, et secondo la regola della ragione, et della legge di Dio, sono come due utili instrumenti alle operationi humane, cosi come per contrario sono cagiona di grandissimi disordini, se non sono frenate, ma sono lasciate scorrere impetuosamente ne gli obbietti loro. Onde alcuni filosofi assai acconciamente hanno assimigliata l'anima nostra ad un carro tirato da due feroci cavalli che sono l'appetito concupiscibile, et l'irascibile, et l'auriga, ò vero il carrattiere è la ragione, a cui si appertiene tener il freno, et condurre per diritto camino questi destrieri, cioè questi appetiti, che se bene di loro natura sono come fiere indomite, sono però atti ad esser disciplinati, talmente che diventino obedienti alla ragione, ma ci vuole diligenza, et studio, et fatica, et è ben giusto, poi che ne anco i veri giumenti sono idonei per servitio dell'huomo, senza l'artifitio del buon domatore, ma tanto più è giusto il porre studio, et fatica nel domare le fiere dell'animo nostro, quanto l'utilità et il profitto è maggiore. Però il nostro buon padre di famiglia non si stanchi nella cura della educatione de i figliuoli, havendo sempre avanti gli occhi quanto bella , quanto fruttuosa, quanto lodevole opra sia il fare un'huomo da bene per gloria di Dio, et per servitio della patria, et di tutto il genere humano, et per la salute de i medesimi figliuoli, che non è, ne fu giamai ne pittore, ne architettore, ne fabro, ò artefice alcuno, che facesse opra di tanto pregio, et tanto perfetta et eccellente; et però havendo in parte inteso nel discorso che si è fatto intorno al peccato precedente, come egli debbia frenar, et correggere l'ira del giovanetto, seguita che si disponga con tutto l'animo a frenar et reprimere il secondo giumento della concupiscenza, mentre anchora il fanciullo è tenero, altrimenti traboccarà in ogni età, et tanto più gravemente quanto più andarà crescendo, in mille precipitii di peccati abominevoli di gola, et di lussuria, come vediamo avvenire ordinariamente, percioche il vitio della carne è una rete grandissima con laquale il diavolo trahe infinite anime alla perditione eterna. Et benche niuna età è sicura da gli stimoli carnali; conciosia che la carne nostra, è sempre carne, et per se stessa mentre anchor siamo in questa valle di lagrime se non è preservata dalla divina gratia, et condita dal sale del timor di Dio, non scaturisce altro, che vermi, et corrutione, tuttavia più communemente suole infestare questo nemico domestico la adolescenza, et la giovanezza, quando la copia del sangue è maggiore, et boglie più forte, et però è necessario a cominciar di buon'hora a far ripari contra l'incendio che abbrucia tante anime, imperoche le faville sono già in noi, et il diavolo soffia et il mondo invita; et però conviene che la buona educatione sia in questa parte sollecita, continuando di tempo in tempo con opportuni rimedii, con i quali, et con la divina gratia principalmente, laquale è sempre apparecchiata a chi humilmente la dimanda, potrà il nostro giovanetto conservarsi vaso puro, et mondo del Signore, preparato per il Cielo in honore, et santificatione.</p></div3>
<div3 type="capitolo"><head>Capitolo 87</head>
<argument><p>DELL'ERRORE DI ALCUNI INDULGENTI ALLA GIOVANEZZA. </p></argument>
<p>Prima che io entri a dire più in particulare dell'offitio et cura paterna, circa la castità del giovanetto figliuolo, non posso contenermi di non far querela contra alcuni, che si arrogano il nome di savii, et di prudenti, et sogliono dire, che non conviene esser tanto rigoroso, et che è bene dissimulare, et permettere, che gli huomini nella giovinezza loro sfoghino alquanto l'impeto giovanile, et facciano, come essi usano di dire, il corso loro; perche all'ultimo stracchi, et satii di certi vani diletti, a guisa di polledri indomiti, che habbino scherzato, et corso un pezzo per i larghi prati, si riducono poi con animo più sedato et composto alle facende, et alla cura civile et famigliare, et si dedicano totalmente a i pensieri gravi, et virili; la quale opinione, se nome d'opinione merita un errore apertissimo, dimostra assai chiaro per se stessa haver origine dalla prudenza carnale, chiamata nelle sacre littere, terrena, animale, diabolica, et nemica di Dio. Non s'entra, ne si può entrare per la porta del vitio alla virtù, ne per gli atti d'un contrario, si acquista dispositione allo altro, onde è cosa ridicola il persuadersi che l'allentar la briglia alla sensualità, sia via per diventar casto, et è falsissima propositione che la giovanezza sfoga il suo impeto, anzi lo accende maggiormente, et gli atti replicati, sono come legna che si aggiungono al fuoco, et è tanta la proportione che ha la nostra corrotta, et guasta natura co'l vitio carnale, che se non si reprime con gran sollecitudine, prende tanto vigore et forza che possiede tutto l'huomo, et si perde il timor di Dio, et il rispetto de gli huomini, talche senza ritegno alcuno il torrente del diletto gia gustato, del quale il senso è avidissimo, trasporta la ragione, in modo che ella non fa più officio alcuno, et diventano gli huomini come bestie; percioche come i santi dicono, non ci è vitio che tanto offuschi l'intelletto, et lo sommerga nel fango, et lo renda maggiormente obtuso et inetto alle operationi sue proprie, che il vitio della dishonestà; onde sino a i filosofi, et scrittori gentili hanno inteso, et detto, che gli huomini studiosi, et che vogliono darsi alle speculationi, conviene che si astenghino dalla crapula, et dal vino, et dalla lussuria. Hor quanto più deve astenersi il Christiano, che conosce non solo i danni et nocumenti temporali, et sensibili di questo peccato, ma i spirituali et eterni, cioè la disgratia di Dio, la morte della anima, et la pena sempiterna dell'inferno, ne i quali mali horribilissimi s'incorre per una sola semplice fornicatione, perilche è molto da maravigliarsi, che dalla bocca d'un christiano escano parole tali, quali spesse volte si odono, è giovane, lasciatelo fare, come che dicesse, lasciatelo sommergere, lasciatelo uccidere se medesimo; ma dall'altro lato è da maravigliarsi meno, che alcuni sentano, et parlino in questa guisa, poi che come è detto il fumo tenebroso della libidine ottenebra l'intelletto, anzi si perviene da alcuni a tal grado di cecità, che misurando tutti gli altri da se medesimi ardiscono di dire bestemmie, et non solo non credono che si viva, ma reputano per impossibile che si possa vivere castamente, et da questa tale credenza è poi un brevissimo transito all'heresie, et a molte heresie, come ne habbiamo tanti, et pur troppo chiari essempii a nostri tempi. Adunque sappia il nostro buon padre di famiglia, et tenga per cosa indubitata, che se per estirpare i semi di alcun vitio et piantar alcuna virtù nell'animo del giovanetto, conviene esser sollecito et cominciar a buon'hora, in questo particularmente di che trattiamo, conviene esser sollecitissimo perche è certo et per ragione, et per esperienza che questo nimico quando per tempo comincia ad esser vinto, diventa sempre più debole, et perde quasi del tutto le sue forze; dove per contrario se da principio ha cominciato a gettar per terra il misero giovane, diventa il vitio cosi gagliardo, et il vigore dell'anima tanto fiacco che è cosa difficilissima et rarissima il poter risurgere, et quando pur per singular gratia di Dio si risurge, non si fa senza fatica grandissima, et con sudore di sangue, per cosi dire, imperoche l'ardore della carne, abrucia, et stimola con maggior vehemenza quelli che maggiormente l'hanno esperimentata, etiandio che sia stata lecitamente nel santo coniugio, et però i padri hanno chiamato la continenza, et castità de i vedovi laboriosa, la dove i vergini che mai non sono stati gettati per terra da questo nimico intestino, lo sentono men feroce, et più facilmente con la divina gratia gli fanno resistenza.</p></div3>
<div3 type="capitolo"><head>Capitolo 88</head>
<argument><p>DELLA CAUTELA CHE SI DEVE USAR NEL RAGIONAR DELLA CASTITÀ. </p></argument>
<p>E tanta la miseria nostra, et la pronità al peccato, che spesse volte dalle medesime cose, che si dicono per rimedio de i peccati si prende occasione et incitamento al peccato. Per tanto fa grandemente dibisogno che il buon padre mentre ragiona co'l figliuolo di materia cosi lubrica, stia bene avvertito et non discenda a i particulari, et a i varii modi, con i quali questa Idra infernale avvelena tanta parte del mondo, acciò non forse in vece di restinguere questo fuoco, lo desti, et lo accenda imprudentemente nel petto simplice, et tenero del fanciullo; nellaqual cosa conviene parimente che i predicatori, et i padri spirituali siano molto considerati. Et generalmente parlando, mentre anchor dura la fanciullezza, bastarà usar di questi rimedii, che con l'effetto istesso introducono la virtù della castità, et chiudono l'entrata al suo contrario, de i quali si ragionarà più basso, non entrando co'l fanciullo in molte parole, ma poi che gli anni, havranno apportato maturità di giuditio, et la buona educatione precedente havrà armato il giovanetto in modo, che non vi sia tanto pericolo a scoprirgli in parte le qualità di questo nimico, et crudele oppugnatore della gioventù, potrà tal'hora il buon padre andar discorrendo co'l figliuolo della castità, acciò s'innamori perfettamente di questa bellissima virtù, et prenda odio, et schifo del vitio della libidine, et in spetie quando si avvicinarà il tempo di ligarlo in matrimonio, lo eshortarà efficacemente alla osservanza della fede matrimoniale, si come vediamo che faceva il santo vecchio Tobia co'l suo giovane figliuolo, dicendogli in questa guisa: Guardati figliuol mio da ogni fornicatione, et fuori della tua legitima moglie non conoscer giamai altra donna, et quanto a questa parte, si può haver abondante materia dalle cose dette di sopra intorno al sacramento del matrimonio.</p></div3>
<div3 type="capitolo"><head>Capitolo 89</head>
<argument><p>ALCUNE CHRISTIANE RAGIONI DA PERSUADERE LA CASTITÀ. </p></argument>
<p>Et per dire brevemente et più in particulare qualche cosa come il buon padre possa lodar la castità, et persuaderla con vive ragioni al figliuolo, et dall'altra parte detestare l'incontinenza, la prima considerazione sarà della voluntà, et commandamento di Dio, alquale sempre debbiamo obedire, et benche questo sia rispetto commune a tutti i precetti, è però da sapere, che Iddio si compiace particularmente della castità, onde l'Apostolo san Paolo scrivendo a i Tessalonicensi dicea: La voluntà di Dio è la vostra santificatione, cioè che vi asteniate dalla fornicatione, et sappia ciascun di voi possedere il vaso suo in santificatione, et honore, non si lasciando trasportare dalla passione, et disordinato affetto della concupiscenza, come fanno le genti che non conoscono Iddio, nelqual luogo è da avvertire, che l'Apostolo chiama spetialmente la castità con nome di santificatione, come l'istesso sia casto, et santo, non perche questa sola virtù basti per la santità, percioche leggiamo nell'Evangelio delle vergini stolte, ma perche questa virtù è gran dispositione all'acquisto dell'altre, et perche santità vuol dire purità et mondezza, et tale è la castità; et finalmente perche chi è perfettamente casto et di corpo, et di spirito, è anchora santo, conciosia che santo è colui che ha il cuore puro et mondo, si come disse il Salvatore; Beati i mondi di cuore, percioche essi vederanno Iddio. Adunque il buon padre accenda il figliuolo all'amor di questa virtù con mostrargli quanto è grata a Dio, et quanto gli sia caro dono il donargli il fiore della gioventù candido et immaculato, et che i vergini sono come Angeli in terra, et dopo questa breve vita, saranno come Angeli in Cielo, et come dicono i sacri Theologi, oltra la beatitudine essentiale di tutti i beati, laquale consiste in vedere, et fruire Iddio, havranno un particular splendore, et bellezza, et una gloria peculiare chiamata aureola, compiacendosi Iddio che nel regno del cielo si riconoscano distintamente i vergini suoi, segnalati con segno particulare, a guisa che in terra con certi habiti distinti si dichiara l'autorità et la eccellenza di alcuna persona, et di queste aureole, pochi altri altissimi stati della santa Chiesa, saranno privilegiati, come per esempio i fortissimi martiri di Christo, et però felice colui che stando in timore, et vegliando con sollecitudine, et raccomandandosi con grande humiltà a Dio, saprà conservarsi con pretiosa gioia, allaquale il demonio tende continue insidie. Dimostri anchora il buon padre, che non solo lo spirito nostro, ma anchora i corpi nostri sono tempio di Dio, et habitatione de lo Spirito santo, percioche siamo santificati con i sacramenti santi, et incorporati in Christo; la onde grandissima ingiuria si fa allo Spirito santo cacciandolo dal nostro cuore, ilquale come si dà in preda all'abominevole peccato della lussuria, diventa sentina di ogni spurcitia, però esclamava l'Apostolo nella prima Epistola a i Corinthii, dicendo: Non sapete che i corpi vostri sono membra di Christo? adunque togliendo le membra di Christo, le farò membra di meretrice? Iddio me ne guardi. Et più di sopra havea detto; Non sapete che voi sete tempio di Dio, et che lo spirito di Dio habita in voi? se alcuno violarà il tempio di Dio, guai di lui, Iddio lo mandarà in dispersione et ruina. Adunque deve il Christiano haver una certa riverenza alla sua propria carne, non la contaminando co'l fango dell'impudicitia, ricordandosi che Iddio purità immensa ha preso la nostra carne, et con l'istessa carne virginale ci pasce nel sacramento mirabile della santa Eucharistia.</p></div3>
<div3 type="capitolo"><head>Capitolo 90</head>
<argument><p>DE I DANNI CHE TEMPORALMENTE APPORTA LA VITA IMPUDICA. </p></argument>
<p>Dirà anchora il buon padre de gli incommodi et danni gravissimi che apporta seco il lordo vitio carnale, non solo spiritualmente, ma etiandio temporalmente, imperoche lasciando per hora da parte quanto miserabil cosa sia perdere per un momentaneo et bestiale diletto, la gratia di Dio, et il regno del Cielo, et esser condennato a gli eterni cruciati, avviene spesse volte, che per una breve incontinenza si cade in gravi et incurabil infirmità, che piene di dolori nel corpo, et di vergogna nell'animo rendono tutta la vita infelicissima, et inetta alle attioni civili, et alle operationi di cavalleria, et di gentil'huomo, et ordinariamente gli huomini lussuriosi, sono di corta vita, snervandosi le forze et il vigor naturale, la dove i continenti vivono più sani et lungamente; sono anchora gli huomini casti di ingegno più svegliati, et spiritosi, et più atti a gli studii delle littere, alle giudicature, et a i governi et a tutte le cose, dove fa bisogno d'intelletto, et di prudenza; dove l'huomo carnale s'immerge talmente nel senso, che diventa quasi un bruto, et non sa sollevar il pensiero a cosa alcuna di spirito, ma come porco non trova altro piacere maggiore che starsi nel loto; conciosia che la dilettatione impura, come ben dice un santo dottore, absorbe tutto l'huomo, et questi tali sono pernitiosi Cittadini alla republica, et tanto più quanto sono in maggior grado; percioche è facil cosa con questo mezzo fargli deviar dal diritto camino della giustitia, non meno che l'avaro per la sete dell'oro. Che diremo della perdita della roba? per le disordinate spese che altrui impazzito suol fare per isfogar i suoi disordinati appetiti? che diremo della infamia che ne seguita? percioche gli huomini impudichi diventano favola del vulgo, et l'haver passata la gioventù impuramente è spesso grandissimo impedimento all'acquisto de i debiti honori, con grande abbassamento delle famiglie. Lascio stare di dire delle risse, delle emulationi, et delle mortali inimicitie che nascono per le sfrenate concupiscenze, et come molti sopra presi ne gli infelici adulterii, et stupri restano misera, et vergognosamente feriti, et morti. Ma qual maggior infelicità, et miseria che veder huomini liberi, et di nobil sangue et di alto stato, che hanno molti servitori, et famigliari attorno, nondimeno esser diventati servi, de i servi loro, i quali son conscii, et mediatori de gli impudichi lor diletti; onde bene spesso un grande huomo, è necessitato à star soggetto a persone vilissime, et infamissime per timore che non si scuoprano le sue piaghe, lequali con tutto ciò il più delle volte sono manifeste al mondo con gran puzzo d'infamia; et cosi avviene à chi si fa servo del peccato. Ma perche assai copia di ragioni si è preparata al nostro padre di famiglia, dallequali per se medesimo potrà dedurre di molte altre, passiamo a dire de gli altri rimedii che consistono nel fare, et sono grandemente necessarii et efficaci.</p></div3>
<div3 type="capitolo"><head>Capitolo 91</head>
<argument><p>DI VARII RIMEDII PER CONSERVARE LA CASTITÀ, ET PRIMA DELLA CUSTODIA DE I SENSI. </p></argument>
<p>Dice la scrittura santa in un luogo, che la morte entra per le finestre, cioè per questi nostri sensi esteriori, che sono come finestre della anima, et portando al cuore le imagini de gli obietti sensibili, che di fuori ci si rappresentano accendono interiormente varii desiderii, che uccidono la povera anima di morte di peccato, perilche la prima cura del buon padre di famiglia deve essere, che il figliuolo non veda, ne oda cosa che dia occasione quantunque piccola di libidine, al semplice, et innocente fanciullo; guardinsi adunque, come altrove s'è detto, il padre et la madre alla presenza de i figliuoli, da ogni atto, da ogni gesto, et parola, che possa pur eccitare qualche curiosità. Il medesimo, et molto più se intende de i servitori, dico molto più, percioche ordinariamente i fanciulli si stanno volentieri con loro, et questa maniera di gente non si suol guardare ne da atti indecori, ne da parole inhoneste, anzi quello ch'è peggio si prende diletto d'insegnarle a i piccoli fanciulli, et sentirle riferir loro con semplicità, oltre che poi quando son cresciuti, per farsi loro grati, et per altri fini gli invitano, et spianano loro la via di commettere de i peccati. Et però è ricordo generale, delquale habbiamo ragionato anchora altrove, lo haver l'occhio molto aperto a chi si tien in casa et huomini, et donne. Non è anchora di piccolo momento il buon vicinato, spetialmente delle case congiunte, onde facilmente si possono udire, et vedere molte cose et utili et dannose; et però cerchi il buon padre di famiglia di star vicino a persone da bene, et come si suol dire del suo medesimo humore, intendendosi bene con loro, acciò unitamente, et con le medesime vie possano procurare il ben commune de i figliuoli, si che l'un vicino sia custode della casa dell'altro, con amore et carità christiana. Non occorre dire delle pitture et altre imagini lascive, di che sopra si è detto a bastanza, perche queste devono in tutto esser bandite dalla casa di un vero christiano etiandio che di professione fosse pittore, ò simigliante artefice. Ma è ben da ricordare grandemente al nostro padre di famiglia che non permetta in casa sua libri d'amori, et di favole, et comedie, et romanzi, et altre cose tali, onde si trahe piccola utilità, et per il più son cagione di molto male, et sono occulti, et pernitiosi maestri di gravi peccati, et quanto più la dolcezza delle rime, et la varietà de gli avvenimenti che si raccontano, et la vaghezza del dire alletta et invita, tanto è maggiore il nocumento che apportano; però è necessario sopramodo che tali libri non capitino alle mani de i fanciulli, et non parlo solo di quelli che a bello studio, et scopertamente trattano cose obscene, et impudiche, degni che di loro non se ne sapesse ne anco il nome, contra i quali ci è grave, et espressa prohibitione fatta per autorità del sacro Concilio di Trento, ma intendo anchor di quelli, che velati di apparente honestà, infondono più occultamente, ma non meno pernitiosamente il veneno della lussuria ne i petti giovanili. Ma in quel cambio proveda di buoni libri secondo il consiglio d'huomini religiosi et divoti, che per gratia di Dio non mancano libri, et di spirito, et di honesta dilettatione, et trattenimento, come sono vite de i santi et simili. Quanto poi tocca alla cura de i maestri in questa parte, mentre insegnano littere a fanciulli, et la cognitione delle lingue, se ne dirà a suo luogo.</p>
<p>Appertiene à questa medesima custodia de i sensi, il non udir comedie, che per il più son piene di motti poco pudichi, et di avvenimenti che riempiono i cuori di fuoco; similmente non si trovi presente il fanciullo a spettacoli lascivi, et a balli licentiosi, ne a conviti dove giovani, et donne ornate si trovano insieme a festeggiare, acciò il misero giovanetto non impari gli occulti sguardi, et vagheggiamenti et resti, non se ne avvedendo, miseramente ferito. Et per non discendere ad ogni particulare, è necessario ripeter in questo luogo, quello che tante volte si è detto, cioè che importantissima cosa è per la educatione che la vita del padre, si accordi con i precetti, et con i provedimenti che va disponendo per bene, et christianamente allevare il figliuolo. Et per tanto guardisi il padre di non essere egli invischiato nella incontinenza, perche oltra l'ingiuria grande che farebbe al santo matrimonio, aggiongeria peccato sopra peccato, et condurria nel medesimo precipitio il povero figliuolo, ilquale riputerà per una burla le parole allequali i fatti contradicono, et non si dia ad intendere il padre, di poter tener celato nel figliuolo, perche oltra la conscienza maculata gli impedirà l'efficacia di persuadre il contrario di quello che egli fa, creda pure che à qualche segno, et un qualche giorno gli occhi, et gli orecchi curiosi perverranno alla notitia del vero, et in un punto solo, co'l mal esempio si distrugge più, che non si edifica in lungo tempo.</p></div3>
<div3 type="capitolo"><head>Capitolo 92</head>
<argument><p>DEL FUGGIR L'OTIO, ET DELLA SOBRIETÀ. </p></argument>
<p>E l'otio et la vita neghittosa et scioperata una sentina di tutti i vitii, si come non solo le divine scritture ci dimostrano in molti luoghi, ma i filosofi istessi et savii del mondo lo hanno conosciuto; ma in spetie l'otio è il padre del vitio carnale, et come l'acqua che non ha moto alcuno, facilmente si corrompe, et genera vermi et simili animali fastidiosi, cosi l'huomo otioso concepisce in se medesimo mille pensieri, et desiderii abominevoli, et partorisce operationi lorde, et vitiose, et benche tutti in noi stessi habbiamo il seme, et la materia del peccato, nondimeno non è alcuno che sia maggiormente esposto alle tentationi, et insidie del demonio, che l'huomo otioso; et però dicea un gran santo ad un suo discepolo, fa sempre qualche cosa, acciò il demonio ti trovi occupato. Hor di questa istessa materia del fuggir l'otio, et di dispensar il tempo utilmente, et massime i giovani, con applicarsi a qualche honesta occupatione per servitio commune della patria, si ragionarà in altro luogo, più in generale, ma basta per hora avvertire che il prudente padre di famiglia deve scacciar di casa sua l'otio quanto più egli può, et da i servitori, et da i figliuoli, et non meno anzi per ventura maggiormente dalle figliuole femine, altrimenti vederà con effetto verificarsi quello che la scrittura dice, Multam malitiam docuit otiositas, cioè la otiosità è maestra di molti peccati.</p>
<p>Non è anchora piccolo rimedio contra gli ardori della libidine, la temperanza, et sobrietà del mangiare et del bere, si come all'incontro la crapula, et la ebrietà, sono fomento della lussuria, et massime ne i giovani, il sangue de i quali bolle per se stesso, talche acceso tanto più forte dal cibo, et dal calor del vino non potendo contenersi chiuso l'incendio sparso per le vene, trabocca fuori, et come un santo ben dice, il ventre pieno despuma, e sgorga in libidine. Et non solo convien guardarsi dal soverchio mangiare et bere, eccedendo nella copia del nutrimento, ma è anchora d' haver riguardo alla qualità de i cibi et de vini, imperoche le vivande calide, et troppo delicatamente condite, con abondanza di aromati, et di spetiarie, et i vini potenti et gagliardi, riscaldano la carne in modo che a guisa di cavallo grasso, et ben pasciuto ricalcitra, et non si lascia reggere dal freno della ragione. Et tanto basti haver detto della temperanza per il presente proposito poi che in altro luogo ci verrà occasione di toccar qualche cosa del nutrimento conveniente a i fanciulli come cosa che non pur dalla educatione semplicemente, ma ne anco dalla educatione christiana si deve riputar aliena.</p></div3>
<div3 type="capitolo"><head>Capitolo 93</head>
<argument><p>DELLE DELICATEZZE, ET SOVERCHII ORNAMENTI DEL CORPO. </p></argument>
<p>Tutte le cose che rendono il corpo nostro troppo molle et delicato, sono nimiche della castità, percioche la carne per se stessa non è altro che un bruto, tutto dedito a i piaceri sensuali, onde i santi che da dovero hanno eletto di servire a Dio ne i sacri chiostri monastici, et nelle solitudini, hanno atteso con gran sollecitudine a mortificare, et domare questa bestia ribelle, nutrendola di cibi vili, et scarsamente, et con mal letto, et con vestimenti rozzi, et dandogli fatiche, et occupationi continue, come si vede nelle vite di quegli antichi santi padri, che sono stati lumi della Chiesa, et per santità di vita, et per dottrina, riputando essi, et giustamente, che il maggior nimico che habbia il christiano, sia il corpo et la carne propria. Ma perche per hora noi non ragioniamo con huomini di tanta perfettione, et nella santa Chiesa vi sono divisioni di gratie, et di stati, come altrove s'è detto, per tanto non si riprende la debita, et moderata cura del proprio corpo, anzi è ella necessaria per conservar questo instrumento dell'anima, acciò sia acconcio et ben disposto à tutte le honeste, et virtuose operationi, ma ben si riprende quello eccesso, et quella soprabondanza, che fuori del bisogno della natura et della decenza civile non servono per altro, che per effeminar l'animo, si che indebolito non possa resistere a questo domestico nimico delqual parliamo. Adunque il nostro buono, et accorto padre di famiglia di guardarà di allevar il figliuolo in troppi agi, et delicatezze, i quali possono essere di molte maniere, ma per hora continuando il proposto ragionamento de i rimedii contra la libidine, diciamo che i troppo vaghi et affettati ornamenti sono spesse volte non leggieri occasione di far traboccar un anima nella fossa del peccato. Et per ordinario le madri son quelle che in questa parte eccedono maggiormente, et posto che ne i piccoli fanciulli, si possa dissimular alcuna cosarella, non però comporti il buon padre in alcun modo, che il giovanetto, che si alleva per servo di Dio, et per utile cittadino della patria, sia dipinto il viso, o forati gli orecchi, et innanellati i capelli, si che comparisca in publico come una vezzosa feminetta, pieno di odori, et di lascivia, vestito pomposamente, che talhor meglio saria vestir i figliuoli etiandio molto nobili, di grosso panno, che esporre un'anima innocente a mille pericoli, alcuni de' quali non è pur lecito di nominare. Però ricordisi il padre, che in ogni età deve rilucere nell'huomo alcun raggio di virilità, et non si lasci trasportar dalla piena dell'uso commune, et non accetti facilmente quello che molti, à molti propositi per loro escusatione sogliono dire, cioè, cosi si usa, et cosi si fa; ma guardi, secondo la prudenza regolata dal timor di Dio, et dalla legge di Christo nostro Signore, quello che si deve fare, et quello che i pochi, et migliori de lo stato suo fanno.</p></div3>
<div3 type="capitolo"><head>Capitolo 94</head>
<argument><p>DELL'ADORNARSI DELLE DONNE IN PARTICULARE. </p></argument>
<p>E mia intentione (si come altrove ne ho fatto avvertito il nostro padre di famiglia) che i ricordi che si danno per i figliuoli maschi si devono anchora proportionatamente intendere delle femine; per il che le cose dette di sopra hanno a servire non meno per la education loro, che per quella de' figliuoli, quanto allo stato, et alla conditione del sesso si conviene. Ma perche il presente ragionamento è de gli ornamenti vani et superflui (abuso commune delle donne) per tanto mi è parso di toccarne qualche cosa in particulare in questo luogo. Io non voglio per hora entrare a disputare se l'ornarsi, et abbellirsi, che le donne communemente fanno, sia peccato grave, ò leggieri, et come et quanto sia, ò non sia degno di escusatione, il qual giuditio lascio alla bilancia, et alla definitione de' sacri Theologi, et de i savii et dotti confessori; dirò solo, che gli antichi padri, ne i quali riluceva congiuntamente somma dottrina con santità di vita, riprendono conformemente le donne di questo abuso, tra i quali san Gio. Chrisostomo Vescovo di cosi gran Città, et cosi principale come Constantinopoli, et huomo grandemente esercitato nel governo delle anime , invehisce in molti luoghi de i suoi divini sermoni, contra questa licenza de gli ornamenti, et de i belletti; cosa che a i nostri tempi, et spetialmente da pochi anni in qua, in molte Città d'Italia è cresciuta tanto, che havrebbe bisogno non solo di privata buona educatione, ma di publico rimedio. Riprende quel Santo le donne che si dipingono la faccia di varii colori, non contente della forma che loro ha Iddio data, come se fossero migliore artefice, et sapessero, et potessero correggere l'opre di Dio; dimostra che la bellezza è cosa inutile, et pericolosa, et piena di molestie; perchè facilmente, dove ella si ritrova, dà occasione, se non è accompagnata da grandissima honestà, che se ne creda, et se ne ragioni male; et il marito istesso ne vive in gelosia, et pieno di amaritudine, sapendo i molti insidiatori della pudicitia, et maggiormente quando la donna co'l troppo adornarsi dà giusta materia di sospettare al marito; percioche quel benedetto Santo non admette quella scusa che molte donne sogliono mettere avanti, dicendo che si adornano per piacere à i proprii mariti, che di quelle che si adornano per piacere a gli stranieri, non occorre ragionare, poi che queste chiaramente sono reti del diavolo, et se bene non allacciassero alcuno, la loro corrotta intentione le condanna nel cospetto di Dio; ma parlando delle prime, si ride il Santo di quella mal composta ragione; percioche, dice egli, gli ornamenti, le giogie, et gli odori, et le altre vanità si depongono nel ritornare a casa, et noi considerando questa istessa sentenza per un'altro verso, possiamo dire, che allhora le donne con maggior studio, et più artificiosamente si adornano quando vanno alle feste, a i spettacoli, et a i luoghi ove concorre moltitudine di spettatori, et dove bene e spesso non è il proprio marito. Ma oltra che questa scusa è insufficiente, et falsa per lo più, dimostra più oltra Chrisostomo, che le povere donnicciuole molto s'ingannano, et procurano, non se ne accorgendo, il danno di lor medesime, insegnando appunto al marito à non le amare, mentre cercano con l'adornarsi, et colorirsi esser maggiormente amate. Et perche meglio s'intenda la verità di questo paradosso, voglio recitar in nostra lingua le formali parole del Santo, dice adunque parlando alle donne:</p>
<p>Di gratia non insegnamo a i mariti di non considerare, et non attendere ad altro che al viso, percioche come cominciarà a compiacersi il tuo marito dello studio dell'adornarsi, molto presto restarà preso dalle vaghezze, et dal viso di una meretrice, come quello che è avvezzo ad amar il viso. Ma se per contrario gli insegnarai ad amar nella moglie i buoni costumi, et una venustà piena di modestia, et di gravità, non si volgerà facilmente alle meretrici, percioche in esse non si ritrovano queste qualità, ma tutto il contrario; non insegnare a tuo marito a lasciarsi ingannare da un riso suave, nè a restar preso dall'andar molle, et lascivo, altrimenti gli somministrarai armi contro te stessa; ammaestralo a dilettarsi della castità, et quello che segue. Hor, come di sopra si cominciò a dire, pieni sono i libri de' santi Dottori antichi di querele, et di riprensioni de gli immoderati ornamenti delle donne; ma non è necessario riferirli in questo luogo, et assai ci deve bastare la dottrina de i due gloriosissimi Apostoli, et maestri del mondo Pietro, et Paolo; il primo de i quali eshorta le donne a cercar di piacere a i mariti loro, non con treccie et acconciamenti di capo, con oro et gemme, et con veste vagamente ornate, ma con santa conversatione. Et l'altro scrivendo a Timoteo dice cosi propriamente: Le donne siano in habito composto, adornandosi con modestia, et sobrietà, non con ricci, et oro et perle, a veste pretiose, ma come conviene a donne, che per le opere buone promettono pietà, et religione.</p></div3>
<div3 type="capitolo"><head>Capitolo 95</head>
<argument><p>DELL'OFFITIO, ET CURA PARTICULARE DELLA MADRE DI FAMIGLIA CIRCA GLI ADORNAMENTI DELLE FIGLIUOLE. </p></argument>
<p>Adunque concludendo diciamo che la buona madre di famiglia a cui spetialmente questa cura si appertiene, deve allevar talmente le figliuole che siano pulite, et monde sì, ma non vane, et leggiere, et però con l'esempio proprio insegni loro a disprezzare le bionde, e i mentiti candori, et rossori, non solo mentre sono nella casa paterna, dove niuna apparenza di colorata ragione le può escusare, ma anchora quando saranno maritate, insegnando loro che bruttisima cosa è che una honosta gentildonna si adorni come meretrice, la dove le vere bellezze, et ornamenti d'una savia et degna moglie sono, la castità, la modestia, la verecundia, la taciturnità, et la sobrietà, l'amor del marito, et de i figliuoli, il saper conservar la robba, et dispensarla prudentemente, et altre simili virtù grate a Dio et a gli huomini. Però guardisi la buona madre che la figliuola non veda in lei le vestigia della perditione, ne permetta che gli vadano per casa alcune donne pessime, maestre di queste, et di peggiori inventioni, ma vegli molto di lontano sopra la castità della figliuola sua, conservando principalmente in lei la bellezza dell'anima, acciò possa piacere al celeste sposo, oltra che conservarà anchora la bellezza corporale che traduce di fuori da un'animo virginale, per non dire che quelle che troppo si danno a lo studio dell'adornarsi, si distemperano il capo, et si guastano spesse volte la complessione, et contraheno varie infirmità, et molto più presto ne invecchiano, et quando non ci fosse altro inconveniente che l'essere una donna bene, et vagamente ornata, in luogo publico, una esca del diavolo, et un sasso di ruina, et pietra di scandalo a mille infelici huomini, certo non dovrebbe giamai una donna christiana voler apparir bella, con tanta et si grande offesa di Dio, et perditione dell'anime, ricomperate col prezzo inestimabile del sangue di Giesù Christo.</p></div3>
<div3 type="capitolo"><head>Capitolo 96</head>
<argument><p>DEL RIMOVERE L'OCCASIONI. </p></argument>
<p>Si dice per proverbio vulgare che la commodità di rubare fa altrui divenir ladro, et questo istesso detto si può applicare a molte altre cose, percioche cosi deboli siamo, et cosi poco per ordinario disposti a voler resistere virilmente alle tentationi che ad ogni piccolo incontro, et invitamento al peccato restiamo vilmente perditori, perilche è util consiglio fuggir le occasioni, et non si esporre a i pericoli, de i quali ci avvertisce la scrittura santa con quella famosa sentenza: Chi ama il pericolo, perirà in esso. Ma sopra tutto è necessario questo rimedio per conservar la pretiosa castità de i fanciulli, et de i giovani et di ogni sesso, et di ogni età, imperoche la vittoria contra il vitio carnale, come i santi dicono, si riporta fuggendo, ne ci è modo più sicuro di combattere che il non combattere seco. Per tanto il buon padre di famiglia, sollecito et diligente custode del deposito datogli da Dio, cioè dell'anima, et della purità de i figliuoli, avverta bene di levar ogni occasione in casa et fuori, ne si fidi leggiermente ne di serve, ne di nutrice, ne delle proprie parenti, perche molte sono l'astutie del demonio, et quivi appunto tende le sue reti, dove la cagione di sospettare è minore. Non si dice però che il padre di famiglia perturbi, et inquieti la casa et per troppo sospetto si adombri d'ogni piccola cosa, ma si dice che non dorma et che rimova le occasioni, et non lasci il fuoco et la paglia avvicinarsi talmente che l'incendio ne segua; però voglia sapere, massime nelle case nobili, et di numerosa famiglia, dove, et con chi spenda il giovanetto le hore del giorno, si che non istia lungamente con servitori, o con donne, se non quanto è necessario, et non venga a restar solo talmente che alcun occhio prudente, ò sia di padre, ò di maestro, ò di antico et molto fidele servitore, non stia in qualche modo aperto sopra di lui, et non solamente nella casa, et nella Città, ma anco fuori quando si va a recreatione, ò secondo l'uso di molti luoghi à stantiarvi per alcun tempo, percioche i giardini, le vigne, et le ville, per la larghezza del luogo, et per la solitudine in molte parti, et per una certa maggior libertà di tempo, et di luogo, sono spesso occasione di grandi ruine. Et perche la notte è madre di molte insidie tenga il buon padre la casa sua ben custodita, et il figliuolo a dormire in parte ch'egli possa come si suol dire per proverbio, dormirne sicuro. Et non paia di gratia ad alcuno che io ricordi cose impossibili a pratticare, circa la custodia de i figliuoli, perche se nel guardare i campi, et gli armenti et sino ad un cagnolino di casa, per non dire delle gemme et dell'oro, si usa tanta cura, che si doverà fare de i proprii figliuoli? però se il padre si persuaderà, che la più pretiosa facultà che egli habbia è l'anima, et la castità, et la salute del figliuolo, et che questo è un tesoro di Dio dato a lui in custodia, et che Iddio per la buona et fidel guardia vuol pagarnelo di premio eterno, certo non gli saprà cosa alcuna difficile, et non ansiosamente, ma con gusto lo custodirà. Et per tanto intendiamo questa custodia doversi fare non già con una molesta sollecitudine sgridando et sclamando senza bisogno, ma con porre buoni ordini al viver di casa, et con non aprire inconsideratamente, anzi chiudere la porta a gli inconvenienti, et in somma con usare quella vigilanza, et attentione che prudentemente si usa nelle cose che ci premono assai; et nel resto si proceda sempre destramente per quanto si può, et con suavità et discretione, percioche gli estremi sono vitiosi, et talhora per troppo sospetto si fa effetto contrario, et si accende desiderio in altrui, di tal cosa che forse prima non gli era passata per il pensiero. Ma sopra tutto il buon padre di famiglia raccomandi sempre se stesso a Dio, et chiedagli gratia di poter bene eseguire la voluntà di S. D. M. nella educatione de i figliuoli, et stia di buon'animo, che si sentirà confortato grandemente, et vederà presente l'aiuto del Signore, et lo Spirito santo, ottimo maestro, et guida delle nostre attioni, gli mostrerà et renderà facili mille modi di condurre questa barchetta in porto, quali ne lingua, ne penna humana saprebbe giamai ricordare, ne scrivere.</p></div3>
<div3 type="capitolo"><head>Capitolo 97</head>
<argument><p>COME SIA MOLTO DA AVVERTIRE ALLE CONVERSATIONI DI FUORI. </p></argument>
<p>Oltra tutte le cose dette di sopra, è necessario haver grande avvertenza alle prattiche, et conversationi fuori di casa, ò sia nelle scuole, o in qual si voglia altro modo, percioche essendo il mondo guasto, assai rare volte altri s'incontrarà in fanciulli allevati col timor di Dio, et con quella buona disciplina con la quale si presuppone che il nostro buon padre allievi il suo figliuolo. Questa consideratione delle persone con lequali strettamente si conversa è a mio giudicio una delle cose più importanti che si possano ricordare per la buona educatione, et è certissimo per esperienza che di molto bene, et di molto male si fa per occasione delle compagnie; perilche come di cosa molto necessaria, se ne ragionarà in altro luogo più in generale, in tanto ne habbiamo voluto far memoria acciò il padre di famiglia sia cauto, et molto ben avvertito in questa parte, percioche se il nostro fanciullo conversarà domesticamente non dico solo con giovani, ma con fanciulli dell'istessa età, che per poca cura paterna siano in qualche modo macchiati, et impuri, è da temer grandemente che al fine restarà macchiato anchor egli, per tante maniere, et del parlare, et del vedere, et per mille modi occulti, si appicca il fuoco del peccato nella esca di questa nostra guasta natura. Et per dirlo in una parola sola, con la sentenza della sacra scrittura, Chi tocca la pece restarà imbrattato da lei.</p></div3>
<div3 type="capitolo"><head>Capitolo 98</head>
<argument><p>DELLA FREQUENZA DE I SACRAMENTI, ET DELL'AMOR DI DIO. </p></argument>
<p>Io ho lasciato nell'ultimo luogo quel rimedio che senza dubbio alcuno è il primo, cioè di procurare che nel cuore tenero et puro si accenda l'amor divino, il quale quando da dovero ha fatto le radici nell'anima, non vi lascia penetrare amor terreno e carnale. Et se noi vediamo molti giovani nel maggior bollore del sangue non solo astenersi da i piaceri, et diletti, che sogliono invischiar più tenacemente quella età, ma havergli a schifo et a nausea, et questo perche sono presi da altro amore, benche humano, ò sia della cognitione delle scienze, ò dell'acquisto de gli honori, et della roba, ò per desiderio di possedere per mezzo d'una assidua et indefessa servitù la gratia di alcun potente Principe, ò per qual si voglia altra cagione, che diremo dell'amor di Dio dolcissimo, et fortissimo et che ha maggior conformità con l'anima nostra di tutti gli altri? et maggiormente l'appaga, et contenta? Per tanto questo sia lo studio principale del nostro buon padre di famiglia, che il fanciullino si innamori di Dio, et della gloria del paradiso, et della bellezza della virtù, si che a guisa del santo, et castissimo Gioseppe prima elegga di morire che offendere Iddio et maculare il fiore candidissimo della sua virginità. Adunque con ogni buono, et santo esercitio di pietà, et di religione, con spessi, et dolci ammaestramenti, et con lo studio dell'oratione, armi il buon padre il giovanetto contra le saette del diavolo, ma spetialmente con l'uso et con la frequenza de i santi sacramenti della confessione et della Eucharistia, percioche per questi canali s'infonde nell'anima la divina gratia, et come altrove s'è detto, è proprietà della santissima et virginal carne di Christo presa nel sacramento santo di mortificar il fomite, et purificar, et santificar in un certo modo la carne istessa. Et non sia chi dubiti, che chiedendo aiuto a Dio senza 'l quale non si può esser casto, et usando di quei rimedii che il medico dell'anime nostre Christo Giesù ci ha lasciati, et seguitando i buoni ricordi et consigli de gli huomini spirituali, et esercitati a vincer questo nemico, è non solo possibile, ma facile et dilettevole a conservare la pretiosa castità, come l'hanno conservata ne gli antichi tempi, et la conservano ogni giorno tanti, et tanti servi di Dio nella santa Chiesa, dall'esempio de i quali commosso già santo Agustino, et considerando che infiniti simili a se, vestiti della medesima infirmità, vivevano nondimeno continentemente, prese gran cuore et fiducia di poter superare questo avversario, cioè il vitio carnale, dalquale come egli stesso ci ha lasciato scritto, fu aspramente infestato nella sua giovanezza, et finalmente ne restò con l'aiuto di Dio vincitore, percioche maggior è la forza della divina gratia, a chi da dovero la desidera, et la vuole, et la dimanda humilmente a colui ch'è sempre apparecchiato per darcela, che non è la debolezza della nostra natura. Et qui facciamo hormai fine à questa materia, forse troppo diffusamente trattata, ma non certo senza necessità, poiche questa è una delle reti maggiori, con laquale il demonio tira piu anime alla perditione. Che poi il matrimonio santo sia anco egli uno de i rimedii della humana fragilità, si è detto altrove à bastanza, ne occorre replicarlo. Ma qual tempo più convenga ligare in matrimonio i figliuoli, quando si trattarà della elettione di varii stati, et forme di vivere, si potrà, come a me pare, toccarne qualche cosa più opportunamente.</p></div3>
<div3 type="capitolo"><head>Capitolo 99</head>
<argument><p>DEL SETTIMO COMMANDAMENTO, NON FURARE. </p></argument>
<p>Tanto è grande l'amor di Dio verso l'huomo, che con la custodia de i suoi divini precetti lo ha circondato da ogni parte, et postogli intorno, come tanti ripari, acciò senza offesa alcuna potesse vivere pacificamente et quieto, sopra la terra, onde non solo ha voluto Iddio prohibir l'homicidio, acciò la vita, et il corpo nostro fosse sicuro da ogni offesa, et non solamente ha vietato l'adulterio per ilquale siamo offesi, et ingiuriati in cosa congiuntissima a noi, et che sopra modo ci preme, et in somma non gli è bastato dimostrar grandissima cura della vita, et conservatione di tutto l'esser nostro, et della fama et dell'honore; ma sino alla robba et sostanze nostre, che tra i beni i quali possediamo sono nell'infimo grado, le ha prese Iddio sotto la tutela et protettione sua, commandando per legge che non ci siano tolte nè usurpate da alcuno. Et questo è quello che si contiene nel settimo precetto, quando dice Iddio, non commetter furto. La materia de i furti è materia larghissima, et copiosamente trattata da i sacri Dottori, nelle somme et libri loro, a i quali rimettendomi toccarò solo, secondo il mio costume, leggiermente alcune cose per instruttione del nostro padre di famiglia, acciò con ogni sollecitudine procuri che questo pestifero veleno, che tanto diletta, del pigliar l'altrui, non infetti l'animo del nostro fanciullo con morte dell'anima, et bene spesso del corpo anchora. È cosa nota che il furto è prendere, ò tenere, et possedere cosa di altrui contra la voluntà del proprio padrone, et è parimente noto che questo nome di furto si estende come genere a molte maniere di furti, et rubbamenti; percioche alcuni si fanno di nascosto, altri palesemente, et per forza, che propriamente si chiamano rapine, et sono tanto più gravi quanto al torre lo altrui, si aggiunge la violenza, et il disprezzo. Altri furti, et rapine si commettono contra le persone private, altre contra il publico, alcuna volta si tolgono cose profane, alcun'altra cose sacre, et dedicate al culto divino, come vasi sacri, ornamenti de gli altari, et simili; et parimente entrano in quello numero, quei beni che sono attribuiti a i ministri dell Chiesa, et a i poveri del Signore, laqual maniera di furto è gravissimo peccato, et con spetial nome è chiamata sacrilegio. Ma chi potrebbe numerare le molte maniere di furti, et di rapine, le quali l'avaritia de gli huomini, et la sete scelerata dell'oro ha sottilmente ritrovate, et ritrova ogni giorno? percioche nel comperare, et nel vendere, nel locare, et condurre, ne gli offitii, et carichi privati, et publici, et in molti altri contratti, et commertii humani, si fanno infiniti rubbamenti, de i quali non essendo qui tempo, nè luogo di discorrere distintamente, basta dire, che tutti sono detestabili, et prohibiti da Dio in questo settimo precetto, quando dice, non commette furto.</p></div3>
<div3 type="capitolo"><head>Capitolo 100</head>
<argument><p>CHE IL NOME DI LADRO COMPRENDE MOLTI, ET DELL'OBLIGO DEL RESTITUIRE. </p></argument>
<p>Non è però da tacere, acciò niuno inganni se medesimo, et acciò il nostro buon padre possa meglio ammaestrare il suo figliuolo a fuggir questo brutto vitio, che per il nome di ladro s'intende non solamente colui che per se stesso immediatamente commette il latrocinio, ma tutti coloro che vi consentono, et prestano aiuto et favore, ò in alcun modo sono partecipi del misero et abominevol guadagno delle cose rubbate. La onde non basta à dire, io non ho tolto nulla, io non vi sono intervenuto, io non fui presente, ma se tu hai commandato havendo autorità, se con consiglio hai persuaso, et indotto, se hai consentito, et permesso, se hai dato aiuto al ladro, se sei custode, et ricettator dei furti, se comperi ò ricevi sapendo cose rubbate; per tutti questi, et simili altri modi, che saria lungo a dire, ti si conviene il nome di ladro, et sei veramente tale, et per conseguenza sei obligato alla restitutione; bene è vero che diversamente sono obligati i principali, et gli altri concorrenti nel furto alla restitutione, si come a pieno si può vedere appresso a i Dottori, che di queste materie trattano, basta per hora che tutti in qualche modo astringe l'obligo della restitutione, obligo tanto stretto, et tanto necessario quanto dimostra quella famosa sentenza di santo Agostino: Non si rimette il peccato, se il tolto non si rende. Et perche il fare la restitutione debita ha spesse volte di grandi difficultà, et maggiormente in coloro che sono habituati ne i furti, et nelle rapine, et che con usure et altri modi illeciti succhiando il sangue de i poveri, sono diventati ricchi et facultosi, talche non volendo, et quasi non potendo, per colpa propria, svolgersi da questo tenace vischio se ne vanno, prima che recarsi a restituire, nella dannatione eterna, per tanto conviene che la buona educatione sia sollecita a riparare a tanto male, prevenendo a buon'hora le astutie del diavolo, et le male inclinationi della nostra corrotta natura. Ilche come si debbia fare, è tempo che alquanto più in particulare ne ragioniamo co'l nostro padre di famiglia.</p></div3>
<div3 type="capitolo"><head>Capitolo 101</head>
<argument><p>DELLA CURA PATERNA CIRCA L'OSSERVANZA DI QUESTO SETTIMO PRECETTO. </p></argument>
<p>E bene ricordar in questo luogo quello che altrove si è detto in simigliante proposito, che con tre modi deve il padre allontanar il figliuolo dal vitio, et promoverlo alla virtù; il primo è con l'essempio vivo et continuo di se medesimo operando virtuosamente; il secondo è con le ammonitioni paterne et con la efficacia delle ragioni, dimostrando la deformità del vitio, et la bellezza de la virtù, acciò l'uno abhorrisca et della altra si innamori: il terzo modo consiste nell'istesso fare, togliendo via gli incitamenti del male, et assuefacendo il fanciullino a fare il bene, se bene lo opera senza elettione, et senza conoscimento, perche cosi à poco à poco si acquista il buon habito, et diventa dolce et dilettevole, et per cosi dire, connaturale il viver secondo la virtù. Hora applicando questi ricordi generali alla presente materia, et cominciando dall'ultimo modo dico, che pessima cosa è quella che alcuni padri fanno, et per il più avvien questo ne gli huomini di bassa conditione, et tal'hora per ignoranza, tal'hora anchora per mala dispositione di voluntà, che havendo il fanciullo o ritrovato, o pur semplicemente preso alcuna cosarella altrui, lo commendano, et gli applaudono con riso, et fanno in modo che il fanciullo si compiace di portar spesso alcuna cosa al padre, ò alla madre, perilche si va aguzzando il mal talento della guasta natura, in ritrovar modi di haver nove cose, onde il fanciullo ne sia spesso lodato, et veda il viso ridente di colui, che dovrebbe mostrarglielo severo, percioche la lode è gran fomento in quella tenerà età a nutrire le buone et male inclinationi, et il puttino prende diletto di haver saputo far bene, et accortamente l'istesso male, ch'esser tale egli anchor non conosce, et cosi avviene che da leggieri principii, si fanno profonde radici nel vitio. Non dico però che si avvezzi il fanciullo a trascurar la cose smarrite per la casa, quando per ventura egli le ritrova, ma dico bene che si assuefaccia à discernere le cose proprie dalle aliene, et quelle le consegni al padre ò vero alla madre, et queste sappia che si hanno a rendere al proprio padrone, però se come sole accadere alcuna cosa del vicino sarà caduta in casa, et il fanciullo l'havrà ritrovata, dicagli il padre, figliuolo questo non è nostro, rendiamolo al padrone, et facci fare a lui medesimo la restitutione, acciò che lodato dal padre et dal vicino si rallegri et prenda per costume di restituir volentieri, et se trovarà alcuna cosa nella via publica, ò in parte dove non si sà di chi ella sia, finga il padre d'haverne trovato il padrone, et facciala rendere ad alcun amico, che poi la dia a i poveri, de i quali veramente sono le cose ritrovate casualmente, et delle quali dopo la debita diligenza non si sa il legitimo padrone, et questo istesso faccia anchor fare al fanciullo, dico di darle a i poveri, quando non si trova il padrone. Ma se per caso il fanciullo havesse rubbato qualche cosa, benche minima, conviene sgridarlo, et riprenderlo, et se ci fosse bisogno, batterlo anchora, et condurlo per quanto si può a restituir il tolto, si che un'altra volta non sia vago di pigliare la robba altrui. M'accorgo bene che io ragiono di cose molto minute, et che alcuno dirà che io abondo di tempo, et di inchiostro a scrivere queste cosarelle, ma per tanto non restarò io di ricordare, quello che giudico esser profittevole alla buona educatione del nostro fanciullo, vedendosi per antichi esempii et per cotidiana esperienza, che il negletto delle leggieri cose, conduce a i gravissimi disordini. Adunque continuando nel nostro instituto dico, che a me non par bene il metter come alcuni fanno in troppa stima appresso i fanciulli il danaro, a i quali mostrando l'oro, et l'argento, et con gesti, et con parole dando loro ad intender che sia cosa pretiosa, fanno diventar giotta la semplice età di quello che ella naturalmente non appetisce, et con questi stimoli cresce tanto più il desiderio, quando i fanciulli si accorgono, che il danaro è il mezzo per conseguir quelle cose delle quali per inclinatione naturale hanno appetito, onde nasce che piace loro di haver de' quattrini, et s'ingegnano d'haverne, etiandio togliendone di nascosto dove possono. Ma cosi come lo instillar nella tenera fanciullezza questi semi d'avaritia non par ben fatto, cosi all'incontro quando il giovanetto è pervenuto all'uso di ragione, et intende la differenza, et il valor delle cose, giudico non esser espediente a tenerlo tanto stretto, che non habbia un quattrino in potestà sua, anzi mi par che secondo lo stato, et conditione sua se gliene debbia permettere alcuna quantità, oltra il provedergli bastantamente di tutte le cose necessarie, percioche le cose che molto ci sono vietate, si desiderano più ardentemente, dove quando sono in potestà nostra ci moveno meno. Et avverrà tal volta che il fanciullo darà i suoi denari à custodir alla madre, ò alle sorelle, ò gli prestarà loro, et si compiacerà di conservarli, et a guisa di padre di famiglia ne sarà buon dispensatore, ma quello che più importa si evitaranno di molti pericoli, percioche non solo non havrà cagione di rubbare, ma non potrà esser facilmente insidiato co'l mezzo della pecunia, con la quale non altrimenti che con una esca, sono molte volte i poveri giovanetti tirati nelle reti del peccato. È anchora molto da avvertire, massime crescendo gl'anni, et ne i primi bollori della giovanezza, che i servitori et famigliari di casa siano persone fideli, si che per qual si voglia interesse, ò di ritrarre utilità, ò di acquistar benevolenza, non persuadano, ò almeno non somministrino aiuto al mal consigliato giovane, di espilare i granari, et le sostanze paterne, preparando il nutrimento alla gola, alla lussuria, a i giuochi, et a tutti i disordinati appetiti giovanili. Et però vegli il savio padre sopra la custodia del figliuolo, et sopra tutto, come altre volte si è ricordato, avvertisca alle prattiche, et conversationi de i giovani eguali, et coetanei. Et benche i pericoli della giovanezza siano molto grandi, et massime in questo nostro corrottisimo secolo, onde io so bene che alcuno potrà dire, che il dar ricordi, et precetti è cosa facile, ma l'eseguire, et metter in opra è cosa implicata di molte difficultà, non però si perda di animo il nostro buon padre di famiglia, anzi, speri fermamente nella divina gratia, che havendo egli guidata la educatione del figliuolo ne gli anni teneri, per quelle vie christiane, che sino a qui si sono dimostrate, et havendo egli saputo ritener co'l figliuolo l'autorità paterna, et l'anore insieme, ogni cosa gli riuscirà più facile, che di leggiero non si può credere, et alla fine ricoglierà dolcissimi frutti delle sue tante vigilie, et fatiche.</p></div3>
<div3 type="capitolo"><head>Capitolo 102</head>
<argument><p>DELLE RAGIONI MORALI, ET CHRISTIANE CONTRA IL FURARE. </p></argument>
<p>Non è bisogno di troppo lungo discorso, per dar campo di ragione al nostro padre di famiglia, onde egli renda odioso il furto al suo figliuolo, che già sarà divenuto capace di ragione, et atto a comprendere la bellezza della virtù, et la bruttezza del suo contrario, solamente basta dire, che questo vitio è direttamente contrario alla regina delle virtù, cioè alla giustitia, di cui è proprio offitio di render a ciascuno il suo, la dove il furto, et la rapina ingiustamente toglie lo altrui; et è cosi brutto questo vitio, che non par che possa cader in un'animo ingenuo, anzi sia proprio di servi, et schiavi utilissimi, chiamati per antico proverbio furaci, onde tutte le leggi civili hanno sempre detestato i ladri, et castigatili con pene gravi, sino con la morte istessa, ma con pene, et morte piene di opprobrio, et di ignominia, per dimostrare la viltà loro. Quanti poi siano gli incommodi privati , et publici che i latrocinii apportano ne i commertii della vita humana, saria longo a dire, et sono tali, che di loro natura distruggono la società, et communione de gli huomini, laquale grandemente si conserva, mentre ciascuno ha, et possiede pacificamente il suo. Ma se le ragioni, et il timor humano, non basta à rifrenar la immoderata avaritia di alcuni, i quali con sottili inventioni ricoprono i scelerati furti, almeno doveria bastare il timore del severo, et inevitabile giuditio di Dio, percioche è scritto, i ladri, gli avari, e i rapaci non possederanno il regno di Dio, perilche è gran maraviglia, che un'huomo christiano si rechi a prendere, ò a ritenere illecitamente lo altrui, sapendo certo che senza restituirlo, non può ottener perdono , nè salute.</p></div3>
<div3 type="capitolo"><head>Capitolo 103</head>
<argument><p>DI ALCUNI LATROCINII POCO CONSIDERATI. </p></argument>
<p>Ho detto poco innanzi, che il furto, et la rapacità, sono vitii cosi brutti et vili che a pena è credibile che possano cadere in un gentil huomo, et in qual si voglia, che pur sia nato ingenuamente; et senza dubbio un nobile, et etiandio un mediocre cittadino, si riputarebbe à grandissima ingiuria esser stimato, et chiamato ladro. Ma è gran maraviglia che quelli istessi, che per la nobiltà loro abhorriscono tanto questo nome, non si accorgono, ò fingono, ò non curano di commettere gravi latrocinii; come se non vi fosse altra maniera di ladri, che certi miseri ladroncelli, che di notte tempo occultamente, et con gran timore, furano bene e spesso cose di piccolo valore, ò per i boschi, et luoghi solitari, con mille incommodi, et pericoli di se medesimi, tendono insidie a i viandanti; egli non ha dubbio, che si fatti ladri sono come rei huomini, et generatione infame, giustamente castigati, et vituperati. Ma troppo grave inganno è condennar i piccoli furti, et non fare stima de i maggiori, et più pernitiosi. Il ritener la debita mercede a gli operarii, che con il sudor loro nutriscono gli agi de i ricchi, non è riputato da molti per furto, l'occupar i beni de i poveri pupilli, et delle vedove, il vessarle, et opprimerle con ingiuste liti, il divorar i poveri con le usure, il chiuder i granari nelle caristie, et con varii artificii alzar immoderatamente i prezzi delle cose necessarie al vitio, son furti, et rapine, delle quali alcuni nobili poco si vergognano. Che diremo della administratione dell'entrate publiche, quante frodi, et rubamenti vi si commettono? et sino a gli Hospitali, et altri luoghi pii, et miserabili non sono sicuri dall'avaritia, et dalla rapacità de' ministri. Lascio il dire di coloro, che non pagano le decime, et altri diritti alle Chiese, et a i Prelati Ecclesiastici, secondo sono obligati; et parimente di quelli che con sottili inganni non pagano i debiti datii, et tributi a i Principi, et magistrati secolari. In somma chi ben considera, vedrà che nelle Città, ne i palagi, et ne i tribunali de' giudici, per le botteghe de i mercanti, e in mezzo alla maggior frequenza de gli huomini civili, et ben nati, si commettono bene spesso maggiori latrocinii, che nelle selve tra le fiere.</p></div3>
<div3 type="capitolo"><head>Capitolo 104</head>
<argument><p>DE I RIMEDII PIÙ IN PARTICULARE, ET DELLA DILIGENZA PATERNA CONTRA QUESTO VITIO. </p></argument>
<p>Essendo adunque sparso per tutti gli stati, et esercitii de gli huomini questo vitio, mercè del troppo disordinato appetito della roba, tanto che chi ben considera il commun modo di vivere, si vede ogni cosa esser piena di ladronecci, d'inganni et di rubbamenti, senza distintione di cose sacre, o profane. Senza dubbio si deve concedere, che grandi rimedii, et non mediocre diligenza sia necessaria acciò questa peste non si annidi nel petto del nostro bene educato figliuolo. Io mi ricordo haver altre volte udito dire, d'un gran Principe de nostri tempi, molto accorto et che vegliava sopra le cose sue, et per la sua potenza doveva bene esser temuto, et nondimeno era solito dire, in niuna cosa haver trovato maggior difficultà, che in non esser rubato da i suoi minori; tanta è la forza dell'avaritia, et la cupidità di arricchire, che gli huomini si espongono a manifesto pericolo, non solo dell'anima, che se bene è più certo, par più lontano, ma della propria vita; perilche sopramodo fa di mestieri che la buona educatione molto per tempo si adopri, et che il nostro padre di famiglia, et con la persuasione, et co'l buono esempio, provedi di gagliardi ripari, et armi l'animo del figliuolo, in modo che non sia superato da questo horribil mostro. Non cessi adunque di ricordargli, et insegnargli con le opere istesse, a render a ciascuno il suo, a pagar prontamente i creditori, et spetialmente i poveri operarii, et garzoni. Et perche parliamo con nobili, con cittadini, et con artefici, ciascun padre ha da inculcar maggiormente quei precetti che sono più conformi a lo stato del figliuolo, come per cagion di esempio, il nobile ha a detestar l'oppressione de i poveri, ha da persuadere che ne gli offitii publici si amministrino le entrate con somma fede, che i giuditii siano incorrotti, tal che niun prezzo, niun dono, per grande che si fosse, gli torca già mai dalla norma della giustitia; i cittadini hanno ad esser reali nelle mercature grandi, et non introdurre, et mantenere la carestia, con grave danno de i poveri, quelli poi che sono nell'infimo grado del popolo, et rivendono le mercantie à minuto, devono vender a giusto prezzo, et merci intiere, non corrotte, ne simulate, et non devono ingannar nel peso, et nella misura i semplici compratori, ò che almeno, per non poter far altro, sopportano, se ben se ne accorgono, gli ingiusti aggravii, in queste cose, che sono hormai diventate tanto ordinarie tra i venditori, che pochi se ne fanno scropulo alcuno, onde ben si verifica la sentenza del Salvatore, Larga, et spatiosa è la via, che conduce alla perditione, et molti vanno per essa. Similmente quelli che locano le opre loro a prezzo, devono adempir l'obligo loro interamente, altrimente non ricevono con giusto titolo l'intera mercede, la qual regola si estende ad ogni sorte di persone, che sono condotte a qual si voglia offitio, ò privato, ò publico. In somma, per non andar in infinito, cerchi il buon padre quanto può, di fare innamorar il figliuolo della giustitia, come si legge che facevano i Persiani, i quali mandando a scuola i loro figliuoli gli insegnavano a rispondere, se altri ne dimandava loro, che andavano a imparar la giustitia, dottrina senza dubbio importantissima, percioche poco giova saper parlar congruamente secondo le regole della grammatica, se non si opera anchor bene secondo le regole di Christo N. S. Sole lucidissimo di giustitia, ilquale per conservatione, et mantenimento di questo nostro humano consortio ha impressi naturalmente nel petto de gli huomini quei due famosi precetti et come due principii, et massime universalissime, cioè l'una: Fa ad altri, quello che vuoi che altri facci a te, et la seconda per contrario: Non far ad altri quello che non vuoi che altri facci a te, i quali due precetti, datici per legge di natura, volse il Signore ripeterli nell'Evangelio, et di novo commandarli, et santificarli con la sua propria bocca. Et si legge che Alessandro Imperatore Romano, infidele, ma moralmente buono, et che in molte cose approbava gli instituti, et regole christiane, sempre haveva in bocca questo detto, appreso da christiani: Quod tibi non vis fieri, alteri ne feceris, ilquale già habbiamo dichiarato, di non far altrui quello che a noi dispiace, che altri ci faccia, et tanto si dilettava di questa sentenza, che egli l'haveva anchor fatta scolpire in varii luoghi del suo palazzo, et ne gli edifici publici. Quanto adunque più si conviene che il padre christiano ammonisca il figliuolo alla osservanza di questo salutifero precetto? il che se si facesse, non ci havrebbe bisogno di tante liti, et giuditii, et si viveria tra gli huomini con sommo amore et pace.</p></div3>
<div3 type="capitolo"><head>Capitolo 105</head>
<argument><p>DELLA FRUGALITÀ OVVERO PARSIMONIA. </p></argument>
<p>Non si medica perfettamente una infirmità, se non quando si leva la cagion principale, et si estirpa la radice del male. Hor non ha dubbio, che se gli huomini volessero fare quello che l'Apostolo dice di se medesimo a i Philippensi, Ego didici in quibus sum sufficies esse, volendo dire ch'egli sapeva contentarsi de lo stato suo presente, et di quel poco che haveva, non ha dubbio dico, che se gli huomini facessero il simigliante, che l'avaritia, et cupidità, radice di tutti i mali, non gli indurria non solo a gli occulti latrocinii, et sottili inventioni di guadagnare illecitamente, ma molto meno gli condurria, come spesso avviene, alle violenti, et manifeste rapine. Il disordine adunque è che gli huomini non vogliono esser contenti non dirò della povertà, ma ne anco della mediocrità, et sufficienza, anzi tutti vogliono trapassare lo stato, et condition loro, nelle pompe, nelle delitie, et in ogni maniera di disordinate spese, onde si genera gran confusione nella republica, et ne segue, che non bastando le facultà proprie a supplire a gli immoderati appetiti, si deliberano à voler per qualunque via delle altrui. Si trovano anchora de i ricchi, i quali per la insatiabile avaritia, non pongono fine, ne termine alcuno all'acquisto delle ricchezze, altri vogliono starsi in otio, et con esser poveri, vogliono nondimeno viver agiatamente, et come essi, quasi escusandosi dicono mantener il grado, hor questi, et altri simili tendono per varie cagioni ad uno istesso effetto, cioè à voler di quel d'altri, ò sia per diritta, ò per torta via, peste veramente et ruina delle Città, et seminario d'infiniti mali. Adunque il nostro buon padre che si affatica per dar alla patria un buon cittadino, et non un figliuolo d'iniquità, cercarà con l'esempio et con la dottrina di persuadere al figliuolo et di imprimergli vivamente nel cuore che la maggior, la più sicura, et più stabile ricchezza, è il timor santo di Dio, et l'osservanza de i suoi divini precetti, et la gratia, et protettion sua, sotto l'ombra della quale viveremo sempre sicuri, et non ci mancarà giamai cosa alcuna necessaria, si come David diceva, Io fui giovane, et sono invecchiato, et non ho veduto huomo giusto abandonato, ne che al seme suo mancasse del pane. Ma per contrario senza la divina gratia non solo le grandissime ricchezze vengono in niente, ma gli istessi regni, et stati si perdono, et vanno in ruina. Cerchi di persuadere il figliuolo a non esser tanto ammiratore delle ricchezze, quanto è il cieco, et stolto mondo, che non par che conosca, ne stimi, nè aspetti altri beni, che quelli che vede et tocca, et gusta con quelli sensi, communi alle bestie; parimente gli insegni a non havere in tanto horrore la povertà santa, et diletta a Dio, quasi ella sia il sommo de mali di questa vita, ma solo ad haver in horrore il vitio, et il peccato, che ci priva de i veri, et eterni beni, la dove la povertà non solo non ci impedisce, ma ci aiuta ad andare più espeditamente al Cielo, et non solo la dottrina altissima di Christo ci insegna a stimar queste cose temporali, et transitorie per terra, et fango vile, come veramente sono, ma sino a i Filosofi gentili le hanno disprezzate, et nelle antiche historie Romane, et Greche si legge di valorosi capitani che furono tanto poveri che con le proprie mani aravano i piccoli campi loro, et tal'hora alla morte non si trovavano danari, che bastassero per sepelire alcuno di loro, ma erano sepeliti a spese publiche, et nondimeno ripudiavano generosamente i tesori, offerti loro da nimici vinti, et maneggiavano le publiche entrate con le mani nette, et riportavano le grandi prede delle vittorie acquistate senza appropriare a se medesimi cosa alcuna, dilettandosi della ricchezza, et magnificenza publica, et della povertà, et frugalità privata. Et nondimeno la povertà non li impedì, che non operassero cose grandi, et honorate, lequali dopo tanti secoli, vivono anchora nella memoria de gli huomini con chiara lode.</p></div3>
<div3 type="capitolo"><head>Capitolo 106</head>
<argument><p>ALCUNE AUTORITÀ DELLA SACRA SCRITTURA CIRCA LA IMMODERATA CUPIDITÀ DELLE RICCHEZZE. </p></argument>
<p>Hor se gli huomini gentili, et infideli, co'l solo lume della ragione furono di cuore cosi generoso che seppero disprezzare le ricchezze, quanto più lo doverà fare il christiano, la cui heredità è in cielo, et sa che questa vita non è altro che un pellegrinaggio, et un'esilio? per tanto il buon padre consoli il figliuolo se per caso saranno poveri, con quelle parole del buon Tobia, quando dicea al figliuolo: Non temer figliuol mio, povera è la vita che noi meniamo, ma havremo molti beni, se temeremo Iddio, et ci scostaremo da ogni peccato, et operaremo il bene. Dimostrigli che non ci è cosa più suave, che haver quel poco che si possiede con giusto titolo, et di buono acquisto, si come lo Spirito santo dice per bocca di David, Melius est modicum iusto, super divitias peccatorum multas, cioè, meglio è il poco al giusto, sopra le molte ricchezze de i peccatori.</p>
<p>Non si dannano le ricchezze, ma si consolano i poveri, non si dannano le ricchezze, che sono instrumento della vita humana, ma si danna la sete insatiabile di molti, i quali quello che è uno aiuto solamente et un mezzo del ben vivere lo appetiscono con tanto ardore, come se fosse il fine ultimo, et la felicità nostra; sono i ricchi utili, et necessarii nella republica, et quantunque la povertà eletta voluntariamente per amor di Dio sia virtù heroica christiana, et stato di altissima perfettione, nondimeno perche per hora parliamo a gli huomini communi et padri di famiglia, si dice che le ricchezze si convengono a lo stato loro, et son buone, quando son ben usate, et male se altrimenti, et si può esser ricco et insieme buono, et vi sono stati anticamente et sempre ve ne saranno de i ricchi, et santi se bene non è cosa senza gran pericolo, et difficultà, secondo il detto del Salvatore nelle notissima parabola; che più sia facile che il camelo, ò sia quello animale grande, et tortuoso, ò sia un grosso canape di nave, entri per una cruna di aco, che non è che un ricco entri in paradiso, ma come si sia il male non è nelle ricchezze, ma nella disordinata voluntà, si come molto bene ci dimostra san Paolo scrivendo à Timoteo, la cui dottrina per esser molto notabile, et a proposito del nostro ragionamento, mi è parso di registrarla di parola in parola in questo luogo. Dice adunque cosi:</p>
<p>Un gran guadagno è la pietà, co'l contentarsi di quanto basta, percioche niente habbiamo portato in questo mondo, et certo è che al partire niente ne possiamo portare, havendo adunque gli alimenti et il vestire di tanto siamo contenti, conciosia cosa che quelli che vogliono diventar ricchi, inciampano in tentationi et nel laccio del diavolo, et in molti desiderii inutili, et nocivi, che sommergono gli huomini nella morte, et nella perditione, imperoche la radice di tutti i mali è la cupidità, et l'amore della pecunia, la quale appetendo alcuni hanno deviato dalla fede, et hanno implicato se medesimi in molte miserie et travagli. In sin qui sono parole dell'Apostolo, ben degne d'esser molto ben ponderate et considerate.</p></div3>
<div3 type="capitolo"><head>Capitolo 107</head>
<argument><p>DELLE HONESTE INDUSTRIE, DEL GOVERNO DE LA ROBA, ET DEL FUGGIR I DEBITI. </p></argument>
<p>Habbiamo inteso dallo Apostolo, in cui parlava Christo, che la sfrenata avidità di arricchire, conduce a gravissimi et estremi mali, ma non per questo si prohibisce la moderata cura, et diligenza circa la conservatione della propria roba, et anco non si vieta il cercar di augumentarla con debiti, et honesti modi, perche il nostro padre di famiglia deve prudentemente considerare. che forse egli ha di molti figliuoli tra i quali si hanno a ripartire le sue sostanze, et vi sono per ventura delle figliuole femine, che devono esser maritate decentemente, onde secondo il detto del medesimo Apostolo Paulo, i padri devono tesaurizare per i figliuoli, ilche s'intende per giuste vie, et secondo le regole di Christo Nostro Signore, et non secondo le regole del mondo, ilquale ha per più beati i più ricchi. Ma il nostro buon padre haverà di continuo nel cuore, et nella bocca quella sentenza del Salvatore, che giovamento è, et che profitto, che alcuno guadagnasse tutto il mondo, et dipoi perda l'anima propria? Hor perche il giovanetto ilquale educhiamo, potrà anchor egli esser padre di famiglia a suo tempo, però conviene che dallo esempio, et dalle ammonitioni paterne, apprenda a saper conservare, et accrescere la roba. Et per toccar alcun particulare, dico che ottimo modo di augumentare l'entrate proprie, è il troncar i soverchi appetiti, percioche dove le cupidità eccedono le facultà, quivi non si può dire ricchezza, ma più tosto povertà, però un'antico et savio scrittore, parlando à questo proposito dicea; Delle mie piccole rendite, detrattone le cupidità, in capo allo anno me ne avanzarà qualche cosa, et cosi è veramente che il saper rifrenar i proprii appetiti, è una maniera d'entrata, percioche il necessario, et anchora il commodo con modestia, non mette in disordine le cose domestiche, ma si bene i giuochi, i conviti superflui, il voler eccedere in numero de servitori, il far à gara con i più ricchi, et più vani in vestire, et festeggiare, et nutrir cavalli, et cani, et sparvieri, et mille altre simili superfluità, fuori della decenza del proprio stato. Sono altri che fanno come essi dicono, studio di raccorre medaglie, et statue antiche, che altri con più ragione chiamano humore, altri vogliono quadri di pittori Eccellenti, altri gioie, et cose simili, che si comprano massime da gli appetitosi, a gran prezzo et ne i bisogni se ne fa poi piccolissimo ritratto. Lascio il dir delle supellettili, che sono arrivate à tanto lusso, che quelle che hoggi si usano nelle ville, trapassano assai di valore quelle, che i nostri maggiori, et de i più nobili, et meglio stanti adopravano già non è però antichissimo tempo nelle istesse Città. Hor non creda alcuno che io voglia che s'insegni al nostro fanciullo la sordidezza, dal qual pensiero sono lontanissimo. A me piace che il padre di famiglia tenga la sua casa fornita di panni lini, et di buone letta, et altre cose tali, non solo per la necessità domestica, ma per il commodo etiandio, de gli hospiti, et si permette che nel vestire, et nell'habitare si serva in qualche modo allo uso, overo abuso de i tempi, spendendo come si suol dire la moneta corrente, ma che le mura, le tavole, le sedie, et finalmente ogni cosa sia coperta di velluti, di damaschi, di tapeti, et di razzi finissimi, et le vesti à proportione siano piene di ricami, et d'ornamenti vani, et di estrema spesa, con le più ricche fodre, et che si studi ogni giorno à trovar nove inventioni et foggie, et che l'artefice minuto voglia agguagliarsi al cittadino, il cittadino al gentil'huomo, il gentil'huomo al titulato, et questi al Principe; queste sono cose fuori d'ogni ragione, et intollerabili, cose che dispiacciono à Dio, che conducono à mille peccati, et à questo spetialmente delqual si tratta, dico à i latrocinii, et alla rapine, et non è ricchezza alcuna che possa supplire à tanta voragine. Quindi poi nascono i debiti, et gli interessi, et le grosse, et multiplicate usure, febre lenta et pernitiosissima, et non si può trovar peggior stato in questa parte di uno indebitato, che non è pur padrone del pane che mangia, ne vede frutto alcuno de le sue entrate, impegnate et divorate prima che naschino, ne può remediar ad un disordine senza un'altro maggior disordine, et all'ultimo và à precipitarsi in un misero, et ignominioso fallimento. Per tanto il nostro prudente padre di famiglia, abhorrisca il viver con debiti, et misuri le spese con la facultà, et più tosto come prudente riserbi qualche cosa, che ecceda le sue entrate, paghi prontamente i suoi creditori, almeno à certi tempi dell'anno, si che i debiti non s'ingrossino, et non imiti il costume d'alcuni padri, che par loro d'haver provisto à bastanza, con dir che i figliuoli pagaranno, che oltra che non si devono caricar i figliuoli di simili pesi, quando non la necessità, ma la disordinata vita del padre gli ha fabricati, avviene spesse volte, che il figliuolo seguitando le vestigia del mal esempio paterno, cumula novi debiti à i vecchi, tanto è lontano da pagarli, onde le grida de i poveri creditori ascendono al cielo, si fa iattura dell'honore, et della buona fama, et ne patiscono le anime nell'altra vita.</p></div3>
<div3 type="capitolo"><head>Capitolo 108</head>
<argument><p>DELLA MEDESIMA MATERIA DI CONSERVARE, ET ACCRESCERE LECITAMENTE LE FACULTÀ. </p></argument>
<p>Buona cosa è adunque, et degna di huomo Christiano, il contentarsi di quello che Iddio ci ha dato, et saperlo conservare, et accrescere senza offesa di Dio, ne danno del prossimo, parte come habbiamo detto con troncar gli appetiti, et risecar et moderare le spese superflue, parte anchora con proveder che in casa ogni cosa si dispensi misuratamente, non mancando di quanto fa mestieri, ma non disperdendo, ne scialacquando, et quantunque alcuni si ridano, et motteggino di questo vivere assegnato, nondimeno niuno deve negare, che molto meglio è viver parcamente del suo proprio, che largamente dello altrui. Et perche in queste cose non si può discendere all'ultimo individuo, intendiamo come già s'è detto, non di persuadere la meschinità, et la sordidezza, contra l'honorevolezza et decenza di quello stato che altrui può, et deve mantenere, ma solo si persuade la moderatione, et la frugalità, che non distrugge, anzi aiuta a mantener lungamente nelle famiglie, il decoro della vita civile. Oltra di questo è cosa molto utile, attendere alla conservatione de i vini, de i frumenti, et delle cose che annualmente si ripongono per il vitto humano, altrimenti quello che doveva bastar per l'anno intero, et più oltra, non supplisce, bene spesso per la metà. Il medesimo si dice delle supellettili, et di tutte le maniere d'instrumenti che si adoprano in casa, et fuori, i quali il buon governo mantiene, et se ne ha longo tempo buon servitio, senza dover di continuo far nove spese. Ma sopra tutto il nostro padre di famiglia ha da fuggire l'otio, et lo starsi con le mani à cintola, onde à suo tempo ha da applicar il figliuolo à qualche honesto esercitio conforme à lo stato, et inclinatione del giovane, di che si ragionarà in altro luogo, ma fra tanto continuando il nostro proposito dico, che il nostro buon padre deve insegnar al figliuolo lo accrescimento della roba con un modo molto honesto fra gli altri, et sicuro, cioè con la diligente cultura della terra, laquale come madre benigna, ci dà largo nutrimento, purche non siamo otiosi, nè negligenti a cultivarla, et è questo offitio molto proprio del padre di famiglia, haver intelligenza dell'agricultura, et procurar che i suoi campi siano ben cultivati, et benche sia occupato ne i negotii, et esercitii civili, vi sono però i suoi tempi del villeggiare, il che serve alla sanità, et alla cura domestica, et leggiamo di quegli antichi Romani, che erano buoni aratori, et anchor buoni Senatori, et buoni Capitani, onde si riputavano à grande honore esser ben intendenti et diligenti nell'agricultura, et da gli aratri esser chiamati à i consolati, et se bene io non dico assolutamente, che il nostro padre di famiglia faccia gli esercitii di villa, come ne anco lo escludo, secondo la convenienza del suo stato, purche ciò non sia impedimento di maggior bene, et di maggior servitio di Dio, et del prossimo, dico nondimeno ch'egli vi vada à tempo et luogo, et prenda diletto di vedere, et di intendere, et di commandare, et di far con effetto che i suoi terreni siano ben cultivati, et in somma tutte le cose rustiche, siano bene, et utilmente governate.</p></div3>
<div3 type="capitolo"><head>Capitolo 109</head>
<argument><p>DI DUE ESTREMI NELLE COSE DOMESTICHE, CIOÈ DELLA TRASCURATEZZA, ET DELLA ANSIOSA SOLLECITUDINE. </p></argument>
<p>Et poi che il filo del ragionamento della cura familiare, ci ha tirati tanto oltre, seguitarò di dire che il nostro padre di famiglia deve allontanarsi in questa parte da due vitiosi estremi nell'uno, et nell'altro de i quali molto diversamente anzi in modo totalmente contrario traboccano, percioche alcuni, etiandio di buono intelletto, et prudenti nelle altre attioni, sono trascuratissimi nel governo famigliare, et non vogliono intenderne nulla, et ne lasciano del tutto la cura à huomini mercenarii, ne vogliono sapere lo stato delle cose loro, non altrimenti che se non gli appertenessero, et questo avviene ò per pigritia, ò per delicatezza, ò per impatienza, ò altre simili cagioni, onde questi tali non ritraggono la metà del profitto de i lor beni, che da diligenti padri di famiglia si ritrarria, et spesse volte per fuggire alquanto di molestia, che presa con giuditio saria diletto, incorrono in gravissimi inconvenienti, et travagli. Altri sono nell'altro estremo, tanto ansiosamente solleciti, et diligenti, che par che il terreno manchi loro sotto i piedi, et debbiano morirsi di fame, et s'appoggiano tanto sopra l'industria, et vigilanza, et fatiche loro, che par che non conoschino che Iddio habbia providenza di noi. Et à questi tali manca come essi dicono il tempo di udir la parola di Dio, di leggere alcun buon libro spirituale, di riveder i conti dell'anima, et di confessarsi, i quali estremi ambedue sono dannabili, et maggiormente il secondo che tiene si fattamente attuffati i cuori de gli huomini nel fango delle cose terrene, che si scordano, con troppo grave pregiuditio delle celesti. Fa adunque di mestieri che il nostro padre, adopri hora lo sprone, per eccitar il figliuolo troppo lento, et trascurato, et hora il freno per ritenerlo che non s'ingolfi tanto nella cura delle cose temporali, che metta in non calere le eterne, et trascuri la miglior parte di se medesimo, cioè l'anima, et ne divenghi anchora in un certo modo rozzo, et inetto, nella conversatione civile, come sono alcuni che non vogliono conversar con altri, che con i loro contadini, ne pensano, ne trattano, ne hanno altro gusto, che ragionar di far roba.</p></div3>
<div3 type="capitolo"><head>Capitolo 110</head>
<argument><p>ALCUNE AUTORITÀ DELLA SACRA SCRITTURA CONTRA I PIGRI, ET TRASCURATI. </p></argument>
<p>Sono nella scrittura santa, la quale è come uno armario per dir cosi pieno di pretiose, et efficacissime medicine per tutte le infirmità dell'anima, sono dico, molte sentenze contra questi due vitiosi estremi, ne sarà forsi fuori di proposito riferirne alcuna in questo luogo, acciò il nostro educatore christiano confortato dalla parola di Dio, proceda lietamente et felicemente nella cominciata impresa. Salomone adunque nel libro de i suoi proverbii, che tutto è ripieno di utilissime moralità, sgridando il pigro dice cosi; ò pigro vattene alla formica, et considera le vie, et gli andamenti di quel picciolo animale, et impara ad esser savio, ella non ha duce, nè maestro, nè principe, et pur nella state si prepara il cibo, et congrega nel tempo del metere, con che possa poi nutrirsi. In sin quanto ò pigro dormirai? quando ti svegliarai dal sonno? Ecco mentre tu dormi un poco, et poi sonneggi un'altro poco, et stai con le mani giunte, ecco dico l'inopia ti arriverà addosso all'improviso, come un viandante che corre per le poste, et ti assaltarà come un'huomo armato. Volendo dir Salomone, che il pigro non havrà poi schermo, nè riparo contra la povertà, non altrimenti che un disarmato, colto all'improviso, contra un Cavaliere armato. Et seguita poi la sacra scrittura dicendo:</p>
<p>Ma se sarai diligente, et sollecito, verrà la messe, et la ricolta tua come un fonte, et la povertà fuggirà lungi da te; con le quali parole ci insegna il savio, che l'huomo nimico di pigritia raccoglierà frutti abondanti, et copiosi, come da un fonte. Il medesimo Salomone parlando pur del pigro in un'altro luogo dice cosi:</p>
<p>Passai per il campo dell'huomo pigro, et per la vigna de lo stolto, et ecco ogni cosa era ripiena d'urtiche, et le spine haveano coperta tutta la superficie, et il muro era caduto per terra, il che havendo io veduto mi posi à pensarvi nel cuor mio, et dall'esempio altrui, imparai util dottrina. In sin qui Salomone, le cui parole ci danno ad intendere, che i campi, et le vigne de gli huomini pigri diventano inculti, et selvaggi, et non rendono il frutto debito. Et quantunque lo Spirito Santo in questi, et altri simili luoghi pretenda insegnarci più alta dottrina, cioè del male stato delle anime inculte di virtù, et inselvatichite ne i vitii, nondimeno il senso literale et morale, è questo che detto habbiamo, in detestatione della pigritia, et trascuraggine di molti.</p></div3>
<div3 type="capitolo"><head>Capitolo 111</head>
<argument><p>SERMONE DEL SALVATORE CONTRA LA SOVERCHIA SOLLECITUDINE DELLE COSE TEMPORALI. </p></argument>
<p>Ma contra la soverchia sollecitudine delle cose temporali, la quale ci desvia dal servitio di Dio, et ci immerge totalmente nel fango dell'amor terreno, non mi par poter allegar luogo più à proposito, che un notabile sermone del Salvatore registrato in san Mattheo, ilquale se bene ci è proposto dalla Chiesa santa in certi tempi dell'anno, et è assai noto à tutti, nondimeno perche questo è un male molto commune, tanto che par che tutte le fatiche et industrie de gli huomini, etiandio delle professioni più nobili, si riducano à i commodi di questa breve, et caduca vita, et per acquistare, come vulgarmente si suol dire, da mangiare, et perche mi par vedere che nel sermone sudetto il Signor nostro s'affatichi, per dir cosi, di estirpare da i cuori nostri questa inquietudine, tante et tanto efficaci sono le ragioni, et le similitudini che adduce, per tanto hò giudicato espediente di descriverlo in questo luogo, secondo le formali parole, et prego il buon padre di famiglia che non gli rincresca di leggere attentamente quello che à me non è rincresciuto di riferire, per utilità di lui, et per beneficio della christiana educatione del nostro fanciullo. Dicea adunque il Salvatore in questa forma:</p>
<p>Non siate solleciti, et ansiosi per cagione dell'anima, et vita vostra che mangiarete, ne per il corpo di che vi vestirete, hor non è da più l'anima che l'esca, et da più il corpo che il vestimento? Riguardate gli uccelli del cielo, come non seminano, ne mietono, et non rimettono ne i granari, et pure il vostro celeste padre gli pasce; hor non sete voi da molto più di loro? Et qual di voi per molto che vi pensi, può aggiungere alla statura sua un sol cubito? Et delle vestimenta perche havete tanta sollecitudine? considerate i gigli del campo come crescono, non s'affaticano et non filano. Veramente io vi dico, che ne anco Salomone nella maggior gloria sua, era coperto come uno di loro. Se adunque il fieno del campo, che hoggi è, et domani si getta nel fuoco, Iddio veste di tal modo, quanto maggiormente voi, ò huomini di poca fede? non vi affliggete dunque tanto, dicendo che mangieremo, ò che beveremo, et di che ci vestiremo? queste sono le cose, che le genti vanno procurando, et cercando, sa bene il padre vostro che di tutto questo havete bisogno. Et per tanto cercate prima il Regno di Dio, et la sua giustitia, et tutte queste cose vi saranno date per gionta.</p>
<p>Sino a qui sono parole del Salvatore, con le quali come già si è detto non prohibisce il sommo maestro, la moderata cura et providenza delle cose domestiche, ma quella ansietà, et inquieta occupatione continua che non ci lascia cercare il Regno di Dio.</p></div3>
<div3 type="capitolo"><head>Capitolo 112</head>
<argument><p>DELLA VIRTÙ DELLA LIBERALITÀ. </p></argument>
<p>Dalle cose dette di sopra, potiamo concludere, che il nostro fanciullo essendo stato allevato con frugalità, et modestia, et essendo stato avvezzo à fuggir le disordinate voglie, et à sapersi contentare del suo stato, dispensando le facultà proprie con misura, et non trascurando i suoi affari, et dall'altro canto havendolo il buon padre instrutto pienamente, quanto dispiaccia à Dio Signor nostro ogni maniera di furto, et di rapina, et quanto stretto sia l'obligo della restitutione, da questa dico buona educatione, et dottrina potiamo concludere, et sperare con l'aiuto divino, che il nostro giovanetto, sarà in ogni tempo buono et fidele osservatore del settimo commandamento, et non solo non pigliarà illecitamente dello altrui, ma più tosto darà volontariamente, et liberalmente del suo, che è quella parte che hormai sola tra quelle che a questo precetto appertengono, ci resta à trattare dopo cosi lungo discorso, percioche non basta astenersi dal male, ma bisogna far il bene, et non è intera lode, il non toglier quel d'altri, ma si deve esser pronto alla beneficenza, fuggendo l'avaritia, et la tenacità, vitio sordido, e indegno d'ogni animo ingenuo, et christiano. Hor perche l'instituto nostro, non è di trattar sottilmente delle virtù, non mancando molti che dottamente, et pienamente hanno in ciò satisfatto, ci bastarà a dire, che la liberalità è una virtù morale, la quale è moderatrice de gli affetti nostri, circa il desiderio et cupidità de i denari, et per danaro s'intende ogni maniera di sostanza, et qualunque cosa che col prezzo del danaro si misura, intorno à i quali danari questa virtù si esercita, dispensandogli utilmente dove, et quando et à chi conviene, et ricevendone anchora, ò non ricevendone secondo la regola della ragione; benche maggiormente consista questa virtù nel dare, che nel ricevere, come operatione di molto maggior difficultà, et più lodata, et più honorevole, percioche secondo il detto del Salvatore, Beatius est dare quod accipere, cioè è maggior felicità, et è cosa più eccellente il dare, che il ricevere, et perciò questa virtù fa gli huomini molto amabili, come quella che principalmente si adopra in giovare altrui. Et come avviene delle altre virtù morali, che sono una certa mediocrità tra due eccessi vitiosi, cosi parimente la liberalità è posta nel mezzo tra due estremi, che sono la illiberalità, ò vero avaritia, et la prodigalità, perilche molto s'ingannano alcuni, et spetialmente giovani nobili, et ricchi, che si danno ad intendere di esser liberali, et virtuosi, per spandere, et donare inconsideratamente à buffoni, à parasiti, et ruffiani, et per far conviti, et caccie, et spettacoli al popolo senza altro frutto, che di una vanissima aura populare, i quali in luogo di esser liberali, cadono nel vitioso estremo del gettar la roba, et scuoprono gli altri vitii loro, ò d'intemperanza, ò di ambitione, ò altri tali, secondo la varietà de i fini per i quali profusamente spendono. Ma il vero liberale ha cura della roba sua, et non la dispensa indifferentemente et senza giuditio, per servirsene poi dove è necessario in quei tempi, in quei luoghi, et con quelle persone che l'honesto, et le debite circonstanze della virtù richiedono.</p></div3>
<div3 type="capitolo"><head>Capitolo 113</head>
<argument><p>DELLA ELEMOSINA, ET DELLE OPERE DI MISERICORDIA. </p></argument>
<p>Doverà adunque il buon padre, avvezzar il figliuolo ad esser benefico, et pronto à giovare con ogni suo potere, et spetialmente lo esercitarà nella liberalità christiana, si che egli sia misericordioso verso i poveri, et faccia loro prontamente elemosina per amor di Dio; sono gli elemosinarii, et caritativi, una maniera di gente gratissima à Dio, et tanto se ne compiace, ch'egli reputa fatto à se medesimo tutto quel benefitio che per suo amore si fa à i poveri, onde nel giorno del giuditio come leggiamo nello Evangelio, gli loderà il sommo giudice, Christo Signor nostro altamente, non di haver aiutato i poveri, ma di haver aiutato se medesimo dicendo: Io hebbi fame, et voi mi deste da mangiare, io ero pellegrino et mi raccoglieste, io ero nudo, et mi vestiste, io ero malato, et voi mi sovveniste, et cosi dell'altre opere di misericordia, per le quali darà loro l'eterna beatitudine. Si come per contrario di niuna cosa par che si adiri maggiormente contra gli impii, che per non haver havuto viscere di pietà, et di misericordia verso i poveri suoi, anzi verso se medesimo si come egli dice: Quello che non havete fatto ad uno di questi miei minimi, ne à me lo havete fatto. Perilche tutte le divine scritture sono piene di eshortationi à far elemosina, et i sacri Dottori, lo inculcano di continuo ne i loro sermoni al popolo fidele, et spetialmente il glorioso san Gio. Chrisostomo, che par che non si possa satiar giamai di celebrar questa virtù laquale egli suol chiamare arte di grandissimo guadagno, et poco conosciuta da gli huomini, et veramente è cosi, perche la elemosina ci impetra da Dio remissione de i peccati, et la misericordia partorisce misericordia nell'altra vita, si come è scritto, beati i misericordiosi, percioche essi conseguiranno misericordia, ma anchora in questa vita presente benedice Iddio, et multiplica le facultà de gli huomini pietosi, cosi ce lo promette Salomone da parte di Dio, in quella notabile sentenza, che di sopra in simigliante proposito, fu addotta, et non ci deve parer molesto il ripeterla, dice adunque: Honora Iddio delle tue sostanze, et delle primitie di tutti i tuoi frutti sovvieni i poveri, e i tuoi granari, si riempiranno di abondanza, et le tue vasche, et torchi ridondaranno di vino. Et altrove dice cosi, Feneratur Domino qui miseretur pauperis, cioè colui che ha misericordia, et sovviene al povero, presta ad usura à Dio. Però il nostro buon padre assuefaccia il tenero fanciullo à dar lietamente la elemosina, porgendo come altrove si disse, con le proprie mani hora il quattrino al povero, et hora il pane al religioso, imparando à riconoscere Christo ne i poveri suoi, et persuadendosi di ricevere mentre dona per Dio. Veda il figliuolo che il padre con lieto viso, fa la elemosina, nè giamai rigitta il povero da se con sdegno, et con parole ingiuriose, come alcuni fanno, ma scorga sempre nel padre almeno affetto di pietà, et di compassione. Et perche alcuno non si scusi di non poter far elemosina per esser povero, voglio trascrivere in questo luogo le parole che il santo Tobia, ilquale spesse volte habbiamo proposto per esempio di un ottimo padre di famiglia, disse al suo figliuolo, et sono queste: Figliuolo della tua propria facultà fa elemosina, et non rivoltare à dietro la faccia da povero alcuno, percioche cosi avverrà che ne anco quella di Dio si rivolga da te, secondo sarà il poter tuo, cosi fa di essere misericordioso, se havrai molto, da abondantemente, et se havrai poco, anchora il poco studiati di darlo con prontezza, et volentieri, imperochè buon premio tesaurizzi, et riponi à te stesso per il tempo del bisogno, conciosia che la elemosina libera da ogni peccato, et da morte, et non permetterà che l'anima vada nelle tenebre, la elemosina sarà una confidenza grande nel conspetto dell'altissimo Iddio à coloro che la havranno fatta.</p>
<p>In sin qui son parole del santo Tobia, lequali non si hanno ad intendere cosi nudamente, che la sola elemosina senz'altro basti per acquistare il Cielo, ma con la compagnia dell'altre virtù, et con l'osservanza de gli altri divini precetti, si come l'istesso Tobia ne ammonisce il figliuolo in quel luogo. È però vero che questo è un mezzo molto efficace per impetrar perdono, et acquistar la salute, percioche le voci de i poveri, che pregano per i loro benefattori, sono esaudite dal padre delle misericordie, et quando ciascheduno tacesse, la elemosina medesima grida con si alte voci che arrivano sino al trono dell'altissimo, onde la scrittura santa dice in un'altro luogo, Rinchiudi la elemosina nel seno del povero, et ella pregarà Iddio per te, et ti impetrarà aiuto in ogni bisogno.</p></div3>
<div3 type="capitolo"><head>Capitolo 114</head>
<argument><p>COME CIASCHEDUNO PUÒ FARE ELEMOSINA, ET DI UN CONSIGLIO DI SAN GIO. CHRISOSTOMO, PER I POVERI ARTEFICI. </p></argument>
<p>Adunque non si spaventino i poveri, et non temano perche non sono ricchi di non poter esercitare questa bella virtù, ma del poco che hanno secondo il consiglio di Tobia, diano poco, ma però con molta prontezza, percioche sino à i savii del mondo hanno inteso, che lo essere più liberale non consiste nella maggior quantità, et valore del dono, considerato assolutamente, ma considerato per rispetto alle forze del donatore, onde tal volta un gran ricco donando per esempio cento scudi, donarà meno, che non farà un povero donandone un solo, oltra che il maggior atto di virtù, consiste nell'habito interiore, et nel maggior affetto del cuore, et per parlar christianamente nella maggior carità, et per questi rispetti disse il Salvatore, che la povera vedovella che offerì i due minuti, haveva offerto più di tutti. Ciascuno adunque per povero che sia, può esercitar la elemosina, et quando pure ogni facultà temporale mancasse, certo il farla con l'affetto del cuore, havendo compassione à gli afflitti, consolandoli con parole dolci, et eshortandoli alla patienza, pregando Iddio per loro, et altre cose simili, non ci possono mancar giamai, percioche come santo Agostino dice, niuno può dir con verità, Io non posso amare, et però anchora ciascuno può, et deve fare l'elemosine spirituali, che pendono dal solo affetto interiore, come per donar per amor di Dio à gl'inimici, consigliar fidelmente chi ne ha bisogno, et simiglianti, che si chiamano opere di misericordia spirituali. Ma il glorioso Padre san Gio. Chrisostomo, da un ricordo à i poveri artefici, onde molto facilmente patranno far elemosina anchor temporale. Ne sia di gratia alcuno che reputi leggiero il consiglio d'un tal santo, ma si sforzi di metterlo in prattica per bene dell'anima sua. Ciascheduno artefice, dice egli, quando vende alcuna cosa dell'artificio suo ò in qual si voglia modo prende danaro d'alcun suo lavorio, et fatica, ponga da parte una piccola particella non considerabile, come da noi si diria un baioco, ò un quattrino, et questo sia il danaro di Dio, et lo conservi in una cassetta ò in un bossolo à parte, et non intermetta mai di farlo, et à certi tempi poi lo apra, et dispensi il raccolto à i poveri del Signore.</p></div3>
<div3 type="capitolo"><head>Capitolo 115</head>
<argument><p>DEL SOVVENIRE IN PARTICULAR I RELIGIOSI, ET DELL'ELEMOSINE MAGNIFICHE DE I RICCHI, ET POTENTI. </p></argument>
<p>Con questi et altri simili modi, avvezzarà il nostro padre di famiglia, il suo figliuolo ad esser caritativo, non solo verso i poveri che di porta in porta vanno mendicando, ma anchora verso gli occulti, che per una erubescenza degna di compassione si vergognano di chieder elemosina palesemente, et massime verso i poveri religiosi, che per elettione si sono fatti poveri, per rapire più espeditamente il regno de i Cieli, et stanno notte et giorno lodando Iddio, et fanno à noi le grandi elemosine spirituali, delle quali tutti siamo bisognosi, onde molto prontamente debbiamo sovvenirli, et in spetie i nostri parochiani, et pastori che ci ministano i sacramenti, et hanno cura delle anime nostre, et è da dolersi molto, che l'antichissimo uso del popolo fidele, di far l'offerte all'altare, et dar le decime, et primitie de i suoi frutti al sacerdote, sia quasi estinto, talche à pena da quelli che per stretta obligatione sono tenuti, si osserva. Ma il nostro fanciullo sarà educato talmente, che si persuaderà di far un gran guadagno, quando potrà far elemosina à gli huomini pii, et religiosi, et servi di Dio; et s'egli sarà ricco, et grande farà opre da ricco, et da grande per gloria di Dio, sapendo che Iddio ha fatti i ricchi acciò siano tesorieri per cosi dire, et depositarii de i poveri, perilche si compiacerà maggiormente in fabricar Chiese, et Monasterii, provederà à gli Hospitali, et luoghi pii, in maritar povere zitelle, instituir collegii, dove s'apprendano le scienze per servitio della Republica, massime da i poveri studenti, et altre simili opere lodevoli, et magnifiche, et di publico giovamento, in queste dico spenderà più largamente che in alcune cose superflue di grande spesa, di breve durata, et di niuna utilità, se non d'un lieve diletto, et per satisfare ad un vano appetito, che lodato da pochi adulatori per interesse proprio, è poi finalmente biasmato da tutti. Non pensi però alcuno che io voglia hora sedere à scranna, et riprender coloro che edificano nobili palagi, et luoghi di honesta ricreatione, nelle Città et fuori, solo si ricorda il fuggir gli eccessi, secondo lo stato et la conditione varia delle persone, et che talmente si dia moderata satisfattione a i nostri gusti sensuali che non ci scordiamo di adempire gli oblighi spirituali.</p></div3>
<div3 type="capitolo"><head>Capitolo 116</head>
<argument><p>DEL BUON TRATTAMENTO DELLA PROPRIA FAMIGLIA. </p></argument>
<p>Hor se si richiede dal padre, che con eshortatione di parole, et di effetti, insegni al nostro fanciullo ad esser benefico verso gli estranei, et lontani se bene tutti siamo una cosa in Christo, nondimeno perche la carità è ordinata, certo è che in termini pari, et se alcuna particular ragione di maggior beni non persuade altrimenti, i parenti, i prossimi, et i servitori et famigliari, et gli amici poveri, come più congiunti sono anchor maggiormente compresi nel numero di coloro, verso i quali si deve esercitar la beneficenza. Ilche si farà hora liberalmente donando loro, massime in alcuni gravi bisogni d'infirmità, di carestie et altri simili accidenti, et in spetie perche possano collocar le povere figliuole, che è una delle elemosine molto accette à Dio, hora se altrimenti far non si può, prestando benignamente danari, senza alcuna maniera di guadagno, come sempre convien fare nelle prestanze, ilche fatto à tempo et luogo sole esser non piccolo servitio. Ma per parlare in particulare de i servitori et famigliari a iquali etiandio per giustitia siamo tenuti, dico che il padre di famiglia deve trattarli bene, et con carità come figliuoli, si che delle cose necessarie al vitto non si manchi loro, et siano in suo genere buone et salubri, et parimente delle mercedi loro si devono a i suoi tempi satisfar prontamente et quando avviene che caschino malati, è molto conveniente il visitarli et consolarli, et proveder con affetto di padre, non che di padrone, perche siano sanati, et giuntamente con la buona cura per il corpo siano aiutati ne i bisogni dell'anima; le quali cose, oltra che si devono fare per carità christiana, ridondano anchora in utilità della cura famigliare, percioche i servitori ci sono più fideli, et amorevoli et meglio custodiscono et trattano le cose domestiche, et con questi tali portamenti, et con far loro tal'hora qualche ricognitione, et donativo sopra il salario ordinario si vengono ad obligare talmente che il padrone è più amato, et più riverito da loro, et egli con maggior autorità, può commandare loro, et essi con più rispetto l'obediscono, et continuano volentieri la servitù loro con i figliuoli, et con i nipoti, et vengono à pigliar quello amore verso le cose del padrone, come se fossero loro proprie. Però impari il nostro fanciullo da prudente padre, à trattar bene i suoi domestici, et ad esser buono riconoscitore della servitù, et fatiche loro, et à non haverli in luogo d'animali, ò di schiavi, ma di huomini come sono, et di conservi sotto un commune Signore, ch'è Dio, et talmente ritenga con loro la dignità et auttorità che non passi in acerbità et tirannide. E vero che i buoni servitori si trovano di rado, ma il nostro padre di famiglia con la sua prudenza procurarà di farne, et quando ne havrà alcuno si ricordi del detto del savio: Servus sensatus, sit tibi quasi anima tua neque; inopem derelinquas illum, cioè, Ama il servo buono, et prudente, come te stesso con tutto il cuore, et non lo lasciare in povertà. Ma passiamo hormai allo ottavo commandamento, poi che assai ci siamo ritenuti nel settimo, se ben forse non senza utilità della nostra materia.</p></div3>
<div3 type="capitolo"><head>Capitolo 117</head>
<argument><p>DELL'OTTAVO COMMANDAMENTO. NON DIRAI CONTRA IL PROSSIMO TUO FALSO TESTIMONIO. </p></argument>
<p>Le opere di Dio sono perfette et la sua santa legge hà proveduto bastantemente acciò tra gli huomini, che vivono insieme vita sociabile et commune, non ci sia materia di offesa, laquale rallenti ò del tutto rompa il ligame di quella unione, et di quello amore che dovria esser tra noi. Et perche generalmente parlando le offese si fanno ò nella persona, ò nello havere, ò nella fama altrui, per tanto dopo haver prohibito Iddio, che alcuno offenda il prossimo ingiustamente nella persona, et nello havere, prohibisce in questo ottavo commandamento l'offesa che si fà contra la buona estimatione et fama dicendo; Non dire falso testimonio contra il tuo prossimo. Et cosi come l'homicidio, et il latrocinio, sono offese di mano et di effetto, cosi il falso testimonio, è una offesa che si fà con la lingua, et con le parole. Et benche la lingua para una parte del corpo nostro debole, et di molto minor forza che la mano, nondimeno la cosa sta altrimenti, che dove la mano togliendo, et percotendo danneggia solo il corpo nelle cose temporali, la lingua è un coltello cosi acuto, et un veneno cosi penetrante, che uccide il corpo, toglie le facultà, denigra la fama, et ammazza sino all'anima istessa con le pestifere persuasioni, et con le false dottrine. Et quello ch'è maggior maraviglia non con grande apparato ò movimento, ma con grandissima facilità fà stupendi effetti, talmente che una paroletta sola che con tanta velocità passa, non altrimenti che una piccola favilla hà eccitato fiamme, et incendii cosi grandi, che ne sono abbruciate miserabilmente non pur le singolari persone, et le famiglie, ma le Città, le Provintie, e i regni intieri. In somma non ci è lingua, ne penna che basti ad esprimere i molti danni che può fare una lingua maledica, et serpentina, si come per esperienza si vede tutto giorno, et le moderne et le antiche historie ne son piene d'esempii. È la lingua una fiera cosi indomita, et crudele, che il benedetto Apostolo San Iacomo, parlando di lei nella sua Epistola, scrive in questa forma: Ogni genere di bestie, et di uccelli, et di serpenti, et di animali marini si possono domare, et sono stati tal'hora domati dall'huomo, ma la lingua non è huomo che possi domarla, male inquieto, et che non si può frenare, piena di mortifero veleno, et quello che segue. Con le quali parole, et altre che prima et poi sono scritte in quello istesso luogo, ci dimostra il santo Apostolo i molti mali che fa la lingua, et quanta difficultà sia à tenerla in freno. Per il che è pregio d'opera, che il nostro buon padre di famiglia si affatichi con ogni studio in questa parte, si che la lingua del figliuolo non sia una spada d'un furioso, ne meno una rete di inganni, et di insidie, ma un vaso di benedittione per gloria di Dio, et per aiuto de i prossimi. Et perche la materia di questo ottavo precetto è molto larga et abondante ci restrigneremo à quelle sole cose che più ci pareranno à proposito della nostra educatione, lasciando il resto à i sacri Theologi, e Dottori, che più esattamente trattano questa dottrina.</p></div3>
<div3 type="capitolo"><head>Capitolo 118</head>
<argument><p>DELLA LOQUACITÀ, ET DEL PARLARE CONSIDERATO. </p></argument>
<p>Una principal radice, si come à me pare, di molti peccati che si comettono con la lingua, è la loquacità, vitio famigliare delle donnicciuole, fra le quali allevandosi il fanciullo ordinariamente, è da avvertire che nel petto tenero non si spargano semi di questo difetto, onde poi divenga, cresciuto ch'egli sarà, un cianciatore che inconsideratamente parli, et sparli, perche come il savio dice, Nel molto parlare non vi è mancanza di peccato. Et perche cosi in questa come in tutte le altre cose pertinenti à i costumi, è vero quel detto famoso, A teneris assuescere multum est, ciò vuol dire, che molto importa lo assuefarsi in qualche cosa dagli anni teneri, per tanto habbiasi consideratione alla natura della nutrice, et la savia madre aiuti, come altrove si è detto, la diligenza paterna, et massime intorno alle figliuole, ricordandosi, che nelle donne è grande ornamento la modestia, et la taciturnità, onde san Paolo scriveva à Timoteo dicendo, La donna impari in silentio con ogni sommissione. Et in un'altro luogo della istessa Epistola si duole, che le vedove giovani vanno girando otiosamente per le case altrui, et non solo otiose, ma verbose, come egli dice, et ciarliere, et curiose, parlando di quello che non bisogna, et nella historia evangelica poche volte si legge che la Beatissima Vergine parlasse, et sempre brevemente se non lodando et magnificando Iddio, et il suo parlare, era per opre di carità, et necessarie, ma ben di lei è scritto, che con il silentio conservava, et conferiva nel cuor suo le cose udite. Adunque avvezzi il nostro padre il figliuolo alla modestia, et à parlar sobriamente massime alla presenza de i suoi maggiori, percioche all'età fanciullesca et giovanile, la quale come inesperta, la necessità d'imparare da gli huomini più attempati, si conviene più l'ascoltar che il ragionare; et del Salvator nostro si legge nell'Evangelio, che stando nel mezzo de' Dottori, di età di dodici anni gli ascoltava, et interrogava. Si legge anchora del beato santo Thomasso d'Aquino nobilmente nato, et santamente educato, ch'era cosi taciturno, che i scolari suoi compagni, lo chiamavano bove muto, ma il valente maestro conoscendo che quella non era stupidità, ma attentione et modestia, soleva dire, questo bove muto darà un giorno grandissimi mugiti, di che non s'ingannò punto. Ma generalmente parlando, et per il più, giova l'andar ritenuto nel parlare, et secondo una antica sentenza più spesso nuoce haver parlato, che haver taciuto; et dicea un'huomo savio che la natura istessa ci havea insegnati ad esser più pronti ad udire, che à parlare, havendo fatto due orecchie, et una lingua sola; et un'altro dicea, che non senza misterio la natura beata havea fatto due ripari, che sono le labra, et i denti, acciò la lingua lubrica non prorompesse precipitosamente à parlare. Et nelle divine lettere san Iacomo ci esorta à parlar pesatamente, dicendo; Sia ogni huomo veloce all'udire, et tardo al parlare, et tardo all'ira. Et con ragione congiunse l'Apostolo la tardità dell'ira con la tardità del parlare; sì perche dalle molte parole si accende spesso l'ira, sì perche allhora più si parla inconsideratamente quando altrui è adirato.</p></div3>
<div3 type="capitolo"><head>Capitolo 119</head>
<argument><p>DELLA VITIOSA TACITURNITÀ </p></argument>
<p>Ma perche il vitio è sempre propinquo alla virtù, non è mia intentione, che il padre di famiglia avvezzi il figliuolo stupido si, che non sappia nè parlare, nè interrogare, nè rispondere; buona è la verecundia, et la modestia, però in tal grado, che sia condimento, et non impedimento delle virtuose operationi; buono anchora è il moderato parlare, pur che non trapassi la misura, percioche nel governo della casa, et della republica, et di tutti i commertii humani, è sopra modo necessario il parlare, il qual fatto à tempo, et luogo, produce ottimi effetti, come anchora per il contrario, mal'usato, è seme, et cagione di grandissimi danni. Et però il nostro fanciullo quando è richiesto risponda modestamente, et quando è bisogno con l'istessa riverenza interroghi i suoi maggiori, et sappia che non si prohibisce il parlare, ma il parlare inconsiderato, et senza proposito, et molto maggiormente quello che è dannoso al prossimo, del quale poco di poi ragionaremo. Per il che ben dicea David, quando pregava Iddio che ponesse una custodia alla bocca sua, et una porta intorno alle labra sue; percioche come la porta non stà nè sempre chiusa, nè sempre aperta, cosi proportionatamente corre la similitudine della bocca nostra, la quale hora deve esser chiusa, et hor aperta, per saper tacere, et parlare secondo la prudenza, et la carità richiede.</p></div3>
<div3 type="capitolo"><head>Capitolo 120</head>
<argument><p>DELLA MORMORATIONE, ET DETRATTIONE. CAP.. CXX.</p></argument>
<p>Una pessima, et perniciosissima maniera d'huomini sono nelle Città i mormoratori, et detrattori, altri de' quali ponendo la bocca in Cielo, tengono à sindacato tutte le attioni de i Principi, et de i Superiori, et non si fa cosa dove non trovino che riprendere; altri penetrando ne i cuori de gli huomini, che à Dio solo sono nudi, et aperti, quando non possono calunniar le attioni, accusano le intentioni, et fanno infiniti giuditii temerarii, et pronuntiano mille sententie l'hora, non solo senza haver potestà di giudicare il servo alieno, come l'Apostolo dice, ma anchora senza haver bastante informatione del fatto. È questo vitio del mormorare, et del detrahere, et rodere la fama altrui parte per ambitione, et invidia, parte per abondanza d'otio, molto proprio delle Corti, et de i Cortegiani; percioche molti sperano farsi la scala à gli honori, per le ruine del prossimo; et molti mentre stanno otiosamente à canto il fuoco, ò in altra parte in conversatione, entrano per trattenimento à leggere il libro del compagno, scordati del suo proprio, et prendono tanto gusto del mormorare, che par che non possino vivere senza discorrere de i fatti d'altri, et è passato in proverbio, che la mormoratione sia il quinto elemento. Altri sono di tanto maligna, et pessima natura, che occultamente hora riferendo il vero, ma con amplificationi, et con tacer quello che convinceria il loro male animo, hora fabricando del tutto artificiose calunnie si dilettano di seminare scandalo, et discordie gravissime tra gli amici, et parenti, et tra le più congiunte persone. Hor quanti odii, quante risse, quante capitali inimicitie nascano per colpa di queste lingue serpentine, et parimente quanti danni et iatture et di roba, et d'honore ne seguano saria cosa lunghissima à dire, ma non necessaria, poi che tutto il giorno se ne vedono in ogni luogo apertissimi esempii.</p></div3>
<div3 type="capitolo"><head>Capitolo 121</head>
<argument><p>DELLA CURA, ET DILIGENZA PATERNA CONTRA I VITII SUDETTI. </p></argument>
<p>Conviene adunque che il nostro padre di famiglia usi a buon'hora efficaci rimedii per preservar l'animo del figliuolo da questa peste, per il che non è bene allevar i fanciulli à voler saper e i fatti de' vicini, et bene spesso è colpa de i padri, et delle madri curiose, che mentre vogliono saper tutto quello che si fa nel vicinato, avvezzano il povero fanciullo à tener gli occhi, et gli orecchi aperti sempre à i fatti altrui. Et quelli che pensano essere servitio proprio, che i fanciulli siano esploratori, et relatori di tutte le cosarelle domestiche, non so quanto prudentemente si faccino, perche i putti parte per una curiosità tale della fanciullezza, parte perche quello applauso paterno gli eccita, et par loro di far bene, penetrano tal volta à veder delle cose, onde quella semplice età apprende per tempo il peccato, et lo nutrisce come un seme venenoso, che uccide l'anima. Nè è anco sicura strada di saper il vero, perche i putti facilmente, per il loro poco conoscimento s'ingannano, ma il danno è ben certo, et evidente, poi che con questi modi acquistano un mal'habito d'esser curiosi de' fatti altrui, et riportatori. Vegli adunque il padre di famiglia egli stesso sopra la casa sua, et si vaglia insieme della diligenza d'alcuno de' famigliari più fidele, et prudente, et non esponga il povero figliuolo à si fatti pericoli, nè per ischerzo, nè meno per da dovero.</p>
<p>Ma venendo poi il fanciullo con gli anni à maggior capacità di ragione, gli vada dimostrando, quanto à Dio dispiacciono i detrattori, et seminatori di discordie, che la scrittura santa chiama susurroni, i quali saranno severamente castigati, si come ben dimostra lo Spirito santo per bocca di David, nel salmo cinquantesimo primo, dove assimiglia le lingue di costoro che altro non pensano tutto il giorno, che à frodi, et à maledicenze contra gl'innocenti, l'assimiglia dico ad un rasoio tagliente, che con ogni piccolo torcimento di mano ferisce gravemente, cosi costoro hanno la lingua cosi acuta, et velenosa, che à pena la volgono che ferisce altrui sino al vivo, perilche dice il profeta, che Iddio distruggerà questi tali, et gli diradicarà dalla terra de i viventi; però san Iacomo nella sua Epistola ci ammonisce con grande affetto à fuggir questo vitio dicendo: Non detrahete l'un l'altro fratelli miei, chi detrahe al fratello, ò chi giudica il fratello, detrahe alla legge et giudica, et disprezza la legge; et tutte le sacre scritture son piene di simili sentenze. Aggiunga il buon padre quanto sia da temere il giusto et rigoroso giuditio di Dio, il quale ci hà detto, nella misura che misurarete gli altri sarete misurati voi, et se delle parole otiose, et inutili che non giovano, ne nuocono, si havrà da render conto nel divino esamine, che sarà delle parole pernitiose, ingiuste et contra la carità di Dio, et del prossimo? Proponga spesse volte al figliuolo quella giustissima legge, della quale si parlò di sopra, Non fare ad altri quello che à te non vorresti che altri facesse, et non solo non tenda lacci e insidie à chi non lo offende, ma se pur altri lo havesse offeso et calunniato, ricordisi ch'è christiano, et che il giudice della causa sua è Dio, et però non renda male per male, si come altrove parlando delle ingiurie si è ricordato, ma con generosità christiana vinca con la bontà sua la malitia altrui, et sia la sua defensione, l'operar sempre più virtuosamente, et se pur occorrese dir qualche cosa per difesa et giustificatione di se medesimo, faccilo con modestia, et temperamento tale che non offenda il suo calunniatore, anzi dove potesse con verità, lo lodi, ò almeno lo escusi, acciò egli stesso si arrosisca, et si penta dell'error suo. Con i quali modi dolci, et con alcune discrete correttioni fraterne, fatte à luogo et tempo prudentemente, come à colui, che veramente desidera guadagnar il fratello suo, lo Spirito santo ottimo maestro sà insegnare, si fanno spesse volte nobilissime vendette, cioè che l'inimico diventa amico, et di calunniatore diventa lodatore, et quello che è più desiderabile per gloria di Dio, et salute del fratello, detesta, et lascia per sempre il suo peccato.</p></div3>
<div3 type="capitolo"><head>Capitolo 122</head>
<argument><p>ALCUNE ALTRE RAGIONI CONTRA LA MALEDICENZA. </p></argument>
<p>Hor ritornando alle ragioni, et persuasioni del nostro padre di famiglia, non doverà lasciar indietro questa, cioè che de i maledici, detrattori, et riportatori, avviene quello istesso che per proverbio si dice di quelli che disprezzando la legge di Dio, et la propria anima, tradiscono alcuno per far cosa grata ad altri, che il tradimento piace, ma non già il traditore, talmente che quelli istessi, che hanno caro, et approvano il fatto, hanno in abominatione l'autore. Hor questo medesimo interviene al maldicente, et che si diletta di calunniare; percioche chi è colui à cui sia tanto gustoso il mormoratore, che mentre ode le sue calunnie dica tacitamente fra se medesimo, costui è di cosi pessima natura, che quando gli tornarà bene, farà il medesimo et peggio verso di me, et sparlarà con la medesima imprudenza di me in mia absenza, che si faccia hora de gli altri meco. Et con effetto è cosi che questi tali portano, et riportano il più delle volte le lor menzogne da ambedue le parti, ò per accenderli maggiormente d'inimicitia, ò per acquistarsi credito, et gratia con più persone, ò perche tale è la conditione delle lingue maligne, che non hanno più freno, ne ritegno alcuno. In somma non si pensi mai il calunniatore di esser sicuramente amato, ne di dar vera satisfattione, se bene chi lo ode per alcun suo fine, et interesse, mostrasse altrimenti. Che diremo della publica infamia che questi linguacciuti riportano? percioche non possono star lungamente occulti, et spesso vengono à luce le bugie, et gli artificii loro, la onde ne son mostrati à dito, et come nimici di tutti, da tutti sono abhorriti, et niuno si fida di loro, talche vivono una vita infelicissima, piena d'infamia esteriore, et di rimordimento interiore. Con questi, et altri simili argomenti, il padre di famiglia renderà abominevole al nostro giovanetto, ogni maledicenza, et detrattione, infiammandolo ad esser tale, che per vera virtù aspiri di pervenire alla gratia de gli huomini, et all'acquisto de gli honori, et non giamai per via della depressione, et abbassamento del fratello, al qual mezzo si appigliano appunto coloro, che non conoscono in se medesimi qualità, nè merito di esser amati, et honorati.</p></div3>
<div3 type="capitolo"><head>Capitolo 123</head>
<argument><p>DEL NON ASCOLTAR VOLENTIERI LE DETRATTIONI. </p></argument>
<p>Ma non deve bastar al nostro buon padre di famiglia, che il suo figliuolo non riesca un mormoratore, nè un maldicente, ma lo deve insieme persuadere, à non prestar gli orecchi à questa sorte di huomini, et à non communicare in alcun modo al peccato loro. Di questa materia si è ragionato più di sopra, quando si trattava della soverchia sospitione, nel qual luogo se ne parlò per cagione solo di quelle mormorationi, et riporti, che toccassero ad alcun particulare interesse del nostro bene allevato figliuolo, allequali si ammoniva ch'egli non credesse di leggiero, per non insospettire vanamente, onde egli precipitasse nella ira, et in altre pessime conseguenze, ma hora più universalmente parlando, diciamo che deve abhorrire ogni maniera di mormoratione, et detrattione etiandio di persone, et di cose che à lui punto non appertengono, et non s'inganni il nostro giovanetto, ma sappia che non è minor peccato l'udir volentieri le detrattioni, et maledicenze, che l'istesso detrahere, et pochi detrattori si trovariano se non fosse chi volentieri ascoltandoli, fomentasse la malvagità loro. Per tanto il Christiano temente Iddio, et che da i primi anni sarà stato educato nella osservanza della divina legge, et che si ricorda dell'obligo che tutti habbiamo, di amare il prossimo nostro come noi medesimi, giunto che sarà all'età più matura, onde possa con qualche autorità maggiore rimediare à questa peste che va tanto attorno, se per caso si trovarà in luogo dove si laceri la fama altrui, quando altro far non possa, mostri almeno al viso, et a i sembianti che quel ragionamento non gli piaccia, et questo è quello che dice il Savio ne i proverbii:</p>
<p>Ventus aquilo dissipat pluvias, et facies tristis linguam detrahentem, cioè, Il vento di tramontana dissipa le nuvole, et il viso malinconico, per ilquale altrui dimostra non odir volentieri, dissipa la lingua del detrattore, et scaccia le maledicenze. Tal'hora anchora con destri modi, ò divertisca il ragionamento, ò getti qualche paroletta di correttione, accennando che tutti habbiamo il nostro fascio, et come la scrittura dice; In molte cose tutti erriamo, onde non debbiamo esser tanto severi censori de i difetti altrui, considerando i nostri proprii. In somma cerchi il nostro ben educato giovane, escusar per quanto può la commune fragilità, et non aguzzi, ma rintuzzi discretamente le lingue pungenti, et si sviluppi da simili ragionamenti, che non apportano utilità alcuna; et all'incontro per giovamento di se medesimo, et de i suoi prossimi si ricordi di quella mirabile sentenza della scrittura, et habbiala sempre nel cuore, et nella bocca: Attende tibi ipsi, cioè attendi à te medesimo; sopra la quale scrisse san Basilio, padre di singolar eloquenza, et dottrina, un bellissimo sermone. Et veramente chi ben osservasse questo precetto, saria libero da infinite curiosità, et inutili sollecitudini, et peccati.</p></div3>
<div3 type="capitolo"><head>Capitolo 124</head>
<argument><p>CHE I GRANDI ET POTENTI DEVONO MAGGIORMENTE FUGGIRE I DETRATTORI, ET GLI ADULATORI. </p></argument>
<p>Io non soglio in questo trattato discendere al particulare della educatione de i Principi che hanno à reggere grandi stati, et Provintie, havendomi sin da principio proposto di ragionare con i nobili, et cittadini di più commune stato, ma senza dubbio i detrattori, et simili seminatori di calunnie sono una peste, dalla quale conviene che i Principi si guardino più di tutti, percioche ciascuno desidera per buone, et per male arti, insinuarsi nella gratia loro, et possederne maggior parte, et à i Principi è tanto più difficile il guardarsene, quanto che per gli interessi de li stati loro, sono quasi necessitati, ad udir molte persone, et à voler sapere molte cose. Per tanto fa bisogno di gran giuditio per discernere un'huomo verace, et zeloso del servitio del suo Signore, da uno simulato et finto, et che camina con la mira del proprio interesse. Ma generalmente parlando crederei che fosse espediente allevar il Principe à non dar facilmente adito à i detrattori che lo rendano timido et sospettoso, et diffidente di tutti, onde è necessario che seguano grandissimi inconvenienti, et non è tra suoi cortigiani pace et concordia alcuna, et spesse volte si priva de gli antichi, et fideli sevitori per i rei. Io hebbi già stretta servitù con un Cardinale, che morì giovane d'anni, ma era di canuta prudenza, ilquale quando un suo famigliare gli riportava ciancie d'un altro, soleva rispondergli in questa guisa; perche stimi tu cosi poco la buona opinione che io ho di te, che hora mi dai occasione di far diverso giuditio, vedendo che cosi acutamente vai osservando i difetti del tuo fratello, et cerchi di metterlo in disgratia del commun padrone? Hor vorresti che questo fosse fatto a te? hor non hai tu forse difetto alcuno? deponiti prima la mano al petto. Saputosi adunque presto la natura del Signore, et che questi non erano buoni modi per ingratiarsi seco, cominciorno i Cortegiani à pensar di conseguir la benivolenza del padrone, co'l bene, et diligentemente servire, et non con supplantarsi, et attraversarsi l'un l'altro. Non si dice però che il Principe disprezzi gli avvertimenti di momento, anzi deve aprirvi gli occhi, et farvi le provisioni necessarie, solo si dice che non creda leggiermente, et non cominci, come si dice, dalla esecution dove si tratta della fama, et vita altrui, et tanto più di quelli che per esperienza antica sono conosciuti buoni, et leali. Et in somma sempre chi ode detrarre ad alcuno, faccia quello che si legge di Alessandro Magno, il quale mentre gli parlava colui, che faceva offitio di accusare, chiudeva una orecchia, volendo con quella maniera di fare, dare ad intendere ch'egli riserbava luogo allo accusato di potersi difendere, e in tanto non gli pregiudicava, nè in se medesimo pronunciava la sentenza contra di lui.</p>
<p>Un'altra maniera di nemici domestici hanno i principi, non meno pernitiosi de i detrattori, et sono gli adulatori, gente astuta, atificiosa, simulatrice, che sotto apparenza d'amore, nuoce grandemente à chi gli presta fede, percioche dicono il male bene, et il bene male, si come più veggono aggradire à colui dalquale per questa via sperano cavare utilità, secondo la quale misurano il lodare, ò biasimare, il persuadre, ò dissuadere, lo affermare ò negare alcuna cosa, et non secondo le regole della verità, onde come iniqui, et falsi testimonii sono rei, et colpevoli di questo ottavo commandamento. Per tanto tolga Iddio che il nostro giovanetto sia di tal numero, anzi il buon padre di famiglia, gli dimostrerà la vile conditione di costoro, che come banderuole poste sopra le torri, si volgono ad ogni vento, et non hanno fermezza ne stabilità alcuna, et spesse volte sono ridicoli à tutti. Niuna cosa è più indegna d'un animo ingenuo et nobile, che la servile adulatione, si come la schiettezza, et la veracità sono parti degne d'un vero gentil'huomo, ilquale amando cordialmente il Signore, et lo amico suo, gli dice per puro amore la verità, la quale se bene come bevanda amara non è cosi grata al gusto, ha però virtù di evacuare i corrotti humori dell'anima, et finalmente conosciuta la simplicità dell'uno, et la duplicità dell'altro è più grato l'amico acerbo, che l'adulatore suave. Et questo è quello che la scrittura dice in un luogo: Meliora sunt vulnera diligentis quam fraudulenta oscula odientis, cioè migliori sono le ferite di chi ama, che i baci fraudolenti di chi odia, intendendo per ferite, et per baci la verità che punge, et l'adulatione che diletta. Non si dice già, che il figliuolo ilquale cerchiamo di bene allevare, et civile, et christianamente usi di una indiscreta libertà di parlare, come chi non cura di niuno, anzi distinguendo et le persone, e i tempi e i luoghi, deve usar della prudenza, et della modestia insieme, imperoche anchora le medicine adoperate contra tempo, ò in maggior quantità del bisogno, non risanano, anzi spesse volte uccidono l'infermo.</p></div3>
<div3 type="capitolo"><head>Capitolo 125</head>
<argument><p>DE I FALSI TESTIMONII IN GIUDITIO. </p></argument>
<p>Se bene ogni falso testimonio in qualunque luogo si dica affermando il falso, ò negando il vero, è sempre grave peccato, nondimeno gravissimo è quando si fà in giuditio, dove è l'autorità publica, dove interviene il giuramento, dove s'interpone il nome di Dio, et dove finalmente si hà da proferir la sentenza secondo gli atti et le prove, et quello si hà per vero, che il legitimo numero de i testimonii giurati asserisce, non potendo il giuditio humano giudicar dell'occulto. Per il che il testimonio falso commette grandissimo peccato, come le tante ,et cosi importanti circonstanze di quella attione giudiciale et publica apertamente ci dimostrano. La onde tanto più è da dolersi, che questo delitto sia molto frequente à i nostri tempi, et che si trovi gran copia d'huomini, che non solo per amore, et per odio et altri simili affetti, ma per piccolo prezzo hanno la propria anima venale, et esposta ad ogni iniquità, à questo genere si riducono i falsi contratti, et testamenti, et le persone supposite, et mille altri simili inganni et falsità, delle quali speriamo che il nostro giovanetto per divino aiuto, et per buona educatione paterna sarà inimicissimo et per tanto il buon padre deve persuadere il figliuolo con le più efficaci ragioni che gli sia possibile, che giamai in vita sua ne per nuocere all'inimico, ne per giovare allo amico, ne per satisfare alle preghiere di chi si sia, ne per acquistare tutto l'oro, ne tutti gli honori del mondo si lasci condurre à dar testimonianza del falso, et sappia, che non è veramente huomo da bene colui, la cui integrità per qualche modo, qualunque egli si sia può finalmente esser espugnata, si come non saria propriamente casta quella donna, la cui pudicitia per alcun prezzo se ben grandissimo si potesse comperare, conciosia che l'huomo virtuoso è tale elettivamente per l'istessa virtù, et per l'amor di Dio, et non per humani rispetti. Et perche il nostro giovanetto doverà à suo tempo esercitarsi nel governo, et ne gli offitii publici, sarà pienamente instrutto dal padre, et ben risoluto in se medesimo che non solo come testimonio, ma ne anco come procuratore, ò advocato, et molto meno come giudice, ne in detto, ne in fatto, ne nelle publiche congregationi, et consigli, ne meno nelle private testificarà il falso, ne approvarà, et favorirà la bugia, ne opprimerà il vero. Et guai à chi in disprezzo delle humane, et divine leggi farà altrimenti, percioche le calunnie, i pergiurii, et i falsi giuditii, saranno giustamente condennati, et severissimamente castigati al giusto et tremendo Tribunale di Dio, oltra che molte volte comincia l'infamia, et il castigo in questo mondo, permettendo Iddio, che gli occulti inganni di simili, più tosto mostri che huomini, venghino à luce, et à notitia di tutto 'l mondo.</p></div3>
<div3 type="capitolo"><head>Capitolo 126</head>
<argument><p>DELLA VERITÀ IN UNIVERSALE, ET DELLA SECRETEZZA. </p></argument>
<p>In somma per virtù di questo precetto, è prohibita ogni falsità, et ci è commandato, che deposta ogni simulatione, et inganno siamo in tutte le attioni, et nelle parole simplici, diritti, et veraci. Et perche di sopra discorrendo del secondo precetto della legge, et in particulare de i giuramenti, si disse della virtù della verità à bastanza, quanto ella sia lodevole, quanto grata à Dio, quanto giovevole nel privato, et nel publico, per tanto non fa mestieri in questo luogo dirne altro, se non che tra il dir la verità, et il non dir la bugia, è qualche differenza, percioche la bugia non si deve mai dire, et è sempre peccato, benche più et meno grave, secondo la materia, et l'offesa che si fa al prossimo. Ma il nostro fanciullo deve esser talmente allevato che si astenga per quanto è possibile da ogni bugia, etiandio giocosa, et dove non si fa nocumento alcuno, perche dalle bugie leggieri si passa alle gravi, et si acquista il male habito del mentire, con grave danno della salute et della buona estimatione anchora. Quanto poi alla verità è certissimo che dove il giudice legitimamente interroga in giuditio, il testimonio è obligato à manifestar il vero, et secondo il detto di santo Agostino non è in tal caso men reo colui che occulta la verità, che quell'altro che asserisce la bugia. Ma fuori del legitimo giudicio è lecito tal volta, et tal volta anchora è obligo di tacere il vero. Et però molti s'ingannano credendo di non essere colpevoli, ne detrattori, per haver detto il vero contra il prossimo suo, come se fosse lecito palesar le occulte piaghe, et miserie del prossimo et manifestarle a coloro, à i quali non si ha obligo di farle sapere, et onde non segue altro frutto, che denigrar la fama del fratello, et metterlo in mal concetto di tale, che prima lo teneva in buono; ma quando anchora non fosse materia d'infamia, è cosa reprensibile, esser à guisa d'un vaso pieno di fissure, che trapela da ogni banda, et non contiene il liquore, tali sono alcuni tanto incontinenti che par loro di non poter vivere, se dopo haver inteso qualche secreto, non corrono subito à riferirlo, à questo et à quello, i quali offendono grandemente le leggi dell'amicitia, essendo cosa necessaria, nella vita, il communicar con gli amici i segreti nostri, per riportarne consiglio; onde il savio diceva ne i proverbii, Tratta, et conferisci con l'amico tuo i negotii tuoi, et non rivelare à lo straniero il tuo segreto. Però dalla buona educatione, di saper raffrenare la lingua, et non esser ciarlatore, et loquace, di che si ragionò di sopra, si cavarà anchor questo frutto, che il nostro fanciullo si avvezzarà più facilmente, à servar la segretezza, conditione molto necessaria in coloro che amministrano le cose publiche, et sono partecipi de i consigli de i Principi, altrimenti avviene non di rado, che una parola detta per lubricità di lingua, ò per vanità di mostrarsi conscio de i segreti de grandi, ruina uno importante negocio. Et però ben diceva l'Angelo al vecchio Tobia, et al figliuolo in questa sentenza, Il nascondere il sacramento, cioè il segreto del Rè, è cosa lodevole, et ben fatta, ma l'opre et le misericordie di Dio si devono rivelare, et publicare. Per tanto il nostro padre di famiglia, insegni al figliuolo à saper osservare la segretezza, dove et quando conviene, et non esser simile alle feminelle stolte, delle quali è molto peculiare la curiosità del voler sapere i segreti, et la facilità di scoprirli altrui. È celebrato nelle historie antiche un nobile fanciullo Romano, che importunato dalla madre curiosa, d'intendere quello che si fosse deliberato nel consiglio, seppe accortamente celare i negotii uditi da lui in Senato; lo sparlare inconsideratamente, et dir tutti i fatti suoi, et quei d'altri ad ogni proposito, è cosa da imbriaco, si come la scrittura santa dice, Non è segreto alcuno dove regna la ebrietà, et finalmente gli huomini di questa natura, perdono gli amici vecchi, et non ne acquistano de novi. Tenga adunque il nostro giovanetto à memoria quel detto del savio nello Ecclesiastico, Qui denudat arcana amici fidem perdit, et non inveniet amicum ad animum suum, ciò vuol dire, chi scuopre i segreti dell'amico suo perde la fede, cioè perde il credito, cosi appresso il primo amico à cui non hà servato la fede, come appresso gli altri, che non si fidaranno di lui, onde segue, che non trovarà amico, secondo l'animo et desiderio suo.</p></div3>
<div3 type="capitolo"><head>Capitolo 127</head>
<argument><p>DELL'OBLIGO DI RESTITUIRE LA FAMA TOLTA. </p></argument>
<p>Dice la divina scrittura parlando del soverchio bere, che il vino si beve con gusto, et descende suavemente, ma nel fine morde come serpente, questo detto si può moralmente applicare ad ogni peccato, ma per hora ce ne serviremo al proposito nostro della detrattione. È cosa gustosa à molti di gusto depravato, et che bevono la iniquità come acqua fresca il detrahere alla fama altrui, et si fa con gran facilità, ma non si pensa all'amaro sapore che resta dipoi di restituire la fama tolta, la qual parte ho riservata nell'ultimo luogo per sigillo di tutto questo ragionamento, acciò il padre di famiglia imprima efficacemente nell'animo del giovanetto, quanto sia stretto il nodo, che ci obliga alla restitutione dello honore, et fama. Et s'è vero, come è vero, et ne habbiamo detto di sopra à bastanza che colui, che ha tolto la roba d'altri, non havrà remissione del suo peccato se non la rende, che sarà della fama, bene di ordine più alto, et di prezzo, et stima senza comparatione maggiore? la onde se gli huomini considerassero con la debita attentione quello che fanno, et in qual necessità si pongono, quando infamano alcuno, per certo più presto si morderiano la propria lingua, che parlare. Inculchi adunque il nostro buon padre al figliuolo dall'un canto l'obligo grande della restitutione, sotto pena della eterna disgratia di Dio, che più horribil cosa non si può nè dire, nè pensare, et dall'altro la difficultà grande di venir come si suol dire all'atto prattico, percioche gli huomini per vano timor mondano non vogliono essere accusatori di se medesimi, nè disdirsi delle false et calunniose, et malediche relationi, et quando pur con più sano consiglio vi si conducono, la cosa non va come della roba, che facilmente si rende ad egualità, ma della fama avviene bene spesso, che l'infamia si è dilatata talmente che il danno è quasi irreparabile, come per esempio, l'honor delle donne è cosa tanto fragile, che per un sonettuzzo, per un libello famoso, ò per una paroletta detta per vantamento, una povera verginella ne resta offesa in modo, che tutta l'acqua del mare non basta à levar la macchia d'una lingua infernale. Oltre che gli huomini imbevuto che hanno una volta una opinione non la depongono di leggiero, anchor che il calunniatore se ne disdica. Et brevemente sono questi casi gravissimi, et pieni di tante, et cosi implicate difficultà, che huomini dottissimi ne hanno scritto lunghi discorsi, a i quali rimettendomi per non passar i termini del nostro instituto, bastimi di ricordare al nostro padre di famiglia, che allievi talmente il figliuolo che viva lontanissimo da questa obligatione, et da i più teneri anni lo avvezzi a saper rifrenar la lingua sua, suggerendogli spesse volte alla memoria quella sentenza di san Iacomo Apostolo, ilquale scrive cosi nella sua Epistola:</p>
<p>Se alcuno si reputa esser religioso, et pio, non rifrenando la lingua sua, ma seducendo, et ingannando il cuor suo, la costui religione è vana, et inutile.</p></div3>
<div3 type="capitolo"><head>Capitolo 128</head>
<argument><p>DE I DUE ULTIMI COMMANDAMENTI DEL DECALOGO. </p></argument>
<p>Restano per complimento del Decalogo i due ultimi precetti, intorno à i quali poco ci occorre dire, secondo il modo osservato sin qui, che non è di esplicare principalmente la dottrina, ma di cavar documenti per la nostra christiana educatione. E adunque la sentenza di questi due precetti la seguente: Non desiderarai la casa del prossimo tuo, non la donna sua, non il servo, non l'ancilla, non il bove, non l'asino, non cosa alcuna delle sue. Il primo seme, et la radice di tutti i mali è la concupiscenza; onde il Salvator diceva in S. Mattheo, che dal cuore escono gli homicidii, gli adulterii, le fornicationi, i furti, i falsi testimonii, et le bestemmie; la onde questi precetti ultimi sono come un complimento di tutti gli altri, tenendo il cuor nostro lontanissimo non solo dallo effetto, ma anchora dallo affetto del peccato. Et perche due principalmente sono gli obbietti del peccato, cioè il bene utile, et il bene dilettevole, per ciò due concupiscenze si prohibiscono in questi precetti; l'una riguarda il diletto, quando si dice, non desiderar la donna altrui; l'altra l'utilità, onde prohibisce il desiderar la casa, i servi, i giumenti, et le altre facultà del prossimo. Non basta alla osservanza della divina legge non uccidere, non commettere adulterio, o altro atto impudico, non togliere la roba, et la fama altrui, astenendosi dall'operatione, et dall'atto esteriore, che si fa per mezzo di questo corpo, di che si contentano le leggi humane, ma Iddio sopra tutto vuole il cuor puro, et sincero, et la castità, et integrità della mente, la quale chi non costodisce, ma lascia il freno alle concupiscenze, et sfrenate cupidità, et si diletta, et compiace, et presta il consenso à gli illeciti appetiti, che hora la carne, hora il mondo, hora il diavolo ci suggerisce, oltre che costui è già reo del peccato nel cospetto di Dio, facilmente ne segue, che accendendosi tuttavia più la fiamma del desiderio, finalmente perviene all'esecutione, et mette in opera manifesta, quello che già era concepito nel suo cuore, si come S. Iacomo ci dimostra parlando della origine, et del progresso del peccato con queste nobili parole:</p>
<p>Ciascheduno, dice egli, è tentato dalla propria concupiscenza, tirato, et adescato, dipoi quando la concupiscenza ha concepito, cioè quando si congiunge co'l consentimento, genera il peccato, et il peccato consumato non solo per l'opera esteriore, ma per il pieno consenso, genera la morte, et morte eterna. Quindi adunque sono le rapine, et le oppressioni de i poveri, quindi le insidie de i letti maritali, quindi lo infamar altrui, ò per abbassarlo, ò per altro fine, et questa finalmente è la sentina di tutti i mali, che nudi molto prima, et aperti à gli occhi di Dio, nel profondo del cuore, si manifestano poi à gli occhi de gli huomini, per le opere esteriori. Adunque il nostro padre di famiglia, il cui fine è di fare un vero huomo da bene, cioè un buon christiano, et non un hipocrita, nè un Fariseo, contento solo d'un'apparenza esteriore di giustitia, et dentro tutto odio, et rapina, à guisa di sepolcri imbiancati, come il Signor gli chiamava, cercarà con ogni studio, che il figliuolo sia veramente buono nello intimo del cuor suo, per amor di Dio, et della virtù, esortandolo à non voler servire alle cupidità, tiranne crudelissime, ma servire alla volontà di Dio, et à lui solo voler principalmente apparir buono co'l cuor puro, percioche egli è scrutator de' cuori, et non curar la lode, et la gloria de gli huomini, se non per maggior gloria di Dio, altrimenti si perde la mercede eterna; oltra che spesso anchora avviene, che gli huomini attentissimi osservatori de i difetti altrui, scuoprono la finta, et simulata bontà, et disprezzano, et deridono il simulatore. Dicagli che non ci è maggiore, nè più nobil vittoria, che vincere le proprie cupidità, alle quali se ci avvezziamo à resistere, diventaranno di continuo più deboli, et il diavolo havrà meno gagliardi, et efficaci stimoli per tentarci. Aggiunga che un'huomo dato in preda alle sue cupidità, niuna cosa consiglia, nè discorre, nè giudica rettamente; et non altrimenti che l'occhio, sopra il quale è posto un vetro colorato, vede tutte le cose di quel colore, cosi egli regola ogni cosa dall'appetito suo, et non dall'honesto, nè dal bene commune. In somma tutta la fatica del christiano ha per scopo, et mira, come dice un santo huomo, di conseguire, et di pervenire alla purità del cuore, con la quale poi si arriva all'ultimo fine di tutti i fini, cioè à Dio; percioche è scritto, Beati i mondi del cuore, perche essi vedranno Dio. Ma perche tutto questo, et ogni altro dono perfetto viene da alto, come S. Iacomo dice, et discende dal padre de i lumi, et da lui conviene che humilmente, et con devota oratione si dimandi, altrimenti è vana, et infruttuosa la sollecitudine humana, senza l'aiuto divino; per tanto è necessario discorrere alquanto della oratione, massime che delle quattro cose proposte da principio, che furono il Simbolo de gli Apostoli, i sette sacramenti, il Decalogo della legge antica, et l'oratione Dominicale, solo di questo ultimo capo alquanto ci resta ragionare.</p></div3>
<div3 type="capitolo"><head>Capitolo 129</head>
<argument><p>DELLA ORATIONE. </p></argument>
<p>Dico adunque che l'oratione, si come i Santi Padri ci hanno insegnato, è una elevatione, una salita della mente nostra verso Dio, quando ritirandoci noi nella cameretta del nostro cuore, et chiudendo quanto si può la porta di esso, si che le sollecitudini temporali, et le cure moleste di questa vita terrena, per alquanto spatio di tempo non ci inquietino, cominciamo à considerar la grandezza delle misericordie di Dio, et nel generale verso tutto il genere humano, et nel particulare verso noi medesimi, et sollevandoci à poco à poco dalla terra, et salendo per questa divina scala verso il cielo, si và purgando l'occhio dell'anima, offuscato prima dalla nebbia de gli affetti carnali, et scorge con maggior luce del solito altri paesi, altri honori, altri beni, et per conseguenza altri desiderii, et altri amori si accendono nell'anima, laquale avvicinandosi tuttavia più al fonte d'ogni bene, fissa lo sguardo della consideratione, et della meditatione in Dio, et ne gli innumerabili benefitii suoi, et tutta si immerge nello abbisso di quella infinita clemenza et bontà, quivi humilmente prostrata à i piedi del suo benignissimo Signore, del suo amantissimo padre, et del suo dilettissimo sposo, hora lo lauda, lo benedice, ,lo magnifica, lo ringratia per se, et per tutte le creature, hora con grandissima fiducia effonde, come il profeta dice, nel conspetto di Dio i desiderii et le petitioni sue, et gli espone le tribolationi sue, et gli dimanda aiuto, et soccorso, et non ritorna giamai l'anima supplichevole vacua dalla presenza di colui, che altro non desidera, che ritrovar in noi capacità, per riempirci della sue gratie. In somma la oratione è una chiave che apre il Cielo, è una fida messaggiera, et una accettissima mediatrice, che porge le nostre suppliche à Dio et ci impetra perdono delle nostre colpe; et finalmente è una catena d'oro celeste, che ci liga con Dio, dalla cui unione ridonda ogni bene nell'anima, perilche tanto l'oratione è più perfetta, quanto più asseguisce questo fine di sollevare, et unire la mente nostra con Dio.</p></div3>
<div3 type="capitolo"><head>Capitolo 130</head>
<argument><p>DELLE PARTI, ET CONDITIONI DELL'ORATIONE. </p></argument>
<p>Hor non si appertiene al nostro instituto, il trattare esquisitamente delle parti della oratione, che come si è accennato poco di sopra, sono due, rendimento di gratie et petitione, nè meno è offitio nostro esporre sottilmente molte altre cose, che si possono considerare intorno all'oratione, come per cagion di esempio potiamo dire che vi sono due maniere d'oratione, l'una chiamata vocale, et l'altra mentale, la vocale si fa pronuntiando, et co'l suono esteriore delle parole, ilqual modo si usa più communemente ne i sacri templi salmeggiando, et recitando divote preghiere, secondo la institutione della nostra madre santa Chiesa, et è questo modo di orare grandemente utile ad eccitar la divotione del popolo fidele, nella oratione publica, et nella privata, anchora giova parimente à riscaldare, et infiammare il nostro cuore, acciò sia più disposto alla oratione mentale, la quale è cosi chiamata, per ciò che tacendo la lingua, ò solo parlando alcune poche parole, che l'ardore de lo spirito, mescolate con accesi sospiri à quando à quando spinge fuori, nel resto la mente è quella che ora, nel silentio et nel segreto del cuore, dove Iddio la ode con grandissimo piacere, et risponde all'anima diletta, et ragiona seco cose tanto suavi, che lingua humana non può esprimerlo, et è questa maniera di oratione tanto perfetta, che è la vita, et l'anima, per cosi dire, dell'oratione vocale, altrimenti se l'huomo interiore non ora in spirito, et verità, poco è il frutto che ne apporta il solo movimento delle labra, et il suono delle parole.</p>
<p>Lungo anchora saria à raccontare le conditioni, che si ricercano nella buona oratione, come dire, ch'ella deve esser piena di fiducia, et di speranza della immensa benignità di Dio, deve esser humile, risegnata nella voluntà di Dio, massime nel dimandare cose che appertengono al corpo, et al sostentamento di questa vita; vuole anchora l'oratione esser fervente, non tiepida, et rimessa; et di più è necessario che l'oratione sia assidua, et perseverante, co'l qual modo ella finalmente vince l'invincibile; lascio di dire che si devono rimovere tutti gli impedimenti, che fanno argine, et muro, si che l'oratione nostra non può penetrar à Dio, cioè il peccato, et l'affetto et voluntà di peccare, et l'odio verso il prossimo, il non voler rimettere le ingiurie ricevute, altrimenti con qual fronte ardiremo noi di levar le mani sanguinose verso 'l Cielo, et sperar di esser esauditi? Et perche per noi stessi siamo indegni di impetrar cosa alcuna, per tanto le nostre preghiere devono prendere efficacia de i meriti di Christo, et nel nome suo debbiamo supplicar il padre delle misericordie, che ci esaudisca, si come vediamo che la santa Chiesa fa in tutte le sue orationi, implorando insiememente l'aiutorio della Beatissima Madre di Dio, et de i santi gloriosi che regnano con Christo, acciò siano nostri mezzani, et intercessori, pregando con noi et per noi il sommo Iddio padre, figliuolo et Spirito santo, solo autore, et donatore della gratia, et della gloria.</p>
<p>Hor delle cose sudette, et di altre assai simiglianti, pertinenti à bene et fruttuosamente orare, non è, come già ho detto di sopra, offitio mio di discorrere sottilmente, ricordo però al nostro padre di famiglia, che legga alcuno di quei libri, che di proposito, et copiosamente trattano questa materia, come il Catechismo Romano, non mai à bastanza lodato, et il libro di fra Luigi Granata gran maestro dell'arte de lo spirito, ilquale libro è inscritto, della oratione, et meditatione, et altri simili, dalla lettione de i quali libri, et trattati instrutto il padre di famiglia, potrà insegnare molte cose utilissime al figliuolo, le quali per noi si tacciono.</p></div3>
<div3 type="capitolo"><head>Capitolo 131</head>
<argument><p>QUANTO GRAVE DANNO SIA, NEL POPOLO CHRISTIANO IL POCO STUDIO DELLA ORATIONE. </p></argument>
<p>Fra le molte calamità di questi ultimi tempi, ne i quali è raffreddata la carità, et abondata la iniquità, non è già da riputar la minore, il poco studio della oratione, che communemente si vede, anzi alcuni huomini spirituali sogliono dire, che tutti i mali da i quali è afflitto il popolo di Dio, et il mondo tutto, nascono per difetto d'oratione, si come per contrario quanto ci è di bene in terra è frutto della oratione. Et veramente è cosa da piagnere, vedendo che alcuni riputati intendenti non sanno à pena per nome che cosa sia oratione mentale, tanto sono lontani da esercitarla, altri la tengono per cosa da vecchiarelle, e da Monaci e Frati, altri portando come per ornamento in mano belle, et ricche corone, et dicendone qualche parte, mentre trattano cose famigliari con i sevitori, ò discorrono con amici di cose impertinenti, per non dire mentre vagheggiano à loro diletto, et in somma orando con niuna, ò pochissima attentione, par loro di haver complito à bastanza con l'obligo di far oratione. Per tanto è sopramodo necessario che la buona educatione christiana, rimedii a questo inconveniente, et che mal grado della prudenza della carne, nimica di Dio, si sappia, et s'intenda, et si metta in prattica, che noi siamo christiani per gratia di Dio, et non più gentili, come furono gli antichissimi avi nostri, onde christianamente, secondo i precetti di Christo, et secondo gli instituti de i santi Apostoli che tanto spesso ci ricordano il far oratione, è di mestieri, che noi viviamo, et non come genti che non conoscono Dio. Hor io vorrei sapere da costoro che con nome di christiani, vivono poco meno che da gentili, qual cosa ci è maggiormente necessaria della oratione? chi non sa quanti sono i bisogni, et le necessità nostre et quanto al corpo, et quanto all'anima, et per noi medesimi, et per i nostri congiunti, et per il privato et per il publico? senza dubbio siamo poveri, et bisognosi d'infinite cose. Ma forse a i ricchi, et potenti non par vero di essere ne poveri ne bisognosi, hor qual cosa habbiamo noi che non penda dalla potente mano di Dio, non solo come donatrice, ma come conservatrice, et come padrona assoluta, di ritorci quando gli piaccia et stati et facultà, et robustezza di corpo, et sanità, et figliuoli et l'istessa vita, si come ben lo intendeva quel fortissimo lottatore contra il demonio quando diceva à ciascuna delle sue tentationi: Iddio me l'ha dato, Iddio lo ha ritolto, sia benedetto il nome del Signore; et non solo per questi beni carnali che tanto ci piacciono, ci conviene picchiare all'uscio della divina misericordia, ma molto più per i beni spirituali, come più importanti, atteso che tutti siamo, come dice un santo Dottore, poveri, et bisognosi della gratia di Dio. Adunque ò sia per impetrar dal sommo Dio le cose necessarie per il corpo, et per l'anima, ò perche si degni conservarcele, ò per ringratiarlo de i continui beneficii che riceviamo ad ogni momento, poi che non potiamo volger gli occhi in parte alcuna, che non ci vediamo circondati da i doni del nostro benignissimo padre, ò sia per chiederli perdono delle quotidiane offese, et peccati, et per ottener lume, et intelletto, et fortezza di spirito, perche ogni nostra attione sia indrizzata à prospero fine, et acciò possiamo caminar sicuri tra tanti pericoli di questa vita, et tra tanti lacci, et insidie che il demonio nostro acerbissimo nimico ci tende, in somma per tutti i bisogni sopradetti, et per altri assai che saria dificile à numerare, habbiamo grandissima necessità, di ricorrere continuamente alla oratione. Lascio di dire, i frutti dolcissimi, et suavissimi che questa benedetta pianta produce, et quali tesori dispensi Iddio all'anima nel colloquio della oratione, et quanto culto, et honore si renda à Dio, con questo adoratissimo sacrifitio, et come altissimamente si esercitino le più sublimi virtù chiamate Theologali, cioè fede, speranza, et carità; di questi et di altri effetti mirabili che fa l'oratione, me ne rimetto a i suoi proprii scrittori, che per materia principale, come di sopra habbiamo detto, ne trattano copiosamente.</p></div3>
<div3 type="capitolo"><head>Capitolo 132</head>
<argument><p>DELLA CURA PATERNA CIRCA IL SANTO ESERCITIO DELL'ORATIONE; ET PRIMA DEL TEMPO, ET DEL LUOGO. </p></argument>
<p>Ma per discendere hormai più in particulare alla cura, et diligenza paterna circa l'oratione, et spetialmente circa il tempo, e il luogo di farla, dico che una delle cose più necessarie nella vita humana, et nel buon reggimento della famiglia, è la dispensatione del tempo, il quale ben che sia brevissimo, et velocissimo, nondimeno se è compartito con giuditio, et con discretione, supplisce à molte operationi, come per esperienza si vede nelle congregationi bene ordinate de' religiosi. Per tanto nelle operationi domestiche è da fuggire ogni confusione, assegnando à ciascheduna il suo debito tempo. Et poi che la oratione è una attione tanto necessaria, et importante, quanto dimostrato habbiamo, sarà ben giusto, che delle ventiquattro hore, che il giro di ciascun giorno ci concede, almeno una se ne assegni à questo santo esercitio della oratione, rimanendo tanta parte alla cura moderata del corpo, et à gli esercitii, et negotii humani. Ma quale di queste hore sia più commoda perche la famigliuola si raccolga come à mensa, per pascersi di cibo spirituale, tocca alla prudenza del padre di famiglia, considerato l'ordine della casa, et le circonstanze particulari à determinarlo; ma generalmente parlando quell'hora che più è rimota dalli strepiti, et da i commertii, per cagion de i quali molti vanno, et vengono in casa, quella per ordinario sarà più opportuna; percioche per far oratione è molto necessario haver la mente quieta, et non haver cose che ci desviino, poi che una delle maggiori difficultà, massime à quelli che non sono bene esercitati, si è il raccogliere, et unire l'anima nostra, sparsa per i sensi, et per le varie cogitationi, che la distraggono. Quindi è che i luoghi rimoti, et solitarii, et le hore manco strepitose, come sono quelle della notte, ci aiutano non poco per esser meglio disposti à far oratione. Crederei adunque che la sera dopo il segno dell'Ave Maria, quando appunto la santa Chiesa ci invita, et le occupationi del giorno in buona parte cessano, fosse tempo proportionato per questo santo esercitio. L'istesso dico della prima hora del giorno, et dell'aurora, massime nella stagione di state, nella quale anchora si potria deputar il mezzo giorno, per far resistenza al demonio meridiano, che in quel punto è più infesto. È però da sapere che quanto maggiore è l'intervallo dopo il cibo, et quanto più il capo è purgato da i vapori, che si sollevano da lo stomaco, tanto l'huomo sarà meglio disposto à far oratione. Et perche, come s'è detto poco innanzi, la conditione del luogo fa assai, torno à ricordare quello che altre volte mi pare haver detto, cioè, che in ogni casa di christiano, ma almeno in quelle de i nobili, che sono spatiose, et grandi, vi dovrebbe essere un piccolo oratorio, secondo il numero de gli habitatori, deputato solo al culto divino; percioche essendo noi huomini d'anima, et di corpo, et non spiriti nudi, apprendiamo le cose per mezzo di quei sensi esteriori, et maggiormente i fanciulli, di maniera, che l'aspetto solo del luogo, dove si fa oratione, move una certa riverenza, et divotione, tanto più essendo ornato decentemente, et con sante imagini, et con alcuna lampada accesa; le quali cose tutte giovano à far ritirar l'anima in se medesima, et ad applicarsi con maggior attentione à questo offitio. Ma perche molte sono le insidie di Satana, per tanto per evitar ogni scandalo non mi par essere espediente, massime dove le famiglie sono numerose, che tutti insieme huomini et donne si ritrovino nell'oratorio, etiandio che potessero stare divisi, se però la divisione non fusse tale, che punto non si vedessero, ma in ogni modo mi par meglio che il padre di famiglia ori con gli huomini, et la madre di famiglia con le donne in tempi distinti; et se gli appartamenti separati, come ne i nobili palagi avviene, havranno parimente luoghi diversi, sarà anchor meglio. Tuttavia se per il piccolo numero de' famigliari, ò per altra cagione, paresse al padre di famiglia, che tutti di casa si trovassero presenti nel medesimo luogo all'oratione, avvertisca almeno, che sempre vi sia luce nello oratorio, et egli stia in parte, ove commodamente possa vedere tutto quello che si fa da ciascuno.</p></div3>
<div3 type="capitolo"><head>Capitolo 133</head>
<argument><p>COME À POCO À POCO DI DEBBIA AVVEZZARE IL FANCIULLO ALLA ORATIONE. </p></argument>
<p>Vediamo per esperienza nelle cose naturali, che un piccol seme, prima à pena spunta dalla terra, poi germoglia in pianta, quindi surge in arbuscello, finalmente diviene albero robusto, et perfetto; cosi avviene della cultura dell'animo, intorno alla quale la cura paterna si và affaticando nella educatione del figliuolo; per il che è necessario havere alquanto di patienza ne i primi principii, et non sotrarre la mano dalla opera, ma proporsi innanzi à gli occhi il frutto, che à suo tempo con la divina gratia si raccoglierà. Il qual ricordo dato da noi in questo luogo, si ha da applicare ad ogni altra materia simigliante della nostra educatione Dico adunque, ritornando al proposito incominciato, che da principio doverà bastare, che il fanciulletto stia presente nell'oratorio con atto riverente, per quello spatio di tempo che parerà al padre, et non sarà poco che con gli altri osservi il silentio, et si facci il segno di santa Croce, ò alcuna cosarella simile, poi dica il Pater, et l'Ave, et stiasi ascoltando, di mano in mano, poi che sarà più capace, risponderà alle Litanie, et farà oratione vocalmente, dicendo i Salmi penitentiali, ò il notturno per i morti, ò altra divota oratione, et offitio approbato dalla santa Chiesa. Avvezzisi però il fanciullo à star in ginocchioni compostamente con tutto il corpo, et à pronunciar le parole acconciamente, et con attentione, quanto l'età comporta, si che accompagni in qualche parte la divotione interiore, co'l devoto proferire della lingua, et questa riscaldi scambievolmente l'intentione del cuore. Et perche mentre si è nell'oratorio non ci è tanta opportunità, avvertiscasi per prima il fanciullo di quello che si va à fare, et dipoi lo corregga il padre dove sarà bisogno, et dolcemente anchora con qualche lode, gli aggiunga sproni al corso. Ma poi che sarà pervenuto à più perfetto uso di ragione, dopo la oratione vocale, la quale è sempre bene di usare, come preparatoria alla mentale; percioche con la pronuncia di quelle parole, che sono piene di spirito di Dio, l'anima cominciarà à riscaldarsi, et con più facilità si dispensarà quel tempo, perche il fare un'hora intera d'oratione mentale vuole habito, et esercitatione non mediocre. Adunque, come ho cominciato à dire, dopo la oratione vocale, proporrà il padre di famiglia brevemente uno, ò due punti da meditare, ò potrà farlo avanti, come gli parerà, sin tanto che lo spirito istesso, et l'assiduità del fare oratione, insegnarà al nostro divoto giovanetto come si debbia orare, conciosia che l'oratione frequentata è ottima maestra di se medesima. Tuttavia perche da principio conviene, come vite debole, appoggiarsi à qualche sostegno, potrà il padre di famiglia far leggere al figliuolo medesimo qualche parte di alcun divoto libro, onde gli altri anchora prendano edificatione, et materia di orare, et il più largo campo della meditatione, è la vita, et morte del Salvatore nostro Giesù Christo, et il libro della croce, et parimente la consideratione hora della morte, et della vanità di tutta la presente vita, hora della gloria del paradiso, et de gli altri novissimi, de i quali si parlò nel trattato del Simbolo Apostolico, le festività anchora che corrono giornalmente, nelle quali la santa Chiesa ci rappresenta tutti i principali misterii della nostra redentione, le prediche udite, et altre cose simili porgeranno materia di meditare. Ricordisi anchora il padre di famiglia, à far fare oratione in spetie per i bisogni domestici, per quelli de' parenti, et amici, et benefattori, per i morti, per la patria propria, et per tutta la santa Chiesa universale, acciò il fanciullo dilati lo affetto della carità, et si assuefaccia à ricorrere à Dio in tutte le necessità, et private, et publiche.</p></div3>
<div3 type="capitolo"><head>Capitolo 134</head>
<argument><p>DELLE ESAMINE DELLA CONSCIENZA, ET DI ALCUNI PUNTI PRINCIPALI. </p></argument>
<p>Si legge che l'antico Catone il Censore, era solito ogni sera rammemorare, et ripetere fra se medesimo tutto quello, che in quel giorno haveva detto, udito, et operato, il che egli seguitando il costume de i Pitagorici, usava di fare per esercitar la memoria, laqual cosa se un'huomo Gentile, per fine di non molto momento, non si gravava di fare giornalmente, quanto meno dovrebbe esser grave al Christiano per salute dell'anima sua? Et se i mercanti accurati rivedono ogni giorno i lor libri, et se il diligente padre di famiglia vuol sapere quotidianamente et con ragione, de i suoi fattori, et minori le cose più sustantiali del giorno, come non dovrà il christiano riveder alquanto il libro della sua conscienza, cosa, che si fa in brevissimo spatio di tempo, etiandio giacendo sul letto? oltra che per l'istessa cura famigliare, et per il buon reggimento domestico, può giovare non poco la consideratione delle operationi diurne, riferendo ogni cosa à Dio, et riordinando dove si fosse mancato, noi medesimi, et le attioni nostre, et con la regola della divina legge. Mi ricorda in questo proposito haver veduto stampato un memorialetto che contiene il modo di esaminar la conscienza ogni sera, ridotto a cinque brevissimi punti, liquali perche sono conformi alla nostra materia, mi è parso bene registrargli in questo luogo.</p>
<p>Il primo punto adunque è questo;</p>
<p>Rendere gratie humilmente à Dio di tutti i benefitii ricevuti, quel giorno. Il secondo, chieder gratia, et lume di conoscere, et di odiare il peccato. Il terzo, Dimandar conto all'anima sua, di tutte le offese fatte il giorno à Dio, con i pensieri, con le parole, con le opere, et con omissione di quello che dovea fare. Attendendo spetialmente à quei difetti, à i quali per ordinario più si sente inclinato.</p>
<p>Il quarto, Supplicar co'l cuore humiliato perdono à Dio, de i sudetti difetti, et mancamenti suoi, et dolersene et abhorrirgli.</p>
<p>Il quinto, Proporre fermamente di guardarsi per l'avvenire con l'aiuto di Dio da i peccati, et quanto a i già commessi, far proponimento di confessarsene.</p>
<p>Contiene il medesimo memorialetto, cinque altri punti, per la mattina quando ci leviamo da letto, et perche servono alla nostra christiana educatione, et alla materia della oratione, non lascierò di riferirli anchor essi.</p>
<p>Il primo, Ringratiar Dio et benedirlo in tutti i suoi doni, et in spetie per haverci custodito quella notte.</p>
<p>Il secondo, offerir tutto se stesso nelle mani di sua divina Maestà, pregandola che ci habbia in sua guardia, et ci dia gratia di far quel giorno ogni cosa secondo il suo santo volere.</p>
<p>Il terzo, fortificarsi interiormente contra quei peccati dove più ordinariamente siamo soliti di cadere, rinovando i proponimenti di astenercene mediante l'aiuto divino.</p>
<p>Il quarto, chieder aiuto à Dio per questo, et per ogni altro bisogno nostro, raccommandandoci alla gloriosa Vergine Madre, all'Angelo custode, et à tutti i beati del Paradiso.</p>
<p>Il quinto, et ultimo, dir tre volte il Pater noster, et Ave Maria, per tutti li fideli vivi, et defunti, et dipoi udire potendo la santa Messa con divotione, offerendo à Dio quel benedetto sacrifitio, per i suoi peccati, et per tutte le necessità della santa Chiesa.</p></div3>
<div3 type="capitolo"><head>Capitolo 135</head>
<argument><p>DELLA UTILITÀ DE I SUDETTI PUNTI, ET DELLE ORATIONI CHIAMATE IACULATORIE. </p></argument>
<p>Questi istessi punti, ci potranno apportar materia di far oratione mentale più lungamente quando ci sarà opportuno. Ma quando pure per le occupationi humane, et varii accidenti di questa penosa vita, non ci fosse permesso lungo tempo per ritirarci, almeno non si lasci mattina, et sera di far un poco di raccoglimento del nostro cuore, secondo il modo detto di sopra, et sentirà ciascuno giovamento mirabile, di questa poca preparatione et meditatione matutina, et vespertina, et più lieti, ne passarà i giorni, et più quiete le notti. Et benche i negotii, et occupationi terrene si dovriano prendere con tal misura, che non ci impedissero il negocio della salute, et la cura principale dell'anima, nondimeno niuno si può escusare di non fare oratione per carestia di tempo, percioche la mente nostra è libera, et può sempre levarsi in Dio mentre anchora le mani stanno esercitandosi in alcun lavoro. Oltra che un movimento solo della voluntà, che amorosamente si volge à Dio, un sospiro casto, che prorompe dall'intimo del cuore, un dir solo con vero affetto, Signore, et Dio mio miserere di me peccatore, una cotale brevissima oratione sarà spesse volte di tanta efficacia, che avanzarà le molte lunghe, fatte con tepidità, et negligenza, et queste sono quelle orationi chiamate iaculatorie, che a guisa di saette, sospinte dall'arco d'un cuore humile, et acceso di amor di Dio, volano velocissimamente al Cielo. Et di queste tali soventi volte il giorno si doveria armar il christiano, come per esempio, quando comincia un negocio, quando ha à parlare per cosa di momento, quando si vede assalir da qualche tentatione, et finalmente per riaccendere in noi medesimi et tener vivo il fuoco dell'amor di Dio, perche noi siamo in questa valle di lagrime, dove da ogni lato soffiano venti crudeli, che di continuo lo raffreddano.</p>
<p>Adunque il nostro padre di famiglia, avvezzi pian piano il figliuolo à questi santi esercitii, et prima faccigli imparare à mente i sudetti punti. Secondariamente giovarà assai che il fanciullo veda il padre suo medesimo che mattina et sera si presenta avanti à Dio, dica tal volta il padre con voce alta, à bello studio, si che il fanciullo intenda in atto di oratione, et vada ripetendo fra giorno alcuno de i punti detti di sopra, come per cagion d'esempio, Iddio mio, datemi gratia che io non v'offenda. Iddio padre delle misericordie vi ringratio di tutti i benefitii che vi è piaciuto di farmi, et simili, per ciò che il fanciullo per se stesso apprenderà di imitare il padre, et poi di mano in mano, cominciarà il fanciullo à pronuntiar alcuna di quelle orationi, in atto divoto avanti il santissimo Crucifisso, come verbi gratia levandosi la mattina dica uno ò due punti in persona propria, con semplici et brevi parole, dicendo, Christo mio io mi dedico tutto alla Maestà vostra questo giorno. Proponga anchora di non voler quel giorno commettere, aiutato da Dio, alcun diffettuzzo, nel qual soglia cadere et ne sia stato ripreso, et cose tali. In somma à poco à poco si avvezzarà talmente che quando sarà grande non sentirà fatica, ma con suavità farà l'esamine della conscienza et l'altre cose. Et questo ha da essere lo studio del padre, non di voler che il fanciullo faccia ogni cosa ad un tratto, nè meno ad una determinata tassa, come chi lavora ad opera, ma deve dolcemente cercare di farlo innamorar del bene, si che se ne diletti il fanciullo, et operi con gusto, et con lento, et occulto accrescimento venga à tale, che acquisti il buon habito, per il quale poi si opera perfettamente con facilità et con dilettatione.</p></div3>
<div3 type="capitolo"><head>Capitolo 136</head>
<argument><p>SI RISPONDE AD ALCUNI CHE FORSE RIPRENDERANNO QUESTA MANIERA DI EDUCATIONE. </p></argument>
<p>Io temo che alcuni huomini intendenti, et giuditiosi, se pure alle mani loro capitarà mai questo trattato, et havranno otio di leggerlo, oltra quello che meritamente potranno desiderarvi, di maggior prudenza, et dottrina, una cosa per ventura fra le altre riprenderanno, certo grave assai, et degna di consideratione, percioche diranno che questa maniera di educatione riuscirà non solo poco utile, ma dannosa alla republica, et che in cambio di allevare nobili Gentil'huomini, et Cavalieri, et Cittadini, quali il bisogno della patria richiede, si verrà à far tanti monaci, et religiosi, più idonei per starsi nel choro, et nelle celle, che per i palagi, et per le piazze, nelle administrationi, et commertii civili, et affermaranno questa esser cosa evidente, poi che con questi esercitii d'oratione, con gli esamini di conscienza, et co'l frequentare i sacramenti, tutti si daranno allo spirito, et vorranno farsi religiosi. Alla quale obbiettione volendo pur rispondere alcuna cosa brevemente, io prego il benigno lettore, che voglia ridursi à memoria, che il titolo di questa opera è della educatione christiana; onde se per altre vie io pensavo condurre il nostro fanciullo, che per quelle della osservanza della legge di Christo, per certo io potevo risparmiar questa fatica, quale ella si sia, et lasciar di scrivere. Ma passando più avanti vorrei sapere da chi sente altrimenti, se egli è vero, come non si può negare, che i Filosofi nelle Etiche, et Politiche loro, hanno proposto per fine dell'huomo la felicità di questa vita, che più oltra non scorgevano, se non forse molto debolmente, et dubbiosamente. Et se questa felicità l'hanno posta nell'operatione della virtù, come anchora è certo, per il che ricercano nell'huomo civile gli habiti di tutte le virtù morali, et intellettuali, che però non trapassano le forze dellla natura. Hor se i Filosofi si proposero, secondo l'intendimento loro, cosi alto fine, che per conseguirlo fosse necessario formare un perfetto virtuoso, che diremo dell'huomo christiano, il quale havendo per fine la felicità eterna, chi è che non sappia, che à tanta altezza non si può pervenire per altri mezzi, che per le operationi virtuose, fatte in gratia di Dio? et salendo per la scala di quelle altissime virtù theologali, Fede, Speranza, et Carità, che i Filosofi non conobbero? Ma la divina gratia, che è quella che dà vita, et efficacia di merito eterno all'opere nostre, ci è data, et moltiplicata per i sacramenti santi, come per alcuni canali d'oro, et per mezzo di quella fidata messaggiera, et ambasciatrice de i nostri bisogni, cioè per la oratione santa, della quale si è ragionato di sopra. Adunque concludendo diciamo, se la porta del paradiso sarà aperta solamente à gli amici di Dio, se l'amicitia di Dio, la quale egli per sola sua benignità ci dona, si conserva poi, et si accresce continuamente per i mezzi già detti; et se la gratia è quella che merita, et partorisce nova gratia à chi non tiene il talento otioso, ma opera secondo la gratia; se, dico, cosi è, per certo chi vuol poco commertio con i sacramenti, et con l'oratione, dimostra voler poco stretta amicitia con Dio, et voler poco del suo aiuto, et favore, et dimostra non conoscer bene tra quanti nimici, et quanti pericoli noi siamo, et quanto bisogno habbiamo della continua gratia di Dio, onde è scritto in san Luca; È necessario sempre orare, et non mancar giamai.</p></div3>
<div3 type="capitolo"><head>Capitolo 137</head>
<argument><p>CHE LA FORMA DELLA VITA CHE SI PROPONE È COMMUNE À TUTTI. </p></argument>
<p>Tu adunque, diranno costoro, vorresti tutti gli huomini religiosi? et che altro è il christiano? anzi, replicaranno, farai con questi modi tutti i fanciulli monaci, et clerici riformati. A questo dico che mi sovviene haver letto una risposta di un santo Dottore, il quale lodando altamente, et consigliando la virginità, introduce alcuni, che dicevano, che se tutti volessero esser vergini, mancaria il mondo in breve tempo; à i quali rispondeva in questa, ò simil sentenza: O volesse Iddio, che presto il cielo si riempisce di beati; forse in questa istessa forma potrei rispondere anchor'io. Ma lasciando questo da parte, dico che la santità non repugna, anzi conferisce à i negotii del mondo, et à i reggimenti de gli stati, et alla amministratione de' magistrati, et si potrebbono allegare infiniti esempii di Re, et Regine, et Signori di alto affare, et gentil'huomini nobili, et ricchi, che hanno seguitata questa forma di vita, che noi andiamo adombrando con la nostra educatione; anzi molti di loro hanno tenuto l'occhio à più alta mira di perfettione, come appare per il testimonio della santa Chiesa, che gli ha canonizati per santi; come fu san Ludovico Re di Francia, san Liopoldo d'Austria, et molt'altri, et non di meno ritennero gli stati, et preminenze, et honori loro, et governarono Città, et guidarono eserciti, et fecero cose degne di cavalieri, et di senatori, anzi tanto meglio le fecero, perche erano santi, et servi di Dio. Hor chi vorrà ben considerare il progresso de i miei ragionamenti, vedrà che io mi sono ito accommodando à quella maniera di vivere christiano, che secondo la infirmità nostra più communemente si può osservare. Il timor di Dio è necessario à tutti, il non star in stato di peccato, anzi abominarlo, et sforzarsi per quanto si può con la seconda gratia di non offender Dio, il resurger quanto più presto, quando per fragilità si cade, l'adempir gli oblighi della sua vocatione, il proceder con giustitia, et verità in tutte le vie sue, finalmente amar Iddio, e il prossimo, sono cose communissime, et necessarie à ciascuno. È nota la risposta del Salvatore à colui che lo interrogava, che doveva fare per ottener la vita eterna, Si vis ad vitam ingredi serva mandata; cioè osserva i commandamenti, se vuoi la vita, non fornicare, non furare, et gli altri. Ma quanto questo si possa fare senza qualche frequenza di sacramenti, senza qualche studio di oratione, senza qualche cura, et vigilanza dell'anima sua, dicalo à se medesimo nel segreto della conscienza sua, ma palesemente dicalo il mondo tutto, pieno di discordie, di rapine, di lusso, di liti, di calunnie, di testimonii falsi, di giuditii venali, di usure, di impudicitie, et di mille altre miserie, et pur quelli che cosi vivono si chiamano, et vogliono esser chiamati christiani, et sono nel grembo della santa Chiesa Catholica Romana, et si confessano, et communicano almeno una volta l'anno. Adunque, s'io non m'inganno, non havrà ragione la prudenza della carne, à dire che questa nostra educatione tira troppo la corda, et che questo è un voler che tutti i fanciulli si faccino frati. Io ho detto, et dico, che vorrei che tutti fossero buoni christiani, et l'istesso deve voler chiunque rettamente vuole; hor se per far questo ci è altra miglior forma di educatione, quella si osservi, che io non repugno, ma non penso si trovarà di leggiero. Ma troppo lunga digressione habbiamo fatta, se ben forse non senza necessità, però è tempo di ritornare onde ci partimmo, et dar hormai complimento à questa parte dell'oratione, et insieme à tutto il trattato della dottrina christiana.</p></div3>
<div3 type="capitolo"><head>Capitolo 138</head>
<argument><p>DELLA ORATIONE DOMINICALE OVERO PATER NOSTRO. </p></argument>
<p>La oratione dominicale, cioè del Signore, che con altro nome diciamo il Pater nostro, è cosi chiamata, perche il Signore, et Salvator nostro la compose, et instituì egli stesso, la onde ciascuno per se medesimo può intendere quanto ella sia perfetta. Et perche molti santi Dottori si sono affaticati, a scoprir l'artifitio de lo Spirito santo, onde ella è pienissima, et ultimamente il Catechismo Romano l'ha dechiarata à parte à parte cosi compitamente, che non resta che desiderare; per tanto non fa di mestieri che io mi estenda molto in questa parte, ma solo per oservar l'instituto nostro la trascorreremo sommariamente non senza utilità della nostra educatione. Il Simbolo Apostolico contiene la somma delle cose pertinenti alla fede, et di quello che debbiamo credere, il Decalogo, cioè i dieci commandamenti, contengono quello che debbiamo operare, l'oratione del Signore contiene le cose che debbiamo chiedere à Dio, et sperare dalla sua ineffabile clemenza. Et è questa mirabile, et divina oratione distinta in due parti, la prima è una invocatione à Dio, et quasi un piccolo proemio, prima che veniamo alle preghiere, et domande, che sono sette, et si contengono nella seconda parte, cioè in tutto il restante della oratione.</p>
<p>Cominciando adunque dal proemio, compreso in quelle breve ma molto misteriose parole, Pater noster qui es in celis, havrà il nostro padre di famiglia, et da questa sentenza, et dalle altre che seguono della oratione Dominicale, larga, et abondante materia, di inserir nell'animo del figliuolo molte christiane virtù, di che andaremo spargendo alcuni pochi semi.</p>
<p>Padre è nome di amore, di providenza, di honore, et di disciplina, dolcissimo, et amabilissimo è il nome del padre, et ci dichiara l'ineffabile amore di Dio verso di noi, onde se bene è creatore, et Signore vuole che andiamo à supplicarlo non timidamente come servi, ma confidentemente come figliuoli.</p>
<p>E Iddio padre di tutti gli huomini per ragione della creatione, et del governo, ma con singulare, et altissimo modo è padre del christiano, cioè per l'opra della redentione, havendoci adottati nel suo unigenito figliuolo Giesù Christo Signor nostro, quando fummo regenerati nelle acque del santo battesimo.</p>
<p>Il nome di padre ci assicura, che Iddio ha providenza di noi, in tanto grado, che à ciascuno huomo per basso et vile ch'egli sia, secondo il mondo, ha dato dal primo nascimento un'angelo per custode, questo istesso nome ci fa certi et sicuri, che non solo non ci mancarà mai il sostentamento necessario in questa vita, ma quello che più importa senza comparatione, ci da ad intendere che in cielo ci è riservata la heredità eterna.</p>
<p>È offito di padre, esercitar la disciplina della corretione, et castigar il figliuolo non per odio, ma per amore.</p>
<p>Finalmente il nome di padre, importa honore et riverenza, et timore non servile ma amoroso d'uno obediente figliuolo che rappresentandosi nel penisero il caro padre suo, teme di non offenderlo, et di non esser disgiunto, et separato da lui.</p>
<p>Applichi adunque il padre di famiglia queste, et altre simili considerationi dimostrando al figliuolo quanto siamo obligati di rendere amore, à tanto amore, et con quanta fatica debbiamo andare al trono della sua misericordia, et quanto debbiamo consolarci nelle afflitioni, et non esser pusillanimi, et baciar humilmente la mano paterna, non solo quando ci porge delle prosperità, ma anchora quando ci tocca con qualche tribulatione, poi che tutti sono egualmente effetti dell'amor suo, ò per ritirarci dal peccato, ò per darci maggior corona in paradiso. Ma sopratutto scolpisca il buon padre nell'animo del figliuolo questo concetto, che pensi spesse volte quale gli convenga essere per assimigliarsi à tal padre, et quanto deve star humile, et timoroso di non commetter attione alcuna, indegna di cosi alto lignaggio.</p>
<p>Più oltra, tutti orando diciamo Padre nostro, onde si dà ad intendere che tutti siamo fratelli, onde fraternamente ci debbiamo amare, et sovvenirci l'un l'altro, et far oratione per i bisogni de i fratelli, percioche come un santo dice, piace molto al celeste padre, che un fratello preghi per l'altro: Il pregar per se stesso è opra di natura, ma il pregar per altrui è gratia; à pregar per noi stessi ci stringe la necessità, ma à pregar per il fratello ci muove la carità.</p>
<p>Ma da questo luogo, prenda occasione il buon padre di ammonir il figliuolo che sia piacevole, et humano verso tutti, dellaquale ammonitione hanno maggior bisogno i nobili, et ricchi, i quali sogliono disprezzare i poveri, come s'uno istesso Iddio non fosse padre, et de i Rè et de i più mendichi huomini, perilche i nobili devono abbassar l'alterezza loro, et gli abietti, et poveri consolarsi della loro nobiltà spirituale, et non chiamarsi disgratiati, et miseri, havendo per padre Iddio, et Giesù Christo per fratello, et aspettando, se saranno buoni, et virtuosi, la immensa heredità della gloria, non meno che i più grandi, et potenti,</p>
<p>Diciamo oltra di questo orando, che il Padre nostro è ne i Cieli, che se bene è per tutto, sostentando ogni cosa co'l braccio della infinita sua virtù, nondimeno ne i Cieli maggiormente riluce la potenza et maestà sua, et per tanto ricordandoci, che il nostro padre è Rè de i Cieli, colà devono ascendere i nostri desiderii, et tutte le dimande nostre devono principalmente esser indrizzate non a cose basse, et terrene, ma all'acquisto de i beni celesti.</p></div3>
<div3 type="capitolo"><head>Capitolo 139</head>
<argument><p>BREVE ESPOSITIONE DELLE SETTE PETITIONI CONTENUTE NELLA ORATIONE DOMINICALE. </p></argument>
<div4 type="paragrafo"><head>PRIMA PETITIONE, SANTIFICETUR NOMEN TUUM.</head>
<p>Seguitano le sette petitioni, con le quali il nostro Redentore, et Maestro ci ha insegnato, non solo quello che debbiamo dimandare, ma l'ordine del dimandare, conforme alla dignità delle cose istesse che si dimandano, et alla regola della carità. La onde la prima petitione è che sia santificato il nome di Dio, percioche essendo Iddio sommo bene, deve essere amato sopra tutte le cose, et sopra noi medesimi, et tutto quello che all'honore, et alla gloria di Dio appertiene, deve andare innanzi à qual si voglia altro rispetto et desiderio nostro, et de i prossimi nostri. Et questa è quella massima, che per la buona industria paterna deve altamente esser radicata nel petto del figliuolo, si che in tutte le attioni sue metta la gloria di Dio nel primo luogo. Hor non ha dubbio che il nome di Dio è santo per se stesso, si come Iddio è il fonte di tutta la santità, ne se le può accrescere santità nova, ma l'oratione nostra esprime l'affetto del cuor nostro, per il quale desideriamo, che il Santo nome di Dio sia maggiormente conosciuto, et tutte le genti vengano alla cognitione, et alla obedienza del vero Iddio, si che il Regno suo, perilquale regna spiritualmente ne i nostri cuori, si dilati, et accresca, si come nella seguente petitione più espressamente si dice. Quindi sono le allegrezze de i veri christiani della conversione dell'anime, quindi i desiderii ardenti che tutti gli infideli venissero alla luce dello Evangelio, et gli heretici rientrassero nella Chiesa Santa Catholica onde si sono partiti, quindi per contrario il dolore che il nome di Dio sia bestemmiato, et dishonorato. Però il nostro fanciullo sarà allevato di maniera, che non solo con le parole, ma molto più con gli effetti, et con le opere, santifichi in se medesimo, et ne gli altri per quanto potrà il santissimo nome di Dio.</p></div4>
<div4 type="paragrafo"><head>SECONDA PETITIONE. ADVENIAT REGNUM TUUM.</head>
<p>Siamo figliuoli di Rè, ma il Regno nostro non è di questo misero, et fallace mondo, anzi qui siamo esuli, et peregrini, circondati da mille calamità, et miserie, non solo quanto al corpo, ma quello ch'è più grave, quanto all'anima, anchor che ha continua lutta con questa ribella carne, et sta in mezzo di crudelissimi nimici, che di continuo gli fanno guerra; dalle forze, et insidie de i quali niuno saria salvo, se la potente mano di Dio non ci difendesse, perilche stolti sono coloro, che à guisa di animali bruti, non alzano mai gli occhi al cielo, et solo nel fango de i piaceri, et delitie di questa vita hanno collocato il Regno loro. Ma il christiano veramente savio, pensando notte et giorno à quelli ineffabili beni, de i quali è piena la casa del suo celeste padre, grida dal profondo del cuor suo, et dice, Venga il Regno tuo, che è il fine, et il complimento de i nostri desiderii. Ma chi vuole il Regno della gloria, conviene che prima passi per il Regno della gratia, et che Iddio regni in lui, et non il peccato. Et questo preghiamo, et dimandiamo nella presente petitione, che Iddio regni in noi et nel cuore di tutti gli huomini per fede, speranza , et carità, acciò regnando egli in noi qui per gratia, ci faccia poi partecipi del Regno della gloria, la quale come i sacri Theologi dicono è gratia perfetta et consumata. Cerchi adunque il nostro padre di famiglia che il suo figliuolo si innnamori di questo Regno, ricordandogli che tanta felicità, quale occhio non vide, orecchio non udì, ne cuore humano imaginò, non è preparata à gli otiosi, et negligenti, che solamente co'l suono della lingua la dimandano, ma à quelli che si affaticano di piacere à Dio, con le opere della virtù, cooperando con la divina gratia, et combattendo virilmente, percioche è scritto, che il Regno de i Cieli è esposto alla forza, et i violenti et coraggiosi lo rapiscono.</p></div4>
<div4 type="paragrafo"><head>TERZA PETITIONE. FIAT VOLUNTAS TUA.</head>
<p>La via sicura di pervenire al Regno di Dio, è il fare la sua santissima volontà, la quale egli ci ha dichiarata nelle divine scritture dell'antico Testamento, et più espressamente Christo Signor nostro ce la manifestò, et ce la manifesta ogni giorno per mezzo della sua Santa, Catholica, et Apostolica Chiesa. Dice l'Apostolo S. Paolo, questa è la volontà di Dio, che voi siate santi; hor questa volontà preghiamo il celeste padre, che adempisca in noi, et che à noi dia virtù, et vigore di osservare i suoi santi commandamenti, et servirlo in santità et giustitia tutti i giorni di nostra vita. Preghiamo in oltre Dio di non far la volontà nostra, la quale ci ha sbanditi del paradiso, non la volontà della carne, et del sangue, prona al peccato, non la volontà del demonio, cupidissimo della nostra perditione, ma la volontà di Dio; percioche in questa consiste la nostra beatitudine. È aggiunta à questa petitione quella particella, Sicut in Coelo, et in terra; desiderando di obedire alla divina volontà, con quella prontezza, con quella allegrezza, et con quella purità di amore, che fanno gli Angeli, et i Beati in Cielo. Et può questa aggiunta riferirsi alle due prime petitioni anchora, chiedendo che il nome di Dio sia santificato in terra, come nel Cielo, et parimente regni Iddio sopra la terra ne i cuori de gli huomini, come regna ne i Beati in Cielo.</p>
<p>Hor circa la materia di questa terza petitione hà particularmente il padre da instituir il figliuolo, acciò sia risegnato nella voluntà di Dio, et in tutte le sue attioni preghi Dio di poter conformarsi alla sua voluntà, la quale è regola d'ogni bene, et faccia spesse volte sacrifitio et oblatione à Dio della sua voluntà, et per amor di Dio la sottoponga alla obedienza de' superiori et padri spirituali, i quali tengono il luogo di Dio. In somma lo eshorti à acquietarsi in tutti gli avvenimenti di questa vita nella voluntà di Dio, il che lo liberarà da infinite inquietudini, per ciò che la veduta nostra è molto corta, e spesso alcune cose ci pareno buone, et espedienti per noi, lequali se succedessero conforme al desiderio nostro, sariano cagione della nostra total ruina, et cosi per lo contrario. Et tale con la povertà, con la infirmità ò con le persecutioni andarà in paradiso, che con le ricchezze, con la sanità et col favore de gli huomini saria condannato all'inferno, perciò in mezzo alle onde tempestose di tanti travagli, et pericoli, da i quali siamo continuamente agitati, l'ancora ferma che ci sostiene è il risegnarsi tutto nella voluntà di Dio. Et io per me tale desidero che con la divina gratia, per buona cura paterna, sia il nostro bene, et christianamente allevato figliuolo, nel cui cuore, et nella cui bocca risuoni ad ogni proposito quella veramente christiana sentenza, sia fatta la volontà di Dio.</p></div4>
<div4 type="paragrafo"><head>QUARTA PETITIONE. PANEM NOSTRUM QUOTIDIANUM DA NOBIS HODIE.</head>
<p>Dopo la gloria, et il Regno del nostro celeste padre, et lo adempimento della sua volontà, ordinatamente, et convenientemente nel quarto luogo dimandiamo i beni temporali, et terreni, che à quelli, eterni et divini, come à suo fine si devono riferire, secondo quella sentenza, Cercate prima il Regno di Dio, et la sua giustitia, et le altre cose le haverete in conseguenza, et per giunta. Infinite sono, per modo di parlare, le cose, delle quali habbiamo bisogno per sostentare questa nostra caduca vita, le quali per conseguire fa di mestieri affaticarsi, et sudare, durando tuttavia quella gran sentenza, Nel sudore del tuo volto mangierai il tuo pane, et nondimeno vane sono tutte le nostre diligenze et fatiche, senza la paterna benedittione di Dio, si come altrove s'è detto à bastanza. Et però il padre deve ammonir il figliuolo, che con humiltà et fede vada à i piedi del suo padre, che stà ne i Cieli, et à lui come parvolo chieda il pane; per la qual voce, s'intende tutto quello che è necessario per mantenimento della vita corporale, ma non meno anchora quello, che fa bisogno per la vita dell'anima, del cui nutrimento non debbiamo scordarci giamai. In oltre insegni il padre al figliuolo che il nostro celeste maestro, ci ha insegnato à chieder del pane, cioè la sufficienza, et quanto basta per il moderato vitto et vestire, et non il lusso, et la pompa, et la superflua abondanza, che chiede la sete insatiabile di arricchire. Et questo pane deve essere nostro, cioè giusta, et legitimamente, et non con fraude, et male arti acquistato. Si chiama anchora pane quotidiano, accennando la persimonia detta di sopra, et perche intendiamo che la vita nostra pende giornalmente da Dio, et di giorno, in giorno debbiamo pregarlo che ci sostenti, et non meno i ricchi, che i poveri. Et non solo chiediamo il cibo, et il vestimento, ma preghiamo che Iddio ce lo conceda, percioche quel cibo veramente nutrisce, et quei beni son giovevoli al corpo, et all'anima, che ci porge la mano di Dio, onde viene ogni benedittione. Di più dicendo, che dia à noi, et non singularmente dà à me, siamo avvertiti di non esser solleciti di noi medesimi solamente, ma de i nostri prossimi, et che chi più abonda, deve communicar co'l fratello bisognoso, perche, come altrove s'è detto, Iddio allarga la mano con i ricchi, acciò siano Tesorieri, et dispensieri de i poveri. In somma largo campo di ammaestrare il figliuolo in molti, et importantissimi avvertimenti christiani ha il padre di famiglia in questa quarta petitione. Ma sopra tutto non si scordi del pane spirituale, et del cibo dell'anima, del quale il nostro bene allevato figliuolo sarà sempre famelico, et questo cibo è spetialmente di due maniere, l'uno è la parola di Dio, l'altro è l'istesso Christo nostro Signore, che nel sacramento della santa Eucharistia sustantialmente è contenuto, pane veramente nostro, cioè de i fideli, et de i veri servi, et amici di Dio, i quali si sforzano di vivere in modo, che ogni giorno se ne possano cibare, se non communicandosi realmente, almeno spiritualmente con l'affetto del cuore, ma spesse volte anchora ricevendo con ogni humiltà, et divotione l'istesso sacramento, si come altrove si è ricordato che doverebbe esser costume de i christiani, almeno di prender ogni Domenica la santissima eucharistia, considerando che è pane dell'anima, et pane quotidiano, senza 'l quale per il camino di questa vita, che è à guisa d'un deserto sterile, et faticoso, ci veniamo meno per debolezza; onde non senza cagione diceva santo Ambrosio quelle notabili parole: S'egli è pane quotidiano, perche lo prendi tu dopo l'anno?</p></div4>
<div4 type="paragrafo"><head>QUINTA PETITIONE. DIMITTE NOBIS DEBITA NOSTRA ETC.</head>
<p>Tutti siamo peccatori, et non è alcuno, che possa dire in questa vita, mondo è il cuo mio, puro sono io dal peccato, et perciò siamo rei et debitori della divina giustitia. Ma perche il peccatore è per se stesso impotente a satisfare, però ricorre alla divina misericordia, et questo è quello che ci insegna la presente petitione, cioè di chiedere remissione à Dio de i nostri debiti, cioè peccati, per la infinita sua liberalità, et per il prezzo inestimabile del pretioso sangue dell'agnello immaculato Giesù Christo, ilqual prezzo fu pagato su'l duro legno della Croce, et si applica à noi per mezzo de i sacramenti santi, quando effettualmente ò almeno con verace desiderio gli riceviamo, ne senza questo sangue si fa remissione. Cerchi adunque il buon padre quanto può, di mettere in odio, et abhorrimento al figliuolo il peccato, che ci fa debitori di un tanto debito, che niuna facultà humana può pagarlo, et che ci apporta infiniti mali, percioche è per se stesso bruttissimo, et imbratta, et deforma l'anima sposa di Christo, et Tempio de lo Spirito santo, et la sottopone alla durissima et acerbissima servitù del demonio, tiranno crudele, che non cessa di angareggiarla di peccato, in peccato, sin tanto che con esso se la precipiti ne gli etrni crucciati dell'inferno. Ma sopra tutto deve esserci detestabile il peccato, perche offende l'immensa maestà del nostro clementissimo padre, che tanto ci ama, et tanto altamente et con effetti cosi efficaci, ci ha dimostrato l'amor suo, la onde horribile ingratitudine è offendere un Dio, et padre tanto buono, nondimeno, perche fragili, et miserabili siamo, almeno non ci piacciano le nostre cadute, che rompono le ossa dell'anima, ma desideriamo di risorgere, et ricordandoci con accutissima puntura di dolore, sino nell'intimo del cuore, delle offese fatte à Dio, chiediamogliene humilmente perdono, ilquale Iddio è tanto pietoso, et tanto pronto à perdonarci, ch'egli stesso ci invita, et ci insegna le istesse parole, con le quali li chiediamo venia, et remissione de i nostri debiti. Ma avvertiamo, che troppo presontuosa, et ingiusta dimanda saria, il chieder à Dio, che sia verso di noi liberale, et benigno, essendo noi avari, et acerbi contra il prossimo nostro, però è necessario, che se vogliamo ottener misericordia, siamo anchor noi misericordiosi; et se vogliamo che Iddio si scordi le ingiurie fattegli da noi, ci scordiamo parimente quelle che altri ha fatte a noi. Et benche questa nostra carne ribelle à lo spirito, ricalcitri, et non voglia acconsentire leggiermente di perdonare all'inimico, non cessiamo però di offerir à Dio questa supplicatione, pregandolo che ci dia la vera, et perfetta penitenza, et tutto quello che ci fa bisogno per impetrar total remissione de i nostri debiti, ilche come è detto non può essere, se anchor noi non rimettiamo à chi ci ha fatto offesa, dellaqual materia altrove si è ragionato abondantemente.</p></div4>
<div4 type="paragrafo"><head>SESTA PETITIONE. ET NE NOS INDUCAS IN TENTATIONEM.</head>
<p>E tanta la fragilità della humana natura, sono tante le occasioni de i peccati che ci circondano, et tanti sono i lacci, et le insidie che il demonio nostro irreconciliabile, et perpetuo adversario, à tutte le hore ci tende, che ben ci fa mestieri di vegliare, et di star in continua guardia dell'anima nostra, ma sopra tutto è necessario ricorrere al divino aiuto, et non si fidar di noi medesimi, perche habbiamo à far con uno inimico, che ha gettato per terra tali, che à guisa di torri fortissime poste sopra alti monti, parevano al giuditio humano invitti, et inespugnabili. Et perciò questa sesta petitione ci insegna à pregar Iddio, che non ci lasci tentare sopra le nostre forze, ma ci dia tanta abondanza della sua gratia che restiamo vincitori. Insegnarà per tanto il buon padre di famiglia, al figliuolo quando lo vederà capace, che la vita nostra è un continuo combattimento di mille tentationi, et quanto maggiormente ci studiamo di far la voluntà del nostro celeste padre, tanto più si accende l'ira di Satana, ilquale non i suoi sudditi, et seguaci, ma quelli che con le opere buone gli fanno guerra scoperta, più agramente perseguita. Lo conforti però a non temere, percioche al nimico nostro non è lecito di far contro di noi, tutto quello che egli per le sue forze può, et che per l'odio che ci porta vorria, si come ne pure una pecorella del buon Giobbe poteva egli offendere, se Iddio non gliene dava licenza. Et però in qual si voglia adversità, ò persecutione, et in ogni maniera di tentatione, che ci assalisca, ricorriamo alla torre della nostra fortezza, cioè à Dio, il quale è presente à i nostri duelli, et ci arma della sua gratia, se riconoscendo la nostra debolezza, et diffidandoci di noi stessi, ci mettiamo nella onnipotente mano sua, perilche non dimandiamo di non esser tentati, ma di non esser indotti nella tentatione, cioè che non consentiamo per inganno, ò cediamo per debolezza alla tentatione, laquale Iddio permette per darci maggior corona, se, come è scritto, combatteremo legitimamente.</p></div4>
<div4 type="paragrafo"><head>SETTIMA, ET ULTIMA PETITIONE. SED LIBERA NOS À MALO.</head>
<p>Nella precedente dimanda habbiamo chiesto à Dio, che ci guardi di non cadere nel male della colpa, quì lo preghiamo che ci liberi dal male della pena, cioè da tutti gli incommodi, calamità, et miserie, che affliggono questa nostra penosa vita. Et benche quasi naturalmente quando ci vediamo oppressi da alcun male siamo soliti ricorrere à Dio, deve però il buon padre ammaestrar il figliuolo à invocar Iddio nel tempo della tribulatione humilmente insegnandogli ad haver la principal cosa avanti à gli occhi la gloria, et l'honor di Dio, et però osservi di cuore, l'ordine che il celestial maestro hà stabilito in queste sette dimande, chiedendo prima la santificatione del nome di Dio, il Regno suo, l'adempimento della sua santa voluntà, et il rimanente che segue, et di poi supplichi di esser liberato dall'infirmità corporale, et altri mali simiglianti, rimettendosi sempre al beneplacito di Dio, ilquale solo vede perfettamente, et vuole il meglio dell'anima nostra. Et perciò principalmente debbiamo pregarlo che ci liberi da i mali dell'anima, che sono i peccati, et dalle insidie del malo, et perverso demonio, nostro capital nimico, et autor del peccato et nel resto debiamo esser pieni di buona speranza, che il nostro benignissimo padre, il cui occhio è aperto giorno, et notte sopra di noi non ci lasciarà perire, et non ci abandonarà. La onde il christiano deve esser risolutissimo di sofferir tutta la vita, se sarà bisogno, qual si voglia infirmità, et calamità, prima che ricorrere a i demonii, ò à gli incanti, et superstitioni, ò à qualunque altro mezzo, che sia con peccato et offesa di Dio. Sia adunque il nostro bene allevato figliuolo di generoso cuore, et sopporti con patienza le tribulationi, abbracciando virilmente la Croce dove si trova Christo. Et questa è la via diritta, et regia per laquale sono caminati alla gloria i santi, et il santo de i santi, di cui è scritto: Fu bisogno che Christo patisse, et cosi entrasse nella gloria sua. Et altrove dice la scrittura, Per molte tribulationi ci conviene entrare nel Regno di Dio, à cui piaccia per la immensa sua bontà, esaudire le nostre petitioni, et preghiere, et darci parte nel Regno suo, in compagnia de gli eletti suoi.</p></div4></div3>
<div3 type="capitolo"><head>Capitolo 140</head>
<argument><p>EPILOGO OVERO RACCOLTA DELLE COSE DETTE DI SOPRA, ET CONTINUATIONE ALLE SEGUENTI. </p></argument>
<p>Siamo con la divina gratia pervenuti al fine d'una lunga navigatione havendo dichiarato, quanto l'instituto nostro comportava, quei quattro capi principali della dottrina Christiana, liquali mi proposi molto à dietro, quando à pena havendo condotto il nostro figliuolo di famiglia alla prima fanciullezza, entrai in questo lungo discorso, delle cose pertinenti alla nostra santa fede, et religione. Et la cagione che mi movesse ad entrarvi fu esposta nell'ingresso medesimo. Ma perche io habbia voluto collocar questa parte in questo luogo, et non più presto nel fine di tutta l'opera, mandando avanti tutto quello che à ciascuna età si appertiene, non si disse all'hora cosi chiaramente come forse conveniva. Et nondimeno alcuni potranno esser d'opinione, che la materia del terzo libro doveva precedere, non solo come più dilettevole, et più atta ad adescare il lettore per la varietà di molte cose, ma come più propria, et più immediatamente appertenente alla educatione. Per tanto volendo pur rendere alcuna ragione, perche io mi sia indotto à cosi fare, dico che ciò è avvenuto per due rispetti. L'uno fu acciò altrui non pensasse, che questa cura della legge di Dio, fosse delle ultime cose da eseguirsi nella educatione, discorrendo forse in apparenza probabilmente, che sì fatti documenti, per la gravità loro, si dovessero insegnare al fanciullo, quando fosse già pervenuto à più matura età, et à perfetto uso di ragione. Ma io sono stato, et sono di questa sentenza, la qual penso essere et più probabile, et molto più utile, che molto per tempo sia necessario instillar nell'animo tenero del fanciullino, il timor di Dio, et tutti i semi delle virtù christiane, se bene con vario modo, et più, et meno perfettamente, secondo la minore, et maggior capacità, che di tempo in tempo egli va acquistando, si come altrove mi pare haver ricordato à bastanza. Ma il secondo rispetto, et per mio credere, sopramodo considerabile, a chi voleva fare quello che io pretendevo fu, acciò s'intendesse molto chiaramente da ciascuno che lo scopo principalissimo di questo libro, et quello che lo fa differente da alcuni altri simili, era il trattar della educatione, come christiana, ilche non può in modo alcuno essere, senza la cognitione, et osservanza della legge di Dio per mezzo della sua santissima gratia. Et però da quei quattro fonti ci conveniva di necessità cavar tutti i precetti essentiali, secondo la regola de i quali potesse il padre christianamente allevare il figliuolo in ciascheduna età. La onde se bene à me saria stata poca difficultà il trasportare nel Terzo libro questa parte, che pare dottrinale, per cosi chiamarla, et speculativa, ma in effetto, trattata al modo nostro, è il succo, et la prattica istessa della educatione christiana, se ben dico era cosa facile il collocarla altrove, tuttavia io non mi son potuto recare à farlo, persuadendomi che alla fine questa maniera d'ordine, et di dispositione, che si è osservata, debbia esser giudicata da gli intendenti, non solo espediente, ma necessaria nel caso nostro, percioche s'egli è vero, come certo è vero, che il fine principale, et proprio di questa educatione sia, che il fanciullo conosca Iddio, et lo ami, et amandolo faccia la sua voluntà, per possederlo poi, et fruirlo eternamente in Cielo, seguita che in niun tempo, et in niuna parte quantunque piccola, della educatione, ne prima, ne poi possa adoperarsi la cura paterna, se non in ordine al fine sopradetto, conciosia che tale è la natura del fine, che da norma, et regola, à tutte le altre attioni che tendono al fine. Adunque era necessario che avanti ogni altra cosa, il fine fosse cognito pienamente, et che il padre di famiglia vedesse il bersaglio, et la mira, dove continuamente ha da indrizzar l'arco della vigilanza, et sollecitudine sua, altrimenti in vano si richiedea da lui, l'allevar il figliuolo nel timor di Dio, et nell'osservanza de i suoi commandamenti, s'egli stesso non n'era instrutto, et non sapeva il camino di condurvelo, cominciando come tante volte s'è detto, da i primi anni, si come fece il buon Tobia, ilquale havendo havuto un figliuolo, dalla infantia, dice la sacra scrittura, gli insegnò à temer Iddio, et astenersi da ogni peccato, dottrina tanto necessaria, che beato colui che cominciando dalla prima età ad apprenderla, studia in essa per tutta la vita, senza laquale ogni sapientia, et scientia humana, è stoltitia innanzi à Dio.</p>
<p>Havendo adunque sin à qui preparato al nostro padre di famiglia, la materia più solida, per cosi dire, et più principale per la educatione Christiana, ci sarà hora come spero, men difficile, sopra questo buon fondamento, tirar la nostra fabrica alla sua intiera perfettione. Per tanto ripigliando il nostro discorso, con novo principio di libro cominciando dalla prima età fanciullesca, et seguitando per le altre di mano in mano, si dirà delle conditioni di ciascuna, quanto alla divina gratia piacerà di somministrarci.</p></div3></div2>
<div2 type="libro"><head>Libro 3</head>
<argument><p>DELLA EDUCATIONE CHRISTIANA DEI FIGLIUOLI LIBRO TERZO. NEL QUALE DI ETÀ IN ETÀ SI DISCORRE, DIMOSTRANDO LA NATURA, ET PERICOLI DI ESSE, ET QUALI SIANO IN CIASCUNA GLI OFFITII PATERNI, SECONDO LA REGOLA DEL TIMOR DI DIO, ET DELLA LEGGE CHRISTIANA.</p></argument>
<div3 type="capitolo"><head>Capitolo 1</head>
<argument><p>DELLE VARIE INCLINATIONI DE I FANCIULLI ALLA VIRTÙ, ET AL VITIO. </p></argument>
<p>Quantunque per la corrutione della natura humana, siano in noi semi d'ogni peccato, nondimeno non ha dubbio, che alcuni difetti sono più proprii d'una età, che d'un altra; sì come anchor vediamo, che la varietà delle complessioni rende gli huomini variamente disposti, et più, et meno inclinati, hora à certi affetti, et dispositioni di virtù, hora al suo contrario, per il che è di mestieri, che il prudente padre stia osservando la natura del figliuolo, la quale in quei primi anni, non anchora avvezzi à simulare, et dissimulare, si scopre per se medesima à chi alquanto vi attende. Et questo è il campo dove la diligenza paterna ha da affaticarsi, moderando con la educatione certi eccessi della natura, et corregendo quanto si può i difetti, et spiantando i primi germogli di alcuni vitii, che à guisa di piccole urtiche, et spine, spuntano fuori. Et se nella cultura della terra, et nella generatione, et conservatione de gli armenti, et delle greggie, et nelle viti, et nelle piante, et ne i semi sono stati gli huomini cosi curiosi et diligenti investigatori, che hanno imparato à conoscere la varie qualità de i terreni, et de gli animali. et delle altre cose sudette, si che da alcuni segni presenti sapranno conietturar il futuro, come per essempio, d'un polledrino faranno giuditio se doverà riuscir cavallo generoso, atto alla guerra, et anchor con l'arte si son ritrovate molte maniere di rimedii, per supplire à i difetti naturali. Hor se queste diligenze, che io dico, si son fatte, et si fanno nella cura della villa, quanto maggiormente sarà ragionevole affaticarsi, per conoscere le varie inclinationi d'un fanciullo, à fine di nutrire, et accrescere le buone. et indebolire, et forse del tutto diradicare le cattive? Perche quantunque sia vero, che la cosa và d'altro modo ne gli huomini, i quali sono liberi, et padroni delle attioni loro, che ne gli animali bruti, nondimeno è anchor vero, che la educatione ha grandissima efficacia, et è quasi un'altra natura, massime quando è adoperata per tempo, come altrove si è ragionato copiosamente. Per tanto non rincresca al nostro padre di famiglia, anzi prenda diletto, et gusto di far osservatione, et di andare filosofando, per cosi dire, sopra la natura del figliuolo, cominciando dalla più tenera infantia, et seguitando di continuo di avvertire i progressi della natura; il che servirà à due effetti fra gli altri molto importanti. Il primo sarà scoprire dove più sia necessario applicare il rimedio della buona disciplina. Il secondo sarà conietturar di lontano, come poco avanti si dicea de i giumenti, cosi proportionatamente del fanciullo, à qual maniera di vita, et di esercitio lodevole si potrà meglio applicare, quando sarà pervenuto alla età debita di farne elettione, cioè se doverà essere ò mercante, ò dottore, ò chierico, ò altro simile; percioche si appertiene alla cura paterna accomodarsi alle buone inclinationi, et promoverle avanti, conducendo il fanciullo per quel camino dove più si scuopre inclinato, et non torcendolo al suo contrario, percioche allhora si fa un non so che di perfetto, et di compito, quando la natura, et l'arte si congiungono insieme.</p></div3>
<div3 type="capitolo"><head>Capitolo 2</head>
<argument><p>DI ALCUNI DIFETTI PROPRII DELLA PUERITIA. </p></argument>
<p>Dicevamo che ciascuna età, hà alcuni proprii difetti, che sono communi quasi à tutti di quella età, come per cagion d'esempio, la giovanezza è più stimulata da gli ardori della carne et meno dall'amore della pecunia, dove nella vecchiezza avviene per il più tutto il contrario. Ma perche in tutte le cose il principio è di grandissima importanza, et nel piccolo seme si contiene virtualmente tutto il tronco, e i rami d'un grande albero; per tanto nelle prime età ha da affaticarsi maggiormente la cura paterna, percioche, generalmente parlando, tutti i vitii gravi, che prorompono poi nelle età più mature, hanno qualche radice nella pueritia; la onde il padre di famiglia si ha da persuadere, che allhora appunto sia necessario di usar le medicine difensive, et preservative, per cosi dire, contra i difetti, et vitii di tutte l'altre età, et questo è quello, che tante volte habbiamo detto doversi sbarbar molto à buon'hora le piccole radici del male, che à pena si scorgono; et questo parimente è quello che poco fa si è detto, et lo torno à replicare, che si devono osservare la proprie inclinationi de i particulari fanciulli, et le più communi della fanciullezza, et pensare à i rimedii per tempo, il che perche molti padri ò non sanno, ò non curano di fare, indarno poi quando, come si dice per proverbio, il male è penetrato sino nell'ossa, et la puzza si sente per tutto, indarno dico ricorrono alle medicine curative, et spesso alle più estreme, come di mettere nelle carceri, et di esheredar i figliuoli, et cose simiglianti, che con tutto ciò il più delle volte non bastano. Hor delle inclinationi particulari de i fanciulli non si può ragionar difinitamente, essendo poco meno, tante et cosi varie, quanti sono i fanciulli medesimi, basta che à buono, et diligente speculatore, non saranno nascoste, et perche meglio s'intenda quello che io voglio dire, ne addurrò uno ò due esempii. Mi sovviene haver letto in alcuno antico scrittore, essere stato una volta osservato, che un piccol fanciullo cavava gli occhi con un aco ad uno uccello, il che fu giudicato inditio di fiera, et pessima natura, et come raccontano alcuni antichi autori della severità, et costanza di Catone chiamato per sopranome Uticense, si videro segni memorabili nella fanciullezza, et in età anchor tanto tenera, che non eccedeva il quarto anno; percioche essendo un giorno richiesto per scherzo da alcuni Ambasciatori, che volesse favorire appresso à suo zio, senatore di autorità nella republica, un loro grave negotio di stato, rispose con fermo viso, che non lo faria, et pregato più volte della medesima cosa, sempre perseverò in negare, talmente che uno di loro, per fargli paura, presolo nelle braccia, et postolo sopra un'alta finestra della casa, mostrò di volerlo gettare à terra s'egli non consentiva, ne però fu mai possibile farlo dir di sì, onde colui voltato à suoi compagni disse, ben possiamo rallegrarci che questo fanciullo non sia huomo, altrimenti non ci veniva fatto giamai, di ottenere quello che procuriamo. Et successivamente in tutta la pueritia di Catone sudetto, si videro segni manifesti, di quella rigorosa bontà, et fermezza d'animo, laqual ritenne poi in tutta la vita. Hora nello istesso modo, per varii accidenti, et con interrogationi fatte à bello studio, si vengono à scorgere di lontano, le inclinationi de' fanciulli, et buone et ree, à chi si pone attentamente à considerarle. Ma passando à parlare delle più communi inclinationi della fanciullezza, sono i putti soverchiamente amici de i giuochi, et spettacoli, et de' giocolatori, et simili trastulli, et perciò poco amici di quelle occupationi che da ciò gli distraggono, come è lo andare alla scuola, ò ad apprendere alcuna arte. Sono anchora pronti à fingere escusationi e à dir bugie, per ricoprire i piccoli falli commessi, et come sono pronti ad escusar se stessi, cosi per contrario accusano, et rigittano volentieri la colpa ne gli altri. Sono anchora dediti alla gola, et di quì nascono poi i furti domestici, ò per comperar quello che loro aggrada, ò per giocare con gli altri fanciulli coetanei, à i quali come la natura si diletta del suo simile prendono affettione, et non hanno maggior piacere che di ritrovarsi con loro. Sono anchora i fanciulli curiosi di sapere quello che altrui fa, et dice, et lo riportano leggiermente, hanno molte vogliarelle di ciò che vedono, et non si concedendo loro, sono stizzosetti, et per il più non sono presti ad ubidire, anzi sono ritrosetti, et mal volentieri fanno quello che non và loro à gusto.</p></div3>
<div3 type="capitolo"><head>Capitolo 3</head>
<argument><p>CHE I DIFETTI FANCIULLESCHI NON DEVONO DISPREZZARSI. </p></argument>
<p>Si potebbono dire anchora dell'altre cose, ma questo basti, perche il nostro padre di famiglia veda, et intenda in parte le male inclinationi, et i pericoli, et peccati della pueritia, laquale possiamo figurare che arrivi sino al quartodecimo anno; acciò sia sollecito A rimediarvi per tempo, non la riputando cosa da disprezzarsi, per piccoli che appariscano i difetti fanciulleschi. Non ha dubbio che i peccati del giovane, et dell'huomo perfetto nascono da più deliberata elettione, et da maggior malitia, conciosia che vi sia maggior lume di ragione, che non è nel putto, si come anchora nell'huomo sarà più ferma, et habituata la dispositione nel male, laquale non è tanto impressa nel fanciullo che in minor spatio di tempo ha potuto operar meno, et maggiori etiandio saranno gli effetti che produrrà la forza, et la capacità maggiore dell'huomo, percioche per cagion d'esempio, i furti del fanciullo per ordinario saranno di cose minori, et parimente gli effetti dell'ira più deboli per la debolezza delle forze, ma nondimeno la vehemenza dell'affetto non cede di molto nel putto, etiandio sino al sangue, che con le pietre, et con i coltelli molti hanno sparso de i suoi piccoli compagni. In somma come si è detto, la nostra natura è guasta, et corrottta in modo, che se non è preservata, et condita co'l sale della buona disciplina, scaturiscono dalle sue piaghe piccoli vermi, che diventano poi venenosi serpenti, voglio dire, che proportionatamente sono ne i fanciulli i piccoli peccati, che grandi sono poi ne gli huomini maturi. Et però il glorioso santo Agostino parlando nel primo libro delle sue confessioni di questi peccati puerili, dimostrava questa proportione, dicendo che dalle fraudi, et inganni fanciulleschi, che si commettono in cose leggierissime, et come egli dice dalle noci, dalle palle, et da gli uccelli, si passa nell'età maggiore, all'oro, et alle possessioni, si come da i pedagoghi, et da i maestri, si và a i governatori, et a i magistrati delle Città, et alla verga con laquale si castigano i fanciulli, succedono i supplitii gravi per castigo de i malfattori. Adunque se la cosa sta così, non deve in modo alcuno il padre di famiglia disprezzare i piccoli errori et difetti, et non deve dire, ei son putti, ei non hanno anchora più intelletto che tanto, troppo ci saria che fare à tener conto de i pomi, et delle noci de i fanciulli; disgratia non dica cosi, anzi chiuda à buon'hora la via al vitio, et faccia buoni ripari, et metta come si suol dire la virtù in casa, e in possesso, et introduca, et stabilisca quanto può l'assuefarsi à operar virtuosamente, et à temer Iddio, et edifichi gli argini prima che il torrente delle male inclinationi ingrossi per gli atti frequenti, benche da principio sia cosi piccolo che à pena apparischi. Et perche si è detto, che i fanciulli hanno anchora poco intelletto, et però fanno molte cosarelle inconsideratamente, sappia il nostro padre di famiglia che questa appunto è la ragione che lo obliga à vegliar sopra la custodia del figliuolo. Et veramente è cosa degna di compassione à considerar la conditione della povera natura humana, che dentro di noi medesimi habbiamo il veneno, et la infettione del peccato, cioè il fomite, et la concupiscenza della carne ribelle à lo spirito, che ci inchina, et stimola al male, et da principio vive, et opera il fanciullo senza discorso, seguitando solo quelle cose che sono dolci, et dilettevoli a i sensi, et prima che la ragione quasi sepolta nel sonno si svegli, et apra gli occhi, et cominci à discernere tra la luce della virtù, et le tenebre del vitio, et prima che possa pigliar la briglia in mano, già l'appetito, la carne, e 'l senso hanno preso tanta forza et tanto si sono impadroniti, che a guisa di grassi, et feroci cavalli ricalcitrano, et trasportano l'anima nel precipitio de i peccati, non potendo patir di caminar per altra strada, che per quella dove gran tempo sono stati avvezzi, cioè della sensualità et del piacere. La onde non senza cagione apparente et probabile si potria dire da alcuno, che la conditione de gli huomini fosse peggiore che quella de i bruti, i quali à pena nati sanno conoscere quello che noce, et giova loro, et guidati dallo instinto naturale non traviano, et non errano dal fin loro. Ma si risponde che la ragione, che anchora non esercita l'offitio suo nel fanciullo, è perfetta nel padre et nella madre, i quali devono supplire al mancamento dell'età non altrimenti che una guida ad uno ò cieco, ò di corta vita, et uno appoggio ad un debole, et cosi come non si permette che il fanciullino adescato dalla vaghezza del lume, prenda con le mani il fuoco, la cui operatione egli non conosce, ne meno si lascia caminare per tutto à suo senno, acciò inavedutamente non cada ne i pericoli non conosciuti, in danno del corpo, cosi et molto più è giusto che non si lasci fare a i putti tutto quello che vogliono in danno dell'anima, anzi conviene che non solo le attioni de i putti maggiori, ma de i fanciulli per quanto si può siano ragionevoli, et indrizzate al fine della virtù, non per la regola della lor propria ragione, che per anchora non esce in atto, ma si bene per quella del padre, ilche non deve parer strano, poiche anchora gli animali, et sino alle cose inanimate operano in questo modo ragionevolmente, cioè con il discorso et con la intelligenza, ch'è in colui che le muove, cosi la saetta corre dirittamente al bersaglio, cosi il pennello del pittore dipigne una bellissima figura, et cosi la cetra rende un dolce, et armonioso suono.</p></div3>
<div3 type="capitolo"><head>Capitolo 4</head>
<argument><p>DEL MODO DI RIMEDIARE À I DIFETTI PUERILI. </p></argument>
<p>Volendo discendere al particulare, del modo di rimediare à i difetti puerili, ben che il campo sia largo assai, et quasi infinito, si come sono le cose singulari, nondimeno ne i ragionamenti fatti à dietro, s'io non m'inganno, si è supplito bastevolmente à buona parte di quello che hora si potesse desiderare, percioche contra le bugie si è detto, trattando del secondo, et ottavo commandamento della legge, contra il furto nel suo proprio precetto di non furare, et della materia di rifrenar l'escandescenza puerile, et le molte vogliarelle loro, et dello assuefarsi à portar il giogo della obedienza, ch'è il punto principalissimo, et senza il quale non si può far nulla di buono; si è parimente toccato nel quinto precetto, ch'è di non occidere, et in spetie nel. del rifrenar l'ira. Et se il nostro padre di famiglia osservarà con qualche attentione, quello che si è detto sin quì, ritrovarà sparsi in molte parti, varii semi di utili ricordi, et per la pueritia, et per le età seguenti. Ma nel venire all'applicatione, et all'uso attualmente è necessario che il giuditio, et la prudenza paterna faccia l'offitio suo, alla quale per forza conviene rimettersi in molte cose. Tuttavia in quello che anchor ci resta à dire, si andarà ricordando qualche cosa opportuna. Ma i rimedii generali, et più communi sono, il timor di Dio, la obedienza, et riverenza paterna, mista d'amore, et di timore; et sotto questo comprendiamo il maestro, che quanto à i costumi deve esser padre; le buone occupationi, il buon esempio domestico, et generalmente le buone conversationi, et la sferza anchora, quando fa bisogno; della quale, per esser più propria della pueritia, ragionaremo in questo luogo alcuna cosa.</p></div3>
<div3 type="capitolo"><head>Capitolo 5</head>
<argument><p>DEL BATTER I FANCIULLI. </p></argument>
<p>Cosi come le Città, per bene, et quietamente conservarsi, adoprano il premio, et la pena; con l'uno eccitando la virtù, et con l'altra reprimendo il vitio; così possiamo dire, che il medesimo sia necessario nel governo della casa, che è à guisa d'una piccola Città. Et per tanto non si deve negare, che conviene, che il padre di famiglia, che tiene il luogo del magistrato, adopri la verga, et il flagello, per correttione de i figliuoli, ò per ritirarli dal male, ò per incitarli al bene. Habbiamo nella scrittura santa varii luoghi, che confermano questa sentenza, et spetialmente ne i Proverbii di Salomone, libro pieno di ottimi ammaestramenti, per la materia de i costumi. Dice adunque il Savio in un luogo in questa forma; Qui parcit virgae odit filium suum, qui autem diligit illum instanter erudit, cioè il padre che perdona alla verga, cioè si astiene dal batter il figliuolo, lo ha in odio; perche quantunque gli para di amarlo, fa nondimeno contra il vero bene del figliuolo, et però seguita il Savio, dicendo; ma chi veramente lo ama lo castiga, et corregge sollecitamente. Et in un'altro luogo replica il medesimo più apertamente, dicendo: Non sottrarre dal fanciullo la disciplina, percioche se lo percoterai con la verga, non morirà; et quasi dichiarandosi di qual morte intenda, soggiunge il Savio: Tu lo percoterai con la verga, et liberarai l'anima sua dallo inferno; le quali parole ci danno ad intendere che se i figliuoli non sono corretti à buon'hora, quando commettono i piccoli errori, diventano poi tanto rei, che incorrono nella morte eterna, et spesse volte anchora nella temporale, et dove si perdonò alla verga, non si perdona poi alle forche et alle mannare. Et il medesimo Salomone altrove dice così, La stoltitia è ligata nel cuor del fanciullo, et la verga della disciplina la scaccierà, volendo dire che la inclinatione alle leggierezze, et vanità, et peccati, è talmente connaturale à i fanciulli, che par ligata strettamente nel cuor loro, come che ogni studio, et pensiero loro sia di cose inutili et dannose, talche questa mala qualità non si può divellere et spiccare con le ammonitioni, et parole sole, ma è necessario usar le battiture; le quali, dice il Savio, finalmente la scacciano. Concorda con Salomone il Savio nello Ecclesiastico al. trentesimo, dove dice molte cose notabili à questo proposito, et generalmente commendando la buona educatione de i figliuoli, che per non essere più lungo lascio di riferire.</p></div3>
<div3 type="capitolo"><head>Capitolo 6</head>
<argument><p>DELLA TROPPA INDULGENZA, ET TENEREZZA D'ALCUNI PADRI. </p></argument>
<p>Ma la esperienza istessa ci dimostra à bastanza il giovamento del batter i fanciulli. Tuttavia, come nell'altre cose avviene, gli estremi sono vitiosi, et la virtù consiste nella mediocrità, sono alcuni padri tanto indulgenti, che non solo essi non battono, ma non vogliono pur patire, che i maestri, ò altri diano una sola guanciata à i figliuoli loro, et questo maggiormente avviene ne i nobili, et ricchi, et in quelli che hanno un figliuolo unico, et molto desiderato; et si trovano de i padri talmente teneri, che se per ventura il fanciullo è di gentile aspetto, et alquanto spiritosetto, se ne invaghiscono tanto et cosi poco sanno dissimulare l'affetto interiore, che il fanciullo, come la nostra guasta natura è acuta nel male, se ne accorge, onde perde il timore, et la riverenza paterna, che è uno de i maggiori inconvenienti che possa essere in materia di educatione. Et questi istessi padri indulgenti, se pur tal volta correggono i figliuoli con parole, lo fanno cosi fredda, et rimessamente che pochissima ò niuna utilità ne segue. E memorabile nelle scritture sante l'esempio di Helì sommo sacerdote, et di due suoi figliuoli ministri del Tempio, giovani dissoluti, et licentiosi, che davano publico et grave scandalo al popolo di Dio, di che avvisato il padre gli riprese, ma non con l'efficacia che il fallo richiedea, onde non satisfece à Dio, ne essi si rimasero del peccato loro, et si può conietturare che nella fanciullezza loro il padre troppo amorevole secondo il senso, non gli havesse battuti, onde ne divennero superbi, et insolenti, et quando l'osso era troppo duro, non si piegorno per l'ammonitione del padre, onde Iddio gli fece morire in un giorno ambedue per mano de Filistei, dellaquale historia facendo mentione san Gio. Chrisostomo in un luogo, dove parla notabilmente della educatione de i figliuoli, dice à questo istesso proposito contra i padri troppo indulgenti, che Helì fu cagione della ruina sua propria, et di quella de i suoi figliuoli. L'uno estremo adunque è la troppo indulgenza paterna, et una cotal compassione mal regolata, ò sia per impatienza di sentir piagnere i fanciulli, ò per troppa tenerezza verso loro, et senza dubbio questo estremo è dannoso, et merita riprensione. Sono poi nell'altro estremo alcuni altri padri di natura cosi subita, et collerica, et tanto si lasciano trasportare dall'impeto della passione, che per ogni leggier cosa battono i figliuoli fieramente come se fossero giumenti, et tale è la furia loro, et ne i moti di tutto 'l corpo, et nello sgridare, et nel rossore del viso, et nello sfavillar de gli occhi come di fuoco, che lasciando di dire, che bene et spesso maggior è il peccato che essi commettono correggendo, che non è quello che vogliono correggere; ma tacendo di questo, ne segue uno disordine notabile che il figliuolo molte volte resta cosi stordito, et attonito che non sente il frutto che doveria dalla correttione, anzi più presto impara ad esser iracondo, et furioso, con doppio incommodo</p></div3>
<div3 type="capitolo"><head>Capitolo 7</head>
<argument><p>DELLA MEDIOCRITÀ NEL BATTERE I FIGLIUOLI, ET DELL'AMORE ET TIMOR FILIALE. </p></argument>
<p>La mediocrità adunque è quella che si hà à tenere di battere à luogo et tempo, et moderatamente dando anco ad intendere al fanciullo secondo può esser capace, la cagione del castigo, si che conosca che non è battuto à caso, ma giustamente per demerito suo. Ricordinsi il padre et i maestri che le battiture sono medicina, et come tale deve esser data à tempo, et con misura, si che non offenda maggiormente che giovi, et devono battere con discretione et giuditio per medicar veramente l'anima del putto, che per il più suole peccare per ignoranza, et fragilità, et non è bene percoterlo in modo, che para che si voglia fare una vendetta, et più presto sfogare l'ira propria, che correggere lui. Usa il medico et del ferro, et del fuoco anchora, ma molto consideratamente, non con ira e sdegno, ma con compassione verso l'infermo, et con molto desiderio della sua salute, et si conduce à questi rimedii aspri quando i lenitivi non hanno più luogo. Et poi che questa similitudine della medicina è molto proportionata, seguitarò di dire, che cosi come l'uso troppo frequente delle medicine è nocivo alla sanità del corpo, cosi per mia opinione il troppo spesso battere apporta nocumento all'animo, et diventano i fanciulli ben nati, d'animo servile et abietto, et forse questo intendeva l'Apostolo quando scrivendo a i Colossensi diceva: Patres nolite ad indignationem procurare filios vestros ut non pusillo animo fiant, per che veramente il molto spesso battere i fanciulli gli fa pusillanimi, et per contrario diventano duri alle percosse, et vi fanno il callo et non le curano ne più nè meno che se fossero somieri. Et se io hò à dire liberamente il mio senso, desiderarei che questo rimedio del flagello, si adoperasse da i nostri padri di famiglia il meno che si potesse, et massime con i figliuoli ingenui et nati nobilmente. Et è da avvertire che ne i castighi domestici, la proportione non corre del tutto conforme à i castighi publici, perche al magistrato basta per mezzo delle sue pene conservar la giustitia et quiete esteriore. Ma il padre pretende principalmente di far buono il figliuolo interiormente, si che egli si astenga da i peccati più per amor della virtù, che per terror della pena. Et però il mezzo più efficace ha da essere il timor di Dio, et il conoscimento della bellezza della virtù, et della deformità del vitio; et tal volta la ragione istessa, flagella più acerbamente l'anima, che non fa la verga il corpo, et finalmente la riverenza paterna ha da essere il freno, et lo sprone, che ritiri, et spinga il fanciullo secondo fa dibisogno. Et in somma io desidererei, che il nostro bene educato figliuolo fosse talmente avvezzo à riverir il padre suo, che il vedere il viso paterno turbato, et con segno di mala contentezza di alcuna sua attione gli fosse in luogo di gravissimo castigo. Et per contrario si nutrisse il figliuolo, come d'un cibo suave, del desiderio, et dell'effetto di dar satisfattione, et contento al proprio padre. Si come si legge nelle antiche historie Romane di Coriolano, et di Sertorio, valorosi guerrieri, i quali quando facevano alcuna attione honorata nelle battaglie, la maggior allegrezza che sentissero, era il piacere che ne vedevano ricevere alla madri loro, che padre non havevano. Per tanto deve il padre procedere in modo con il figliuolo, ch'egli lo ami, et tema insieme. La troppo domestichezza senza alcuna gravità, cagiona un certo disprezzo, et di questo eccesso penso intendesse il Savio, quando con ironia dicea: Fa pur vezzi, et carezze al figliuolo, et egli farà paura à te, scherza, et giuoca con lui, et egli contristerà te. Ma per contrario il farsi solamente temere, non guadagna il cuore del fanciullo, et non si fà virtuoso nello intrinseco, et le cose fatte per solo timore, non sono durabili, et ne seguono de gli altri incommodi non mediocri; temperi adunque l'uno con l'altro, et ritenga una dolce severità, si che sia amato et temuto, di timor però filiale et non servile et di schiavo, il quale teme il bastone, si come per contrario il figliuolo perche ama, teme di non far cosa che dispiaccia al suo caro padre. Non nego però, come si disse da principio, che si deve tal volta metter la mano alla sferza, massime che può essere che vi siano nature più dure dell'ordinario, con le quali sia necessario far quello che il savio dice: Inclinagli et piegagli la cervice et il collo, mentre egli è giovanetto, et percuotegli i fianchi mentre è putto, acciò non si induri, et non voglia poi ascoltarti, onde havrai acerbo dolore nell'anima tua, con le quali parole di percuotere i fianchi, par che mostri una straordinaria durezza; et con questi tali anchora per non indurarli maggiormente, crederei che le battiture dovessero essere rare, se ben forse alquanto più sensibili, et che apportassero maggior dolore. In somma sempre che il buon padre vorrà battere il fanciullo, mandi avanti per guida non la collera cieca, ma la ragione discreta; et per tanto sono da biasimare i padri, et i maestri i quali senza riguardo alcuno percuotono i figliuoli et fanciulli in qualunque parte del corpo, massime nel capo, sedia et albergo principale di tutti i sentimenti, et dove la natura ha fabricato gli instrumenti che hanno à servire alle più nobili operationi dell'anima, et tal volta ò sospendendo, et sollevando il povero fanciullo nell'aria, per i capelli, ò percotendoli il capo nelle mura, ò dibattendolo nelle banche, ò con ferocità et inconsideratamente flagellando il viso et gli occhi, non solo lo stordiscono, ma lo deformano et ne suole seguitare anchor un'altro inconveniente, che ò il padre restinto l'ardore dell'ira, et succedendo l'amore, si pente di quello che hà fatto, ò i parenti et congiunti del fanciullo se ne sdegnano co'l maestro, et nell'un modo, et nell'altro si cade nell'altro estremo, di non voler mai più battere, ne permettere che altrui batta il fanciullo, il che nuoce poi in molte maniere, che ciascuno per se medesimo può considerare.</p></div3>
<div3 type="capitolo"><head>Capitolo 8</head>
<argument><p>DE I VARII MODI DELLA CORRETTIONE ET CASTIGHI PUERILI. </p></argument>
<p>Non solo deve il nostro padre di famiglia astenersi da i sudetti modi furiosi, et bestiali nel castigare il figliuolo, ma deve anchora considerare che questo non è l'unico ne meno è sempre il migliore, et più conveniente rimedio per correggere il figliuolo, et però non si creda d'haver subito satisfatto all'offitio suo per haverlo battuto, perche il fine del castigo paterno, come altrove si è accennato è il frutto della vera emendatione. Hor cosi come varii mali si curano da i medici intelligenti con varie medicine, cosi anchora con varii castighi si può et deve correggere il fanciullo, non meno efficaci delle battiture, ma in tanto più proportionati all'huomo, quanto più movono la ragione, et l'intendimento alla consideratione del fallo commesso, per il che sempre è espediente con la percossa della mano, aggiunger la riprensione, acciò il fanciullo conosca dove, et come hà mancato, perche ogni errore è deformità, et come tale conviene che sia abhorrrito per se stesso. S'è detto di sopra che spesse volte la sola erubescenza è grave pena, massime in un'animo nobile, et non senza cagione, perche se la bacchetta adolora il corpo, la riprensione fatta à tempo penetra et punge l'animo, il quale è più sensitivo. À questo proposito mi sovviene che il glorioso san Basilio nelle sue regole monastiche parla delle correttioni, et castighi che si devono dare à i giovanetti monaci, et per esser dottrina utile alla nostra materia, ne riferirò in sostanza una buona parte, che se bene noi non alleviamo monaci, nondimeno questo si deve haver per certo, che i primi fondamenti d'ogni lodevole instituto di vita si hanno à gettare nella casa paterna. Vuole adunque il santo, che gli errori de putti si emendino in tal modo, che l'istesso castigo del peccato, diventi insieme al fanciullo scuola, et esercitatione, dice egli, onde apprenda à superar quella passione dell'animo, per la quale è caduto, come per essempio, si sarà adirato contra un compagno suo, la pena sia di dover servire l'offeso à proportione della gravità dell'eccesso, per ciò che dice il Santo, questa humiliatione tronca et reprime l'alterezza dell'animo, laquale è quella che spesse volte ci fà iracondi. Ha mangiato prima del tempo debito? stia digiuno sino à gran parte del giorno; si vede che mangia più del dovere, e scompostamente, sia astretto nell'hora del cibo, stando egli digiuno, à riguardar quelli che mangiano moderatamente et con creanza, cosi verrà ad esser castigato con l'astinenza, et ad imparar la modestia; si ha lasciato uscir parole di bocca otiose, ò ingiuriose contra il prossimo, ò bugia ò altra cosa tale prohibita? castighisi parte co'l digiuno, parte co'l silentio, et cosi impari ad esser savio. Sino à qui è dottrina di san Basilio, la quale hò voluto riferire, acciò il nostro padre di famiglia intenda, che vi sono de gli altri modi di castighi, oltre le sferzate, et che principalmente si deve attendere à medicar la passione dell'animo, la quale cagiona il male, applicando medicine contrarie all'humor peccante, per dir cosi, come quel santo padre correggeva la superbia de i suoi novitii, con gli atti di mortificatione, et abbassamento, la gola co'l digiuno, et il soverchio, et inconsiderato parlare co'l silentio. Et per non ripeter le medesime cose più volte, dalla medesima dottrina di quel gran Dottore apprenderanno anchora i maestri, il modo di correggere i loro discepoli, che non sempre è necessario che sia co'l flagello, come si è detto.</p></div3>
<div3 type="capitolo"><head>Capitolo 9</head>
<argument><p>DELLA CONTINENZA DEL CIBO, ET DEL BERE. </p></argument>
<p>Prima che io entri à ragionare del mandare i fanciulli à scuola, et delle conditioni del maestro, che già mi accorgo poter parere ad alcuno che se ne avvicini il tempo, dirò alquanto di alcune cose, che appertengono al corpo, come è il mangiare, e 'l bere, abbracciando insieme con la fanciullezza le altre età; poi che i ricordi, che generalmente si possono dare, servono proportionatamente à i putti, et à i giovani, et il nostro solito è stato di cosi fare, quando altra particular ragione non persuade altrimenti, dico di trattar tutta in un luogo alcuna materia, che appertiene ad ogni età, se bene più, et meno, lasciando poi alla prudenza del discreto educatore, l'applicar variamente i ricordi che si danno. Et non di meno cercaremo di discendere al particulare per quanto si può; ho detto per quanto si può, percioche, come il medesimo S. Basilio ci insegna nelle regole sudette, non solo le varie età, ma le varie complessioni, et habitudini de i corpi, i diversi studii, et esercitii ricercano nutrimento differente, cosi nella quantità, come nella qualità; per il che non possono regolarsi tutti con una istessa regola, ma la discretione deve far l'offitio suo, applicando i ricordi generali, al particulare con debita misura, secondo richiede la varietà delle circonstanze. Dico adunque generalmente parlando, che l'uso del mangiare, et del bere, non ha da essere misurato dal fine della dilettatione, ma dalla necessità del sostentamento di questa nostra vita, laquale naturalmente non può durare, senza il debito nutrimento, ilquale restori, et riempia, quello che continuamente si và consumando, et evacuando dal corpo nostro, et la provida natura ha dato all'animale appetito, et ha posto il diletto del cibo nel senso del gusto, come uno allettamento perche prenda il cibo, et si nutrisca, et cosi viva, et però gli altri animali non trapassano i termini della necessità, che la natura ha prescritti, solo l'huomo che per la ragione et per la voluntà, regge le attioni sue come libero, fa spesse volte fine quello ch'è mezzo, et cerca nel nutrimento suo la dilettatione del gusto, che il sostentamento necessario del corpo, onde nascono molti et gravi incommodi in danno et dell'animo et del corpo medesimo, come si dirà poco dipoi. Adunque una regola generale sia questa, che quanto al nutrimento del corpo si ha da havere riguardo non a quello che la gola et la voluttà ci persuade, ma a quello che la natura desidera per mantenere la vita. Aggiongiamo alla precedente regola un'altra simile, che tanto di alimento secco, et humido si deve prendere da ciascheduno, quanto basta acciò il corpo sia atto, et ben disposto à far le operationi sue, et non impedisca quelle dell'anima, anzi sia egli come uno instrumento agile, et espedito, et ben concertato, con ilquale l'anima possa operare prontamente, et senza impedimento.</p></div3>
<div3 type="capitolo"><head>Capitolo 10</head>
<argument><p>DE GLI INCOMMODI DEL SOVERCHIO MANGIARE, ET BERE. </p></argument>
<p>Hor non ha dubbio alcuno che il cibo soverchio, et la crapula, et la ebrietà, et le indigestioni impediscono grandemente la buona dispositione del corpo, et per conseguenza dell'anima nelle loro operationi, percioche un'huomo che ha il ventre disteso et ripieno d'immoderato cibo, è inetto, et grave ad ogni cosa, non ama la fatica, anzi per contrario cerca la quiete, et non fa altro più volentieri che darsi in preda al sonno, et non bastano le lunghe notti, che vi si aggiunge buona parte del giorno, et se il corpo è grave , et pesante non può l'anima esser leggiera, ma resta anchor ella come suffocata in una nebbia di grossi, et spessi vapori che si lievano da lo stomaco, et gli tolgono l'uso del discorrere. Che diremo poi delle molte, et varie infirmità che sono cagionate dalla intemperanza del mangiare, et del bere? quindi avviene spesse volte che un cittadino che poteva, et doveva essere utile alla patria, et alla casa sua, si pone à sedere in una infelice seggiola, ò à giacere in un letto, nella più bella stagione della vita, grave à gli altri, et a se medesimo; quindi sono le vecchiezze immature, et le morti accelerate, et massime quando come per ordinario avviene, alla intemperanza della gola, si aggionge quella della carnalità, misera compagna, percioche secondo quella vera sentenza di san Hieronimo, il ventre satollo despuma libidine, si come altrove si è detto, per occasione di trattar de i rimedii contra il vitio della lussuria. Ma qui si parla di necessità del moderato mangiare, come mezzo necessario per mantener la vita, et per conseguenza acciò si possa operare virtuosamente da ciascuno nello stato, et vocatione allaquale Iddio lo chiama. Et per contrario siamo astretti à biasimare il troppo mangiare, et bere, perche impediscono le operationi civili, et virtuose, et proprie dell'huomo, accortano la istessa vita, et finalmente conducono l'anima in mille vitii. Forse parerà ad alcuni un paradosso quello che io intendo dire hora, ma si vede per antiche esperienze, et per nove, che pur troppo è vero, che gli huomini intemperanti, dediti alla gola, alla ebrietà, et alla incontinenza, peccati de i quali communemente non si fa grande stima, hanno una gran dispositione et facilità, non solo di commetter delitti più gravi, ma quello ch'è il sommo de i mali in questa vita, di partirsi dalla unione della Chiesa, et di apostatare dalla fede, si come mi ricorda haver toccato nel principio di questa opera, parlando de i mali, che ha partorito la trascuraggine della buona et christiana educatione. Et questa è la prima porta, per laquale i falsi profeti, et falsi apostoli, che predicano cose piacevoli, et i maestri de gli errori che grattano gli orecchi, per questa porta dico cominciano ad insinuarsi ne gli animi carnali, allargando la briglia al senso; onde è avvenuto che molti, et molti piacendo loro questa nuova cosi delicata, et agiata via di andare in paradiso, quale non ci insegnò Christo nostro Signore, che tutto al contrario la chiamò erta et faticosa, è avvenuto dico che hanno accettato i novi Evangelii, et le nove religioni, et hanno urtato ne gli scogli delle heresie, et fatto miserabilmente naufragio della fede. Et però non deve parer maraviglia, se più d'una volta ricordiamo al nostro padre di famiglia che avvezzi il fanciullo alla sobrietà, come diremo qui appresso.</p></div3>
<div3 type="capitolo"><head>Capitolo 11</head>
<argument><p>DELLA CURA PATERNA CIRCA IL VITTO MODERATO. </p></argument>
<p>Quantunque sia vero quello che si è detto di sopra, che la misura del cibo, et la qualità, non deve esser le medesima con tutti, perche à colui che si affatica assai secondo il corpo, come sono agricoltori, artefici et simili, fà bisogno di più cibo, et più solido, dove à gli huomini che più si esercitano con l'intelletto et sono di complessione più debole si conviene manco cibo, et più facile à digerire, tal che quello che saria mediocrità nell'uso, saria eccesso, et soprabondanza nell'altro; tuttavia questa propositione deve haversi per certa, che in ogni stato, et conditione d'huomini, et in ogni età, la sobrietà è virtù molto lodevole et necessaria, et però conviene che i nostri padri di famiglia vi assuefaccino i figliuoli dalla prima fanciullezza. Si legge nell'antiche historie de i Greci che li Spartani ò vero Lacedemoni per instituto di Licurgo, famoso legislatore loro, davano sobriissimamente da mangiare à i fanciulli, et fra gli altri buoni effetti, havevano opinione che della sobrietà, ne divenissero i corpi loro più alti et disposti, et le membra più belle, et meglio formate; percioche non essendo li spiriti vitali occupati à cuocere, ne à digerire molto cibo, ne essendo dalla soverchia quantità del pasto ribattuti all'ingiù, ò distesi per largo, possono facilmente per la leggierezza loro ascendere in alto, onde il corpo cresce anchor egli. Et parimente i corpi che sono alquanto minuti, et gracili par che meglio obediscano alla virtù naturale, à cui si apperiene di dar à ciascuno membro la sua debita forma dove per contrario pare che i corpi grassi et troppo nutriti, gli facciano una certa resistenza, et per la gravezza loro, non cosi bene si maneggiano, come i primi, che per ciò ne divengono meglio formati. Ma come si sia, percioche il disputtar sottilmente di si fatte cose, à noi non si appertiene, si vede assai chiaro per esperienza, che i corpi allevati con nutrimento moderato, et che sono asciutti, et non ridondanti di humori superflui, quali genera il soverchio cibo, sono anco più agili, et pronti all'operare, più perseveranti nella fatica, più tolleranti del caldo et del freddo, et dell'altre intemperie dell'aria, et meno sono facili ad ammalarsi, massime quando con la sobrietà si congiunge l'esercitatione del corpo, per il che non solo i Spartani sudetti, ma altri popoli, et republiche hanno havuto per legge, et per costume di viver molto temperatamente, et tali furono i Romani istessi da principio, prima che l'Asia vinta gli vincesse, come alcun dice, con le sue delitie, et pure erano huomini guerrieri, et bellicosi, et forzuti à maraviglia, che altri non dica i soldati haver bisogno di mangiar assai, che quanto à gli huomini studiosi, et contemplativi ciascuno concederà facilmente che la sobrietà sia necessaria in loro, seguitando uno anticho proverbio Greco, la cui sentenza era questa: Che il ventre grasso, et pieno, non genera intendimenti sottili.</p></div3>
<div3 type="capitolo"><head>Capitolo 12</head>
<argument><p>ALQUANTO PIÙ IN PARTICULARE DELLA ISTESSA MATERIA DEL NUTRIMENTO. </p></argument>
<p>Perche nella infantia, l'huomo non è quasi differente del bruto, et per all'hora poco altro si può fare, che attendere al corpo, però sarà cura delle madri di famiglia, et delle buone nutrici, che il fanciullino sia bene allattato, et nutrito in modo, che non diventi estenuato, et languido; e in somma sia governato in maniera, che il corpicino possa esser idoneo instrumento dell'anima, si come si ricordò da principio. E anchora da avvertire che i fanciulli, et le altre età che anchora sono nel crescere richiedono, secondo la proportion loro più cibo, et più spesso che le età perfette, dovendo la natura in loro haver nutrimento non solo per mantener il corpo, ma per dargli augumento, sino alla sua debita perfettione, nondimeno anchora con i fanciulli, et con i giovanetti alquanto più creciuti, non meno che con gli huomini, hà la sobrietà et la temperanza luogo di esercitarsi, atteso che non si deve dare à i fanciulli ne tutto quello che vogliono, ne quanto vogliano. Sono i fanciulli voraci, amici de' frutti, et di cose dolci, le quali date loro soperchiamente non solo gli avvezzano giotti, ma spesse volte cagionano infirmità. Hor quali sorti di cibi siano convenienti à ciascuna età, per formar un corpo che sia sano, et di mediocre robustezza, idoneo à gli esercitii civili, quali communemente si fanno da gentil'huomini, et da cittadini nel governo della Città, et nella cura famigliare, è più presto offitio de' medici il darne precetti et regole particulari. Ma in generale mi par di ricordare che si devono avvezzar i fanciulli in modo si che non abhorriscano cibo alcuno di quelli che communemente si usano fra gli huomini; per cio che le necessità della vita humana ci astringono à far viaggi, et ritrovarsi in paesi stranieri, dove fà bisogno vivere secondo la conditione de' luoghi, oltre che, se tal volta uno amico, ci invita à mangiare seco, non può essere che non riceva molestia, vedendo che non mangiamo di questo, et di quell'altro cibo, et tal'hora si trovano alcuni che il gustare inavedutamente alcuna cosa, anzi l'odorato solo, et forsi il solo vedersela avanti, gli move nausea, dico anchora di cose tali, che altri bene, et civilmente allevati sogliono mangiare. E vero che ci sono complessioni tali, che pare che habbiano una certa repugnanza naturale, à qualche genere di alimento, et nondimeno come nelle altre cose, la educatione và correggendo molti difetti, et se non gli toglie affatto gli fà più tolerabili, cosi anco in questa non sarà inutile la sua diligenza, che se ben pare cosa di non molto momento, tuttavia oltra quello che si è detto, può avvenire che per un si fatto impedimento di non potersi una persona nutrire di qualche maniera di cibo, ò per abhorrire vehementemente il vino, non gli sia lecito di celebrare, ò non possa cosi commodamente far elettione, di entrare in alcuna particular religione, non si parla però di quelli che per consiglio de i medici, et per indispositione sono astretti ad astenersi.</p></div3>
<div3 type="capitolo"><head>Capitolo 13</head>
<argument><p>DELLA UTILITÀ DE I CIBI SIMPLICI, ET COMMUNI. </p></argument>
<p>Parimente, seguitando di parlare in generale, giudico espediente, che il nostro padre di famiglia avvezzi il figliuolo à mangiar non più d'una, ò due sorti di cibi principali in uno istesso pasto, et questi non artificiosamente conditi; percioche oltre che il cibo semplice, et simplicemente acconcio vuol minore apparato, et minor occupatione de i domestici, è più sano, più facilmente si concuoce, genera miglior succo, et meno escrementoso, et molto meglio lo stomaco lo abbraccia, et la natura se ne nutrisce. La dove i varii condimenti, allettamento della gola, sono un seminario di molte malatie, et quello ch'è peggio, sono fomento di molti peccati, per esser ordinariamente pieni di aromati, et di spetiarie, grandemente nocive à i giovani; sì come si disse parlando de i rimedii contra l'incendio della libidine. Sia anchora il nostro fanciullo avvezzo in modo, sotto la disciplina del padre, che quando si reggerà per se medesimo sia contento d'una mensa sobria, di cibi ordinarii, che con prezzo sopportabile si trovano d'ogni tempo per tutti, sì che s'egli sarà cittadino, ò artefice, non vada alle taverne per sodisfare à lo sfrenato appetito della gola, et il gentil'huomo non voglia con molta spesa vivande rare, et di altri paesi, et fuori di stagione, e in somma tali che ò per la cosa istessa, ò per la conditura, costando molto prezzo, meritamente sono chiamate pretiose. Mi ricorda haver letto, ch'essendo una volta Pompeo il grande ammalato, consigliavano i medici, che dovesse mangiare certa spetie d'uccelli, che per esser fuori di stagione, non se ne trovava se non in casa di Lucullo, Cittadino Romano ricchissimo, ma non meno delitioso, il quale per delitie ne faceva con molta diligenza nutrir tutto l'anno; ma Pompeo ricusò generosamente di volerne, dicendo di più queste notabili parole: Adunque se Lucullo non fosse un'huomo voluttuoso, Pompeo non potria vivere? Il che hò voluto riferire per confusion nostra, ch'essendo noi Christiani, à i quali è detto da Christo istesso: Guardatevi che i vostri cuori non siano aggravati dalla crapula, et dalla ebrietà, viviamo per il più in modo, come se ci havessimo fatto nostro Iddio il ventre vilissimo, sì come S. Paolo ne fa querela. Tanto è cresciuto il lusso, et l'eccesso in questa parte, che altrui si reca à gran lode il tener molti ministri occupati, et far gran spesa in mangiare delicatamente et fuori del commune uso; sopra di che non voglio far maggiore esaggeratione, acciò altri non dica, che io voglio soprasapere. Non si toglie però, che per honorar gli hospiti, et parenti, et ricevendo tal volta per honesta ricreatione alcuno amico à desinare, non si possa far qualche cosa di più in segno di honoranza, et di letitia; come anchora ne i giorni festivi, et nelle maggiori solennità di santa Chiesa, ma però sempre dentro i termini della modestia christiana; ricordandoci che le nostre festività si hanno da celebrare, non à giusa di Gentili nel lusso, et nelle crapule, et delitie del corpo, ma in spirito, et santità, et purità della anima, sì come ne ammonisce il gran padre S. Gregorio Nazianzeno. Ma ritornando al proposito, chi havrà notato il mio modo di parlare, vedrà che io non amo punto nel nostro padre di famiglia la sordidezza, et non biasimo la civiltà, et quella decenza che si conviene allo stato di ciascuno. Ma ben mi par di ricordare, che in ogni tempo, e in ogni luogo deve rilucere la modestia, et temperanza christiana; et io per me credo che per meglio ricevuto, et honorato si terrà l'hospite, et l'amico giuditioso, et temperato, vedendo la mensa tutta condita d'una giocondità, et hilarità dolce, et di cuore, quale la vera amicitia produce, che vedendola piena di un diluvio di vivande, che par più presto che si voglia suffocarlo, che nutrirlo</p></div3>
<div3 type="capitolo"><head>Capitolo 14</head>
<argument><p>DELLE BUONE CREANZE DEL FANCIULLO NELLO STARE À MENSA. </p></argument>
<p>Sia adunque la mensa del nostro padre di famiglia tale che sia una continua scuola di sobrietà al fanciullo, et nel resto sia ogni cosa monda et netta, non repugnando etiandio nella povertà, la monditia. Per tanto lodo che il nostro fanciullo già alquanto cresciuto mangi à mensa co'l padre, stando non à sedere, ma in piedi, et co'l capo scoperto, cose che crescendo poi gli anni si vanno rilassando; ma in tanto deve ben fondarsi nella riverenza paterna; quivi stia con silentio, et non parli se non dimandato; stia contento à quella portione di cibo, et di bere, che gli sarà data dal padre; il quale destramente andarà osservando la sue maniere, per avverirlo, et correggerlo dove mancasse, dolcemente però senza inquietudine della mensa; mangi con modestia non voracemente, non faccia atti deformi, ne co'l corpo, ne co'l viso, ne con la bocca, ne in altro modo, ò sia mangiando, ò sia bevendo. Non vada girando gli occhi quà, et là mentre mangia, ò osservando troppo curiosamente gli altri come mangino, ò numerando le vivande, dichiarando con gli sguardi l'appetito occulto, et notando le altrui portioni maggiori, ma attenda à se medesimo, et sopra tutto bisogna romperlo in questa parte, che non speri d'haver cosa alcuna à sua voglia, se non quanto piacerà al padre, ilqual potrà tal volta, come da se stesso, per occasione di qualche cosa ben fatta dal fanciullo, porgerli alcuna cosarella di più, à guisa di premio della sua obedientia, ò altra virtù. Sia il fanciullo polito, et netto nel mangiare, avvezzisi à prendere, et porgere le cose con riverenza. È buono, et santo instituto, che il fanciullo benedica la mensa in principio, et renda le gratie nel fine, et dia il buon prò a tutti, almeno stia riverente et attento mentre il padre benedice egli la mensa, et risponda, Amen, et dica il pater noster. Avvertasi che nell'entrare à tavola non corra frettolosamente, ne voglia esser il primo, ne occupar il primo luogo, ma aspetti il commandamento paterno, et cominci per tempo ad imparar quel precetto, che la sapientia eterna vestita della nostra natura non si sdegnò di insegnar a gli huomini fatti. Quando dice il Salvatore in san Luca, Se sarai convitato alle nozze, non ti porre à mensa nel primo luogo, acciò non forse sia stato invitato un più honorato di te, onde ti dica l'invitatore, da il luogo à costui, et con rossore ti convenga stare nell'ultimo luogo, ma và, et ponti nell'ultimo luogo, acciò venendo colui, che ti ha invitato ti dica, amico ascendi più sù, all'hora ti tornarà maggior honor nel conspetto de gli altri invitati, percioche chi si esalta sarà humiliato, et chi si humilia sarà esaltato. Questo è il precetto del Signore pieno di ottima creanza, et molto necessario al christiano, conciosia che il fondamento di tutte le virtù christiane è la humiltà, ma egli è anchor un ricordo molto fruttuoso nella vita civile, dove spesso per leggierissimi accidenti di precedere l'un l'altro, nascono odii et risse gravi. Adunque il nostro fanciullo, si assuefaccia, come ho detto, da i primi anni alla osservanza di questa bella dottrina del Salvatore, perilche è bene che non sempre il fanciullo entri à mensa da principio con gli altri, ma il padre lo faccia ò servire, ò leggere per alquanto spatio, et quando à lui pare di commandarlo, vadi alla mensa. In somma, come io dissi da principio, la mensa del prudente padre di famiglia sarà come una scuola, et uno esercitio quotidiano di virtù, et di molte buone creanze. È però da avvertire, come più volte si è detto, che il padre istesso ha da essere come un sigillo, che habbia in se quella forma di sobrietà, et dalle altre buone qualità, che vuole imprimere nell'animo del figliuolo che è à guisa di molle cera, altrimenti se il padre stando à mensa si inebriasse, ò prorompesse per collera in parole inconsiderate, et facesse altri atti scomposti, non saria in modo alcuno espediente che il fanciullo vi fosse presente. Ricordisi anchora il padre di famiglia di rallegrar tal volta la mensa, et dopo haver dato il primo luogo à Dio, introducendo qualche utile, et christiano ragionamento, è lecito dir alcuna cosa piacevole, motteggiando dolcemente l'istesso fanciullo et avvezzandolo à saper sopportar qualche pontura, et passarsela con riso modesto, et non farne il viso turbato, ritenendo però sempre la gravità paterna, et maggiormente con le figliuole femine, dellequali il Savio dice parlando al padre: Et non ostendas hilarem faciem tuam ad illas, cioè non mostrar loro lieto viso. Ilche però s'intende con moderatione, come forse altrove dichiararemo più à pieno. Nel resto non pensi il buon padre di famiglia, che le cose che ricordiamo circa la creanza del fanciullo, si possano fare tutte in un sol giorno, ma ci vuol tempo , et patienza, et è necessario ridursi à memoria che i putti non sono anchor huomini perfetti, et conviene che habbino del fanciullesco in qualche cosa, si che à guisa di frutti primaticci non pervenghino troppo presto ad una certa maturità non durabile, basta che continuando à poco à poco, et facendosi tuttavia qualche acquisto nel bene, et non ritornando à dietro, si fà in capo all'anno non piccolo progresso, però il buon padre si prenda questa cura per un dolce trattenimento, et si diletti di veder la piccola pianta andar crescendo, mentre egli la adacqua, et irriga con la buona educatione, et Dio benedetto, da cui viene ogni bene, gli da come l'Apostolo dice, il perfetto incremento.</p></div3>
<div3 type="capitolo"><head>Capitolo 15</head>
<argument><p>DELL'USO MODERATO DEL VINO IN PARTICULARE. </p></argument>
<p>Non voglio lasciar di ricordare in particulare al nostro padre di famiglia che avvezzi il figliuolo à bere moderatamente il vino, il cui uso temperato rallegra, come la scrittura santa dice, il cuore, et ravviva il calor naturale et fà altri buoni effetti, ma per contrario preso intemperatamente nuoce al corpo, all'intelletto, et all'anima, come incentivo della libidine, onde diceva il savio ne i proverbii, Luxuriosa res vinum, et tumultuosa ebrietas, quicunque his delectatur non erit sapiens, dalle quali parole impariamo, che il vino incita ad ogni intemperanza, et dissolutione, et la ebrietà partorisce tumulti, et risse, et finalmente chi troppo si diletta del vino, non farà acquisto della sapienza, la quale è amicissima della temperanza, la onde i Greci hanno chiamato la temperanza con un nome, che da ad intendere, che ella conserva, et mantiene la sapienza, perilche à tutti appertiene esser sobrii, ma maggiormente à gli huomini studiosi, et che devono giudicare, et governare la republica, et parimente à gli Ecclesiastici, et religiosi, che devono essere maestri della continenza; si potrebbono allegare infiniti luoghi delle scritture sante dove si condanna il soperchio bere, et si potrebbono riferire infiniti esempii d'huomini santissimi, che totalmente si astenevano dal vino, come ordinariamente facevano tutti gli antichi monachi, ma à noi che per hora parliamo con quelli che vivono nel secolo, basta ricordare al nostro padre di famiglia, che faccia in modo, che il figliuolo non riesca un beone, nel qual brutto difetto si casca molto facilmente da molti, et più spesso che nello eccesso del mangiare; ne occorre dire, quanto si soglia in questa parte peccare da gli artefici, et gente minuta ne i giorni di festa, si come altrove ne habbiamo fatto querela; per tanto il buon padre proveda a buon'hora, percioche ne i popolari è dannabile la ebrietà, ma ne gli huomini nobili è intollerabile. Havevano i Lacedemoni per usanza, ne i conviti publici di far inebriar uno schiavo, acciò vedendo i gentili huomini, et spetialmente i fanciulli ben nati, i laidi, et sozzi modi dell'imbriaco, et le parole, e i gesti indecentissimi, abhorrissero la ebrietà, et si guardassero dal troppo vino. Sono adunque i fanciulli da esser regolati con buona cura circa l'uso del vino, et per ventura saria bene che per alquanti anni non ne bevessero, ma almeno non devono darsi loro a bere vini potenti, ne puri in alcun modo, ma temperatissimi, ilche molto più si deve intendere de i giovani, l'età de i quali essendo per se stessa molto accesa, ha bisogno di non accrescere, ma di sottrahere fomento al bollore del sangue giovanile.</p></div3>
<div3 type="capitolo"><head>Capitolo 16</head>
<argument><p>DELLA SOBRIETÀ IN SPETIE DELLE FIGLIUOLE FEMINE. </p></argument>
<p>Ma sopra tutto è necessaria la sobrietà, et l'astinenza del vino nelle figliuole femine, lequali devono essere adornate di modestia, di silentio, et di castità, et nelle quali disdice molto lo haver nel viso un certo rossore infocato, che sole produrre il vino, et più le rende venerande una cotal pallidezza virginale, et gli occhi bassi, et l'andar grave, et il parlar non molto alto, et raro, che il correre quà, et là per casa, come impazzite, et fare altre leggierezze tali, che sovente sono cagionate dal vino. Si legge non solo ne gli historici pagani, ma in Tertulliano anchora antichissimo scrittore Christiano, che le antiche donne Romane, non bevevano vino, et se erano trovate in fallo, i mariti, et i congiunti le castigavano severamente, con quanta più ragione adunque richiederemo noi dalle donne christiane la sobrietà almeno, et la continenza? certo s'io non temessi d'esser tenuto troppo rigoroso, direi che una buona, et costumata zitella, non dovria bever vino, ò certo pochissimo, prima che ella se ne andasse à marito. Avvertà però il prudente padre, che non solo alla presenza sua i figliuoli, et le figliuole osservino la sobrietà, ma chiuda loro le strade, acciò occultamente per mezzo de i servitori, et delle ancille, ò in altro modo. non sia loro lecito di fare il contrario, ilche saria più dannoso, bevendo con maggiore avidità, et senza freno di quella vergogna, che si hà nel cospetto paterno, però è necessaria molta discretione, et secondo il proverbio non tirar troppo la corda acciò non si scavezzi, et sopratutto procurar che gli atti buoni naschino dall'intimo del cuore, per il timor di Dio, et per amor della virtù; et finalmente la istessa consuetudine buona, cominciata dalla età tenera che anchora non ha assaporato, ò per meglio dire, non ha imbevuto il vitio, farà più facile, et dilettevole l'operare, come s'è detto più volte.</p></div3>
<div3 type="capitolo"><head>Capitolo 17</head>
<argument><p>ESEMPIO DI SANTA MONICA COME FANCIULLA CADDE NELLA INCONTINENZA DEL VINO. </p></argument>
<p>Spero che non sarà cosa fastidiosa, ne senza frutto s'io riferirò con brevità in questo luogo, una historia della fanciullezza di santa Monica, laquale assai diffusamente racconta santo Agustino suo figliuolo, nel nono libro delle sue divote confessioni, acciò s'intenda quanta vigilanza si convenga haver sopra i figliuoli et le figliuole in questo istesso particulare del vino, il che servirà per instruttione di molte altre cose, vedendo come da piccoli principii si perviene all'habito del vitio. Dice adunque santo Agustino, che Monica sua madre fu allevata bene nella casa paterna, spetialmente per la diligenza d'una ancilla già decrepita, che da i primi anni haveva vivuto nella istessa casa, et per i suoi lodevoli costumi haveva cura delle figliuole del padrone, le quali governava, et teneva in freno, con una santa severità, tanto che fuori di quelle hore, che alla mensa paterna parcamente erano nutrite, non permetteva loro fra giorno, anchora che ardessero di sete, il bevere ne anco dell'acqua, ilche faceva perche non prendessero quella mala consuetudine, et diceva loro, come sant'Agustino riferisce: Hora bevete acqua, perche il vino non è in poter vostro, ma quando sarete andate à marito, et sarete fatte padrone delle dispense et delle cantine, l'acqua vi puzzarà, ma la consuetudine del bere prevalerà; con questi modi la buona et prudente vecchia, frenava l'avidità delle tenere fanciulle, et cosi à poco à poco la cosa era ridotta à tale, che già non havevano più voglia di fare quello, che vedevano non si convenire. Avvenne che essendo Monica, come zitella già conosciuta per sobria, mandata dal padre et madre à trarre del vino, cominciò con le estreme labra à pena à sorbirne alquanto non potendo prenderne più, perche il gusto istesso lo abhorriva, il che fece non per appetito del vino, ma per una certa pazziola puerile, ma aggiungendo poi à quel poco, giornalmente un'altro poco, si verificò in lei quello che la scrittura santa dice, che chi disprezza et non fà conto delle cosa piccole, va à far gran cadimento, perciò che la buona fanciulla venne à termine, che già senza rispetto beveva ingordamente i pieni bicchieri di vino forte, ò voglia dire puro. Dal qual vitio incognito à tutti di casa, et però tanto più difficile a esser guarito, piacque à Dio di liberarla per stranio modo, che venuta un giorno in contesa con quella servente, che soleva andar seco in compagnia a cavar il vino, essendo per ventura ambe due sole, la fante sdegnata gli rimproverò con amara puntura il suo peccato, chiamandola con vove latina Meribibula, che tanto vuol dire, come bevitrice di vino puro; laqual parola à guisa d'una saetta gli penetrò al cuore sì fattamente che riguardò la bruttezza sua, et subito in se medesima la condennò, et hebbela in abominatione, et se ne spogliò per sempre, insegnandoci come si possa cavar frutto da gli inimici, i quali se, come altrove si disse, sappiamo esser savii, non meno ci fanno di giovamento co'l rinfacciarci i nostri difetti, che ci faccino di danno gli adulatori co'l lodarceli. Hor questo scrisse santo Agustino di sua madre, che fu poi di admirabile santità, et lo scrisse, quando ella era già in paradiso, per darne gloria à Dio, o perche i nostri padri di famiglia dal cadimento de i santi imparassero ad esser cauti, et diligenti nel governo de' proprii figliuoli.</p></div3>
<div3 type="capitolo"><head>Capitolo 18</head>
<argument><p>DE I TEMPI ET HORE DEL MANGIARE. </p></argument>
<p>Quanto poi appertiene à i tempi del mangiare, per dire alcuna cosa anchora di questo, si è detto che con i fanciulli conviene usar di maggior discretione, si che non habbino ad aspettar l'hora del desinare, ma si dia loro per colatione alquanto di pane, con alcun pomo, ò fichi secchi, ò uva passa, ò cosa tale più presto che carne, ò formaggio, cibi manco mondi da veder loro in mano, et di maggior nutrimento che non fà bisogno per trattener la natura sino à l'hora del pranso, et il medesimo si può dire della merenda, massime ne i giorni lunghi di state alqual tempo per il gran caldo più facilmente si può permettere al fanciullo di bere un poco; ma però sempre la colatione, et la merenda siano come mercede d'alcuna buona cosa fatta, ò da farsi, verbi gratia per andar alla scuola, ò per haver ben recitato la lettione. Parimente non si possono cosi limitare le hore del mangiare à quelli che devono fare esercitii fatticosi, come lavoratori di terra, et fabri; ma parlando de gli huomini più communi, che vivono civilmente, à me pare che il miglior modo sia mangiar due volte il giorno, mattina, et sera moderatamente; si che, come ben disse quello eloquente scrittore, Vires reficiantur, non obruantur, cioè che le forze del corpo venghino ad essere ristorate, et non oppresse dal cibo, come il più delle volte suole avvenire à coloro, i quali mangiano una sola volta il giorno, che se mangiano la mattina, restano quasi inutili alla facende del giorno, dovendo prendere tanto nutrimento, che basti loro per lo spatio di ventiquattro hore, et se differiscono alla sera, la natura patisce in molti modi, massime ne i tempi, et nelle regioni men fredde; percioche il corpo, per il lungo digiuno, et per il calore esterno, et di fuori, troppo si rilassa, et debilita, et meno prontamente si affatica il giorno, et venuta poi l'hora di prender il cibo, troppo avidamente la natura si ingurgita, et conviene dormire lungamente, et non può facilmente uno stomaco di mezzana virtù portare tanto un peso in una sol volta, oltra che questi tali stanno lungamente à tavola, et vogliono compagnia, et trattenimenti più del dovere, onde si pregiudica à molte cose gravi, et seguono spesso dell'altre conseguenze non buone. È però vero, che le varie occupationi de gli huomini, et molte circonstanze, che sono parte in noi stessi, parte dipendono da altri, ricercano varie regole, cosi in questa, come in molte altre cose. Tuttavia à me pare, che il modo detto sia il migliore, et cosi si fa più communemente, et non disconviene che la Città sia quasi una gran casa, nella quale tutti mangino circa l'hora medesima, et cosi ordinatamente alle sue hore, si faccino le altre facende, cosi anchor noi meglio ci accomodaremo à negociar con gli altri, et daremo altrui commodità di poter più opportunamente trattar con noi, se seguitaremo l'uso più commune, non facendo come alcuni, che mangiano ad hore stravaganti tal'hora avanti il giorno, et tal'hora à mezza notte, i quali scontentano non solo la famiglia propria, et chi ha à fare con loro, ma fanno nocumento alla propria sanità. Però il nostro padre di famiglia, crescendo gli anni del fanciullo la vada discretamente riducendo à questa consuetudine di prendere il cibo solo due volte il dì, con tal moderatione, che nè la natura sia troppo gravata à concuocere, nè egli impedito à operare, ricordandosi sempre, che il mangiare si fa solo acciò il corpo si sostenti, et possa servir espeditamente alle operationi, alla quali siamo obligati, et come huomini civili, et come christiani.</p></div3>
<div3 type="capitolo"><head>Capitolo 19</head>
<argument><p>DELL'OBLIGO, ET DELLE CONDITIONI DEL DIGIUNO CHRISTIANO. </p></argument>
<p>Richiede, si come à me pare, la materia del ragionamento presente, che diciamo anchor qualche cosa del digiuno christiano, acciò il nostro padre di famiglia ricordi à suo tempo al figliuolo, come debbia esser pronto à ubidire à i commandamenti di santa Chiesa, non meno nella osservanza di questo precetto, che de gli altri. Nè però à me tocca riferir in questo luogo distintamente quali siano i giorni determinati, ne i quali ciascuno che non è legitimamente impedito deve digiunare, et quali son quelli che sono dispensati dal digiuno, et come si debbia digiunare, et dove la consuetudine permetta i latticinii, et l'ova, et dove nò; et altre simili cose, le quali si possono, et devono imparare da i padri spirituali, et dalle dottrine christiane, dove brevemente sono raccolte le cose più necessarie, che ciascun deve sapere, et osservare. Et veramente è cosa degna di lagrime à veder la poca cura che si tiene da i christiani communemente in saper le cose pertinenti alla salute dell'anima propria, et quali siano gli oblighi che convenga adempire, à chi vuole esser christiano d'effetti, et non di nudo nome solamente. Io ardisco dire, et non senza probabile coniettura, che vi sono tali che sanno assai di quelle cose, che poco importa ignorarle, et nondimeno non sanno che ciascuno è obligato la Quadragesima, non solo ad astenersi da carne, ova, et latticinii, ma anchora à digiunar tutti i giorni, eccetto le Domeniche; altri par loro digiunar sufficientemente la Quaresima, et le vigilie commandate, perche si astengono da i cibi sudetti, che vulgarmente si chiamano grassi, et non lasciano però di cenare, et forsi di far colatione. Altri sanno bene l'obligo del digiuno, et sanno come conviene digiunare, cioè che il digiuno richiede tre cose principalmente; le quali sono, L'astinenza d'alcuni cibi, Il mangiare il dì una sol volta, et questo che è la terza conditione, si deve fare nell'hora di mezzo giorno, ò là intorno, che nel tardare non è pericolo, ma si bene nel prevenire troppo notabilmente il debito tempo. Hor come io dico, sanno costoro le leggi del digiuno, come tutti sono obligati à saperle, ma non contenti d'una larga cena meridiana, la sera poi sotto il pretesto di non mangiare cose cotte, fanno di frutti, et di conditi, et altri di pane solo, et di insalate, se di altro cibo più grato non possono, una nova copiosa cena, la dove solo si permette una poca cosa, come per medicina, per conciliare il sonno, et riposar la notte più quietamente. Lascio di dire di quelli che troppo indulgenti à se medesimi riputandosi deboli, ò di ricever nocumento da i cibi quadragesimali, non digiunano punto, ne si astengono dalla carne; et tutti questi ingannano se stessi solamente, et non Iddio, di cui è scritto, Deus non irridetur, Iddio non si può ne ingannare, ne burlare. Certo non è mia intentione di far del rigoroso, ne mi piace di tirar le cose troppo all'estremo, ne intendo di allacciare le conscienze de i pusilli, perche io so bene che molti per molti rispetti possono essere giustamente escusati, ma dico solo, che egli pare che si veda in molti troppa trascuratezza, et un certo andarsene così alla cieca nelle cose che toccano all'anima, quasi non importassero molto, essendo noi per contrario tanto attenti, et esquisiti ne gli interessi della robba, et della salute corporale. Però il rimedio sicuro è che ciascuno conferisca lo stato suo, et le circonstanze particolari, co'l suo padre spirituale, ilquale con discretione di spirito, non gli imporrà maggior peso di quello che egli possa portare, et di più si havrà il merito di far l'obedienza, con laquale obedienza parimente conviene fare i digiuni voluntarii, che si fanno per sola divotione, et non regolarsi di suo capo; percioche niuno è idoneo giudice di se medesimo et il diavolo si trasfigura in angelo di luce, et non meno anzi forse più si potrà peccare da alcuno con l'eccesso del digiuno, che con il mancamento</p></div3>
<div3 type="capitolo"><head>Capitolo 20</head>
<argument><p>DEL MODO DI AVVEZZARE I FANCIULLI ALLA OSSERVANZA DEL DIGIUNO. </p></argument>
<p>Ma ritornando al nostro padre di famiglia et alla diligenza ch'egli deve usare per assuefare il figliuolo all'osservanza del digiuno christiano, percioche io mi persuado che il disordine cosi in questa, come in molte altre cose, naschi in buona parte dell'educatione, dico che se bene la santa Chiesa madre benignissima non obliga sotto peccato non solo i putti ma ne anco i giovanetti à dover digiunare, prima del fine del ventunesimo anno, nondimeno è molto espediente che gli orecchi del fanciullo, sentano spesse volte risornar per la casa questo santo nome del digiuno, et gli occhi del medesimo vedano, et osservino, il padre, et la madre, et i domestici digiunar christianamente. Sappia i giorni statuiti delle vigilie, et delle tempora, et habbia in gran riverenza la Quadragesima, di cui ci diede esempio particulare Christo signor nostro, et nella quale paghiamo in un certo modo à Dio la decima di tutti i giorni dell'anno. Tal volta invitino il padre et la madre il fanciullo dolcemente à tener loro compagnia nel digiuno, ne però lo defraudino della sua necessaria portione, ma il non veder il solito apparecchio, nè meno i cibi ordinarii, lo vada inducendo in una certa credenza di digiunare, et poi à poco crescendo gli anni, si vada conducendo più vicino al vero. Et benche non sia poco secondo la commune tepidezza de gli huomini, osservar i precetti di santa Chiesa senza aggiunger novo carico, nondimeno laudabile consuetudine saria d'una casa christiana, che in memoria et riverenza dell'acerbissima passione di Giesù Christo nostro Salvatore vi si digiunasse il sesto giono della settimana, che noi diciamo Venerdì, et che il padre lasciasse al figliuolo questa santa tradittione. Non è gran cosa un poco di astinenza quando il corpo è già fermato, come intorno all'anno quartodecimo, et gli altri che seguono, et pur si vede che per mille accidenti si lascia di cenare da i giovani, etiandio per solo capriccio, hor quanto più si doverà fare per amor della virtù, et per bene dell'anima propria? et non è da dubitare, che tacendo per hora del gusto che apporta l'operar virtuosamente, l'istessa assuefattione renderà facile il digiunare, si come per contrario suole avvenire, che ad alcuni quantunque giovani, et vigorosi per non vi esser assuefatti, par cosa gravissima se il confessore impone loro un digiuno. Hor sappia il padre di famiglia, che il maggior nimico, che possa haver il figliuolo è il suo proprio corpo, troppo delicatamente nutrito, et ingrassato, onde poi recalcitra contra l'anima, per il che fa bisogno tal'hora sottrarre le armi à questo nimico domestico, sì come ci eshortano le scritture sante, et tutti gli antichi padri, et Dottori di santa Chiesa, che non è quasi alcuno di loro, che non habbia scritto sermoni et libri in lode del digiuno, et divinamente fra gli altri san Basilio, et la santa Chiesa istessa chiama il digiuno medicina delle anime, et de i corpi, oltre che per i negotii civili et varii stati de gli huomini, è molto necessario il poter sopportare l'inedia, et il digiuno, et non far come alcuni, che giunti à casa non possono pur aspettar un brevissimo spatio di tempo, non tanto però per bisogno di nutrimento, quanto per impatienza, ma come si sia, giova non di raro ne gli anni più maturi, se alcuno da giovanetto si è avvezzo à poter sofferir i disaggi, et in particulare la fame, et la sete.</p></div3>
<div3 type="capitolo"><head>Capitolo 21</head>
<argument><p>DEL DORMIRE IN GENERALE. </p></argument>
<p>Il riposo del sonno è necessario alla natura per ristorare il corpo affaticato, et sono i fanciulli per l'humido che abonda in loro, assai dediti al dormire, ma come il necessario non si deve toglier loro, et massime nella fanciullezza, cosi conviene all'incontro haver avvertenza che non trapassino il segno, onde diventino poi huomini dormigliosi il che è grave diffetto, et fa stupidi gl'ingegni, et rende i corpi gravi, et pesanti all'operare, et toglie una parte del giorno utilissima à far molte cose, perciò che come diceva un savio, il levarsi la mattina à buon'hora, è cosa utile per la sanità del corpo, per gli studii di Filosofia, et per la cura famigliare, onde l'Evangelio dice dell'huomo padre di famiglia, che uscì di casa in su l'alba à condurre gli operarii, et Salomone dice: Non amare il sonno, et non dormir troppo, se non vuoi esser oppresso dalla povertà. Hor discendendo al particulare non si può cosi appunto determinare per ciascuno la debita misura del sonno, ma generalmente parlando, pare che il tempo di stare nel letto non dovesse esser meno di sette hore, ne passar le otto; et cosi come il troppo dormire fà gli huomini negligenti, et inetti à gli studii, et alle fatiche, cosi per contrario l'altro estremo del troppo poco, cagiona quasi i medesimi incommodi, et stà l'huomo neghittoso, et come stordito tutto il giorno, et la natura non fà perfettamente la sua concottione, et digestione, et rimane languida, et à poco à poco contrahe qualche indispositione; et spesse volte avviene, che quasi sdegnata di quello che gli è stato tolto nella notte indebitamente, lo richiede, et lo rivuole importunamente il giorno, onde si vedano alcuni dormire, ne i luoghi dove si doveria vegliare. Et quantunque leggiamo di alcuni huomini di eccellente virtù, ò ne vediamo qualcuno, che come già vivendo più vita celeste, che humana, sia contento di brevissimo sonno, non però gli huomini communi devono misurarsi con le medesime misure, ma prendere una via del mezzo, in modo che questo nostro giumento, possa portar i suoi pesi commodamente, non gettando per troppa morbidezza il Cavaliero per terra, ne meno mancando egli per debolezza fra via, et cadendo, come si suol dire, sotto la soma. Bene è vero che la carne, amica de gli agi, sempre chiede di più del suo bisogno, per il che è bene assuefarsi da giovanetto à levarsi à buon'hora, che all'ultimo il sonno è una imagine della morte, et si può dire che quelli che manco dormono, vivono più. Et fra gli altri commodi della temperanza, et della sobrietà, di che habbiamo parlato di sopra, ne seguita anchor questo, che quelli, che cenano sobriamente havranno manco bisogno di sonno, et potranno levarsi più per tempo, et trattar con Dio prima il negotio dell'anima, come si disse parlando della oratione, et poi espedirsi di molte cose domestiche, et meglio prepararsi alle publiche, massime gli huomini di grande affare, et che hanno carichi, et governi; si come giuditiosamente finge un antico poeta essere stato ammonito in sogno un gran Re, à cui parve sentirsi dire che non conveniva à quelli che reggono popoli, et governano eseciti, dormire tutta la notte intiera, nella qual cosa alcuni de' maggiori et più nobili gentil'huomini molto spesso s'ingannano, parendo loro che il non veder mai, come disse Sardanapalo, il sole nascente, sia cosa da' pari loro, et che solo à i poveri artefici, per guadagnarsi il vitto cotidiano, sia necessario il levarsi à buon'hora. Ma la solicitudine è utile, et lodevole in ogni stato di persone, et per tanto il nostro padre di famiglia vi avvezzi discretamente il figliuolo, et per quanto si può, senza manifesta offesa, lo assuefaccia talmente ch'egli sia padrone del suo proprio corpo, et faccia il meno che si può giattura del tempo, della quale, come un savio dice, niuna è più grave.</p></div3>
<div3 type="capitolo"><head>Capitolo 22</head>
<argument><p>DEL DORMIRE FRA 'L GIORNO. </p></argument>
<p>Quanto poi al dormir di giorno per toccare anchor di questo particulare una parola, alcuni huomini spirituali, hanno consigliato, che l'hora del dopo desinare, si assegni al riposo, et al sonno, percioche non si potendo à quell'hora, tanto vicina al cibo, ritornar alle solite operationi, massime dove la mente deve affaticarsi, cosa che fatta in quel tempo, impedisce l'offitio della natura intorno al nutrimento preso, il che non può esser senza offesa del corpo, et dall'altro canto, essendo costume del demonio, il quale per tal cagione è chiamato meridiano, assalir in quell'hora l'huomo, come più esposto alle sue insidie, spetialmente di peccati di carne, hanno giudicato manco male che quell'hora si passi dormendo. Altri sogliono dire, che per esperienza trovano, che dormendo mezza hora del giorno, possono senza incommodo diminuire un'hora, et più, del sonno notturno, et altri parlando medicinalmente dannano il sonno dopo il pranso, come quello che riempie il capo di vapori. Tuttavia io crederei, che quando altrui hà presa la sua debita portione del sonno la notte, non sia necessario ridormire il giorno, massimamente l'inverno, che i giorni sono brevi, et manco molesti, et quando si è mangiato sobriamente, non siamo cosi facilmente assaliti dal sonno, et non mancano mille modi, et per i putti, et per gli huomini di passar quell'hora con honesta ricreatione, senza offesa di Dio, ne della sanità, anzi con frutto non mediocre, perciò che il ripulir la gabbia d'un uccellino, l'inacquar uno horticello, il far anco qualche lavoretto non molto sottile con le proprie mani, et altre cosarelle tali, bastano à far passare senza molestia quella hora, tanto più, che non solo è riposo il cessare da operare, ma una moderata fatica, per la suavità che accompagna la mutatione, è riposo dell'altra. Ma quando pure un poco di sonno fosse giudicato giovevole al nostro giovanetto, che qui non parliamo de gli anni infantili, ne della prima fanciullezza, ne i quali tempi sino che il corpo si corrobora, conviene usare alquanto di maggiore indulgenza, in tal caso dico, non si ponga à giacere, et non si avvezzi per modo alcuno à entrar spogliato nel letto, cose che non si possono fare senza molto perdimento di tempo, oltra che si avvezza troppo morbida questa nemica carne, in pregiudicio della anima, ma riposi sopra una sedia, più presto un pochetto incommodo, acciò il sonno sia manco lungo, et manco profondo, onde i sensi ricevano più presto vivacità, che lebetudine et stupore. Bene è vero che il consiglio di quegli huomini spirituali, del qual parlai da principio è più necessario à coloro che quell'hora la passano solitarii, et se ne stanno ritirati, perche se non sono ben prattichi corrono maggior pericolo, però i putti non sono da lasciar di leggiero soli, et senza custodia, massime ne i lunghi, et molesti giorni di state; ma tanto à loro, come à i più attempati conviene procacciar qualche utile esercitio, et faccenda, acciò come quel santo dice, il diavolo ci trovi sempre occupati, si come altrove habbiamo detto più à pieno, discorrendo contra la lussuria, conciosia ch'egli è vero, per il più il detto di quel savio, che chi non ha dar far nulla, pensa à far male.</p></div3>
<div3 type="capitolo"><head>Capitolo 23</head>
<argument><p>DEL SOVERCHIO CULTO DEL CORPO, ET DEL NEGLETTO CONTRARIO. </p></argument>
<p>Io non descenderei volentieri à cose tanto minute, come son per dire hora se non mi pesuadessi, che per formar un'huomo virtuoso, et utile per la patria, come pretendiamo, sia molto da fuggire la troppa delicatezza del corpo, et la soverchia cura di molti in certe politezze, che facilmente disdirebbono alle femine, non che à gli huomini; percioche si ritrovano alcuni, massime giovani nobili, et ricchi, che dopo essersi levati da letto la mattina, si occupano lungo spatio di tempo nel pettinarsi, nel fregarsi i denti, nel lavarsi le mani con saponi odoriferi, et tanto ci è da fare che le vestimenta stiano affettate, et ogni pelluzzo dà cosi gran noia à costoro, et tanto spesso ritornano allo specchio; et tal'hora ci sono da far cosi lunghi discorsi co'l sartore, et co'l calzolaio, et con i servitori, et coi camerieri, che si consumano vanissimamente le migliori hore del giorno; et di loro non meno che delle donnicciuole si verifica quel detto del Comico: Mentre si poliscono, mentre si adornano se ne passa l'anno. Ma quel ch'è peggio, queste vanità tirano seco di male conseguenze, l'animo ne diviene molle, et effeminato, il corpo abhorrisce le fatiche robuste, et virili, la gravità si perde, et si acquista l'opinione d'huomo leggiero, à cui non convenga fidar nelle mani negotio, che ricerchi cervello, et sodezza. La onde questi tali si riducono à non esser buoni ad altro, che à passeggiar per i corsi, con titolo di galanti, et di attillati; lasciando da parte il dir di quanti peccati sia esca questa soverchia attillatura, di che altrove habbiamo trattato à bastanza. Hor à me non dispiace in modo alcuno la politezza, anzi la ricordo al nostro padre di famiglia, et la desidero nel nostro fanciullo, pur che sia virile, et senza affettatione, si che non para, che tutto lo studio nostro sia posto quivi; anzi nelle figliuole istesse deve haver moderatione, si che non passi in mollezza troppo vezzosa, ma ritenga una certa gravità, et talmente sia una buona zitella pulita, che non perda di esser modesta, et grave. Adunque avvezzi il nostro padre di famiglia il suo figliuolo à non perder molto tempo la mattina in sì fatte cose, ma satisfatto alle necessità naturali, onde il giorno poi non ci molestino, al qual uso la natura ci assuefa facilmente; nel resto si espedisca di quello che al culto del corpo appertiene con mediocre diligenza, acciò ci sia più tempo per cultivar l'anima, che più importa, et per impiegarsi ne gli studii, et nelle operationi di casa, et fuori. Avverta però il padre, che il figliuolo non diventi trascurato, et vada co'l viso lordo, et coi panni discinti, ò simili negligenze, ch'è l'altro estremo vitioso, anzi lo avvezzi ad abhorrire ogni cosa sconcertata, et diforme, et della anima, et del corpo.</p></div3>
<div3 type="capitolo"><head>Capitolo 24</head>
<argument><p>DEL VESTIRE IN GENERALE. </p></argument>
<p>E molto congiunta alla materia detta di sopra quella del vestire, della quale si è ben ragionato qualche cosa à dietro, ma solo per occasione, et non in generale, come il presente luogo richiede. Si disse, parlando della cura di formar il corpo de' fanciullini che non si doveano vestire troppo stretti, ne affettati, anzi agiatamente acciò la natura più facilmente si possa dilatare, il qual riguardo si scrive da gli historici Greci, che haveano le nutrici Spartane, le quali usavano certo artifitio di allevare piccoli infanti senza molto strignerli, et avviluparli con fasce, et con legami, onde le membra loro ne venivano ad esser più disciolte et meglio formate, et essi di più bella, et gentile corporatura. Habbiamo anchor detto di sopra, nel discorso del sesto precetto, contra i vani adornamenti, cosi delle donne, come de' i giovani, dimostrando che sono esca, et nutrimento della libidine, et però molto si devono fuggire. Et altrove si è detto delle soverchie pompe, piene di dispendio, et di altri gravi inconvenienti. Hor seguitaremo di ricordare alcun'altra cosa in questo istesso proposito. Et prima à me pare che i putti, non si doveriano vestire troppo riccamente ne di materia troppo pretiosa, essendo spesa del tutto inutile, et fatta solo per ostentatione, ma ne segue un'altro incommodo, che più importa, cioè che i fanciulli ne diventano vani, et superbi, et disprezzano gli altri coetanei manco ben vestiti, però il nostro padre di famiglia stia in questa parte dentro i termini della modestia, secondo la decentia de lo stato suo. Quanto poi alla forma de' vestimenti, è da dolersi che l'habito lungo, il qual tanto piacque à gli antichi sia quasi del tutto dismesso, ne però i Romani erano filosofi, si che si possa dire, che l'habito loro non convenga a Cavalieri, et non senza cagione gli chiamò colui, padroni del mondo, et gente togata, perche et co'l saio armati seppero conquistare, et con la toga in pace seppero gran tempo governare il mondo, ma noi non usiamo ne toga, ne saio, anzi giubbone et simili habiti senza falde, corti affatto, scoprendo et fanciulli, et giovani poco honestamente quelle parti, che la natura istessa ci hà insegnato à ricoprire. Che se bene è vero che per la continua assuefattione de gli occhi, non vi si conosce quasi deformità, nondimeno chi ben considera, vedrà che alcune nationi oltramontane, et tali che sono infideli, ci avanzano in questa parte della verecundia, et honestà del vestire. Ma chi può negare, che l'habito sia anchora di non mediocre momento per rispetto de i costumi? certo più gravi et più maturi pensieri havrà un giovane, che si veda attorno un'habito lungo, et più si guardarà di far in publico alcuni gesti à i quali l'habito corto et libero in un certo modo ve lo invita, per il che giuditiosamente si ritiene pur anchora la toga in alcuna republica. Ma poi che l'uso, ò l'abuso commune hà ottenuto cosi, almeno non si vedessero ne gli habiti della nostra gioventù mille altre leggierezze, percioche oltra la immoderata pompa et lusso, et le foggie stravaganti de gli habiti che tutto dì si ritrovano, hora fuori di modo grandi, hora per contrario estremamente piccoli, è pur strana cosa veder un gentil'huomo nobile, vestito à guisa di buffone di cento colori et de' più vivi et fiammeggianti che si trovino, come gialli, verdi, et simili, acciò più facilmente per le piazze, et per i luoghi publici siano veduti, et se ne movano le brigate à riso. Hor à queste, et molt'altre cose, saria necessario che provedesse l'autorità publica, tuttavia il nostro padre di famiglia vesta i figliuoli suoi in modo, che si conosca che sono di padre christiano, et che si ricordano di haver nel battesimo rinunciato al diavolo, et alle sue pompe; vestagli, massime quando sono usciti della prima fanciullezza, di colori più presto tendenti al bruno, che troppo chiari, honorevolmente però, et di buona materia, et siano i vestimenti ben fatti, si che non vi si scorga ne affettatione, ne sordidezza, ma una portatura mista di grave, et di leggiadro, che nasce dal vestire uniforme, schietto et simplice, ma però garbato, et non del tutto vile, et noi vediamo pure, che un gentil' huomo non apparisce manco nobilmente vestito, quando veste di corrotto, che quando veste ne i modi ridicoli che habbiamo già detto. Et sopra tutto come altrove si è ricordato, non trapassi il padre di famiglia lo stato suo, et non contenda l'artefice co'l cittadino, ne questi co'l nobile nelle pompe, e inventioni vanissime, ma contendiamo tutti in amar Iddio, et operare con la sua gratia più virtuosamente.</p></div3>
<div3 type="capitolo"><head>Capitolo 25</head>
<argument><p>DELLA HONESTÀ DE GLI HABITI FEMINILI, ET IN SPETIE DEL VELO. </p></argument>
<p>Se bene le cose dette di sopra quanto al vestir de gli huomini, si hanno anchora proportionatamente da intendere de gli habiti donneschi, nondimeno perche la modestia, et la honestà si richiede principalmente nelle donne, et perche gli abusi, et la licenza cresce ogni giorno maggiormente, per tanto mi par doverne dire alcuna cosa in particulare. È cosa molto indecente che le honeste madrone, portino le vesti loro cosi scollate, et aperte che mostrino tutto il petto, et le poppe, non meno indecente cosa è vestire in modo, che pare che vogliano apparere più presto huomini che femine, ma gravissimo inconveniente è l'andar publicamente, etiandio nelle Chiese, senza velo su'l capo, ò posto in tal forma, che più presto pare uno scherno della honesta portatura, che vera honestà, quasi si andasse al tremendo sacrifitio della messa, et a i divini offitii, come ad uno spettacolo vano, per danzare, et festeggiare, et non per stare con timor santo, et tremore, con tutti i sensi raccolti, chiedendo perdono à Dio de i falli commessi, et rendendo gratie à quella immensa maestà di tanto beneficio. Fu questo istesso abuso nelle donne di Corinto à i tempi della primitiva Chiesa, et del glorioso Apostolo san Paolo, le quali erano in qualche parte più escusabili, che le nostre donne non sono, come quelle, che pur all'hora nate in Christo, si erano partite da gli errori della gentilità, et dalle lascivie, et licentiose usanze della Grecia. Et perche alcuni forse troppo saputi, mi potrebbono dire che io ho preso à fare troppo schiamazzo d'una cosa che in se non importa nulla, ò almeno è indifferente, et che tanto fa che una donna vada in Chiesa in treccie per non dire con berretta, et pennacchi, come andarvi velata, io non so loro rispondere altrimenti se non che il gran Dottore delle genti, in cui Christo parlava fu d'altra opinione, et quantunque fusse rapito sino al terzo cielo, non si sdegnò d'abbassarsi, scrivendo in questo particulare tanto lungamente, et con tanta efficacia, quanto ciascuno può vedere nello undecimo., della prima Epistola à i Corinthii, delqual luogo io voglio riferire alcune sentenze, acciò s'intenda l'obligo grande oltre la honestà, che le donne hanno di portare il velo in capo, in segno della suggettione loro all'huomo lor marito, secondo l'antica sentenza di Dio, dice adunque l'Apostolo:</p>
<p>Voglio che voi sappiate che il capo dell'huomo è Christo, et il capo della donna è l'huomo, l'huomo che fa oratione co'l capo velato, fa ingiuria al capo suo. Le quali parole potiamo intendere in due modi, che fa ingiuria à Christo suo capo, à cui solo è suggetto, et anco al suo proprio capo, cioè alla sua preminenza, et autorità sopra la donna. Seguita l'Apostolo, la donna che fa oratione co'l capo non velato fa ingiuria al capo suo, percioche tanto è come se fosse fatta calva, ò tosata, conciosia che se la donna non ha da andare velata, vada adunque in toso, ma s'egli è brutta cosa, et deforme alla donna, lo esser tosata, ò decalvata, veli adunque et cuopra il suo capo. Et più basso, dice cosi:</p>
<p>Di gratia giudicate voi stessi, s'egli è cosa convenevole la donna far oratione à Dio, non velata, hor non v'insegna almeno la istessa natura, che se l'huomo nutrisce la chioma lunga, gli torna à vergogna, ma per contrario se la donna nutrisce le chiome gli è gloria et honore? percioche i capelli gli sono stati dati dalla natura per velame. Finalmente il santo Apostolo conclude il suo ragionamento, chiudendo la bocca, à quei troppi savii de i quali ho detto di sopra con queste parole: Se alcuno vuol essere contentioso, et repplicare, sappia che noi non habbiamo tal consuetudine ne meno la Chiesa di Dio. Dalle quali parole si cava, che l'uso di tutta la Chiesa era, che le donne andassero velate, et che niuno doveva haver ardire di contradire à tale usanza. Hor queste cose si dicono acciò la nostra prudente, et buona madre di famiglia, co'l suo proprio esempio, et con accommodate persuasioni, avvezzi le figliuole ad osservar quella consuetudine che l'Apostolo di Christo ci testifica, et non quella che il mondo sfrenato ha introdotta. Non siano le figliuole della nostra honesta madre, ne zitelle, ne maritate, laccio del diavolo alla misera gioventù, et alle proprie anime, mentre da ogni parte possono, et vedere, et essere vedute. Il velo massime di tela fissa, et tirato bene avanti, come si deve fare, è come un riparo de gli occhi, et fa che altrui vada più raccolto in se medesimo non guardando curiosamente quà, et là, per laqual ragione anchora gli institutori delle famiglie de monaci, et frati, hanno usato il cappuccio. Tertulliano antichissimo, et grave scrittore, scrivendo lungamente della portatura del velo, lo chiama elmetto delle vergini, et scudo contra i dardi delle tentationi, armatura della honestà, et bastione, et riparo della verecundia. Si legge anchora nelle scritture sante, che Rebecca venendo di viaggio sposa, vedendo di lontano Isaac suo sposo, subito si coprì co'l suo manto; et che gli antichi Romani chiamarono le nozze dalla voce latina nubere, che vuol dire velare, et ricoprire, et cosi chiamavano la novitia nova nupta, perche le spose si velavano. Io mi sono allungato in questa materia, perche stimo che la poca honesta portatura delle donne, dispiaccia à Dio grandemente et sia cagione di gravi ruine nell'un sesso, et nell'altro, perilche di novo ricordo a i padri, et madri di famiglia, che pensino che colui che da dovero ci ha da giudicare è Iddio, et non il mondo, et però allevino i figliuoli christianamente, et pudicamente secondo le regole di Dio, et non secondo le regole del mondo.</p></div3>
<div3 type="capitolo"><head>Capitolo 26</head>
<argument><p>DEL MANDAR I FANCIULLI ALLA SCUOLA AD APPRENDER LITTERE. </p></argument>
<p>Per ventura potrà parer ad alcuno, che la ragione del buono ordine richieda, che dopo le cose dette di sopra, si dovesse trattare de i giuochi, et altri esercitii corporali de i fanciulli, ilche non nego poter forse esser vero, tuttavia considerando che il giuoco è come un riposo della fatica precedente, hò giudicato esser conveniente, che il nostro fanciullo prima si affatichi, et dipoi se gli permetta dal discreto padre di famiglia, il potersi ricreare modestamente. Hor non ha la fanciullezza, libera da ogni altra sollicitudine fatica maggiore, che lo apprendere à leggere, et maggiormente poi nello imparar grammatica, dovendo passare per alcune vie, et regole spinose, et travagliose, trovate come santo Agostino dice nelle sue confessioni, trattando di questa istessa materia, per accrescere fatica, et dolore à i figliuoli d'Adamo. Il medesimo santo Agostino dice che haveva in odio le littere Greche et le imparava con disgusto, ilche cosi non gli avveniva delle latine, et ne rende una molto probabile ragione, che tutta la molestia nasceva dalla difficultà di apprendere una lingua peregrina, et forestiera, dellaquale non intendea parola alcuna, et nondimeno con gravi minaccie et pene, era astretto à sapere quello che non sapea, ilche della lingua latina, che all'hora era commune, et populare non avveniva, anzi dice il santo, che se bene quando cominciò ad imparar à parlar latino, ignorava non meno quella lingua, che la Greca, nondimeno la imparò senza paura, et senza cruciato alcuno, osservando solo quello che gli altri diceano, anzi la imparò tra le carezze delle nutrici, che scherzando, et facendogli vezzi, gli arridevano, prendendosi trastullo di vederlo balbuttire, mentre non da gli stimoli altrui con pena, ma dal suo proprio cuore era sospinto à parlare, per desiderio di partorire con le parole i concetti, et affetti suoi, perilche conclude quel grande huomo una sentenza ben degna di esser notata: Apparir di quà, che maggior forza, et efficacia per apprendere simili cose ha la curiosità libera, che la paurosa necessità. Hora à i nostri fanciulli è tanto più amaro lo imparare, quanto ambedue le lingue sono già à noi peregrine, se bene alquanto meno la latina, della Greca, et non ci è quasi più luogo, che i fanciulli le imparino con diletto, essendo già elle morte nelle Città, et nelle Provintie, deve ne i secoli passati popolarmente si parlarono, rimanendo pur anchora vive, tanto quanto, ne i libri de i loro antichi scrittori.</p></div3>
<div3 type="capitolo"><head>Capitolo 27</head>
<argument><p>COME SI DEVE PROCURAR CHE I FANCIULLI VADANO À SCUOLA VOLENTIERI. </p></argument>
<p>Sono stati alcuni, che considerando che l'esca del fare operare prontamente è la dilettatione, hanno havuto in pensiero che i fanciulli imparassero la lingua latina, con l'istesso modo che la materna s'impara, et come s'imparano le altre lingue straniere, che hoggi vivono, cioè con l'osservatione, et con l'imitatione, conservando con altri che di continuo parlassero latino, ma se quelli che scrivono latino pensatamente et con studio, vi trovano dentro molta fatica, et à pochi riesce il conseguir lode di parlar latinamente bene, che sarà di quelli che ragionano all'improviso? Altri sono andati discorrendo, che per liberar i fanciulli da gravissime molestie della grammatica, i cui termini non sono capaci d'intendere, fosse espediente che imparassero prima, ben che imperfettamente le voci latine et il significato di esse, leggendo loro alcuno buono scrittore, et volgarizzandole et facendo di più che i fanciulli mandassero à memoria le istesse sentenze latine, et dipoi venir insegnando loro le regole grammaticali, del nome, del verbo, et delle altre parti della oratione sopra l'istesso autore, applicando in su'l fatto le regole generali à i particulari esempii, delle cose già in qualche modo note per prattica, perciò che dicono costoro, quella rammemoratione, et riconoscimento, viene à generare nel fanciullo un certo diletto, per il quale più facilmente apprende le regole, et più fermamente le ritiene. Ma nondimeno quanto queste et altre simili inventioni siano riuscibili, non appertiene à questo luogo il discorrerne più lungamente et non hà dubbio che i principii di qual si voglia arte, che si apprenda, hanno fatica, et difficultà, et per conseguenza molestia, laquale poi acquistandosi l'habito con la frequenza de gli atti, si diminuisce sempre, et finalmente si lieva del tutto, anzi si converte in diletto, onde è necessario che i fanciulli ò di buona, ò di mala voglia passino oltra per questi spineti. Conviene però che il savio et prudente maestro, cerchi quanto può di spianare, et rendere facile la via malagevole, procurando di saper i modi che i più intendenti tengono, abbassandosi con patienza alla capacità puerile, et non volendo inettamente far del troppo dotto con i fanciulli. Et dall'altro canto cosi il padre, come il maestro devono usar industria, acciò il fanciullo non penosamente ma volentieri vada à scuola. Non si può subito imparar bene, et perfettamente una cosa lontanissima dall'intendimento del fanciullo, et perche l'autorità magistrale è tremenda à i fanciulli, conviene che il maestro usi una certa moderatione et facci animo al fanciullo, riempiendolo di buona speranza, che in ogni modo impararà bene, e in tanto habbia egli patienza di replicargli più volte le medesime cose, lodilo tal volta alla presenza de' compagni, et del padre, habbia il fanciullo dal padre alcun premio per il suo diportarsi bene, giova alcuna volta la emulation de' coetanei, come si dirà poi, et con simili altri modi, che la esperienza meglio insegna, si aggiungono certi sproni al petto tenero, di andar avanti nel corso dell'imparare, et ne diviene di cuor generoso, correndo per una certa affettione della virtù, et dell'honore. Et dove questo non bastasse, conviene anchora à tempo, et luogo metter mano alla sferza, come altrove habbiamo detto lungamente.</p></div3>
<div3 type="capitolo"><head>Capitolo 28</head>
<argument><p>QUANTO SIA COSA IMPORTANTE LO HAVER BUONI MAESTRI DI SCUOLA. </p></argument>
<p>Scrivono gli historici Greci, parlando de' Lacedemoni, i quali furono studiosissimi di bene allevare i figliuoli non solo con la educatione domestica, et privata, ma principalmete con la publica, scrivono dico, che i maestri de' fanciulli non erano huomini mercenarii, et condotti à prezzo, ma persone honorate, et scelte, che trattavano questo negotio come interesse proprio, insegnando à i fanciulli con grande affettione la virtù, e i buoni costumi, e gli instituti della republica. Et de i Persiani parimente si legge, che preponevano alla cura de' fanciulli, huomini vecchi, la bontà et gravità de' quali potesse rendere i fanciulli anchor buoni. Hor saria bene da desiderare che à i nostri tempi si osservasse il medesimo et che un'offitio cosi importante, come è il dare il bene essere all'huomo, non fosse esercitato per fine di guadagno, et da persone bene spesso vagabonde, e instabili, et che poco si curano qual riuscita siano per fare i fanciulli, anzi essi stessi alcuna volta sono tali che havriano necessità di stare alla scuola del timor di Dio, et de' buoni costumi, per il che è diventato, non già con ragione, l'insegnare à i fanciulli, vile esercitio, et contentibile. Non è obligo de' maestri, come forse alcuno crede, solamente insegnar le lettere, ma molto più i buoni costumi, et la pietà christiana, qualità assolutamente necessaria per conseguir il nostro fine, cioè l'eterna beatitudine, per il che sono, et dovrebbono essere i maestri, come secondi padri, anzi forse, come più principali, atteso che spesse volte avviene, che il padre sarà huomo idiota, et rozzo, et non havrà forse certa maniera et destrezza di insegnar molte cose, che molto importano alla buona educatione christiana, altri per la povertà loro, astretti à faticar tutto il giorno, altri occupati in cose di governo publico, non possono cosi per minuto vedere, et provedere à tutto, come faria bisogno, altri finalmente ne lasciano la maggior cura à i maestri, et sopra loro se ne riposano, per il che se il maestro anchor egli non se ne prende pensiero, rimane il misero fanciullo abandonato, et destituito di aiuto nel bisogno maggiore, et nel più importante. Sia adunque il padre di famiglia almeno diligente, et accurato in questa parte, di trovar buon maestro, et non faccia questa elettione à caso, ma ne prenda informatione, et consiglio d'huomini prudenti, et tementi Dio, et ponga sempre nel primo luogo la bontà del maestro et nel secondo la dottrina.</p></div3>
<div3 type="capitolo"><head>Capitolo 29</head>
<argument><p>DELLA CURA PUBLICA IN CONDURRE BUONI MAESTRI. </p></argument>
<p>Et poiche à i nostri tempi à pena vi rimane ombra di publica educatione, se non questa delle scuole, grandemente sono da commendare quei superiori, iquali adoprando l'autorità loro, et cercando con diligenza, et non perdonando à la spesa tengon molta cura d'haver huomini qualificati, et maestri tali, che come si è detto i figliuoli loro ne divengano non solo eruditi, ma costumati, et buoni. Si maraviglia uno antico, et nobile scrittore Greco, ben che infidele, che molte Città non si curino, che i padri allevino i figliuoli come loro piace, et non si prendano pensiero alcuno come possino diventar virtuosi, et nondimeno dall'altro lato commandino, che niuno rubbi, ne rapisca quel d'altri, che non percuota ingiustamente, ne commetta adulterio, che non sia disubidiente al magistrato, et molte altre cose tali, le quali se alcuno trasgredisce, hanno ordinato pene et castighi; non cosi dice quel saggio scrittore facevano le leggi de' Persiani, anzi anticipavano, et provedevano da principio, che i Cittadini loro non diventassero tali, che amassero et eleggessero di fare cose male, et brutte. Et per tanto sotto la custodia di alcuni vecchi discreti, si come si è detto di sopra, et di huomini maturi, reggevano i fanciulli, et giovanetti che i Greci dicono Ephebi, et havevano alcune schole distinte, deputate per questo effetto, in una delle quali i fanciulli imparavano, come egli scrive la giustitia. Et qual modo tenessero circa di questo lo dirò più à basso, parlando con i medesimi maestri, ma per hora hò voluto dire, che se a i nostri tempi i gentil'huomini, et i Cittadini Antiani si sdegnano di ammaestrare essi stessi la gioventù, almeno procurino d'haver maestri, talmente conditionati, quali l'importanza della cosa richiede. Et perche i Vescovi sono i nostri padri secondo lo spirito, pastori delle pecorelle di Christo, et maestri principali della pietà, et religione, non dubito punto, che come zelanti, dell'honor di Dio, et dalla salute delle anime commesse alla fede et vigilanza loro, haveranno cura, che non manchino buoni maestri, massime per insegnar senza prezzo à i scolari poveri, si come il Concilio di Trento ordina, i quali maestri oltra la sufficienza della dottrina, principalmente siano di costumi integerrimi, et che sopra tutto siano veri Catholici, obedienti figliuoli della sede Apostolica, et del sommo Pastore, et Vicario di Christo et successor di san Pietro Principe de gli Apostoli, Pontefice Romano, et in somma non habbino macchia, ne pur sospitione alcuna di heresia. Il che hò voluto dire in questo luogo, non perche la sollecitudine de' santi Vescovi, habbia bisogno de' miei ricordi, ma perche siamo à tempi calamitosi, et pieni di insidie, et di occulti artificii per seminar le false dottrine, et perche tal volta i semplici padri di famiglia, non sanno discernere à bastanza questi gravissimi pericoli, la onde è necessario sopra modo che la providenza pastorale invigili per loro, acciò gli innocenti fanciulli, et giovani non siano devorati da' lupi, che vengono in vestimento di agnelli, et di pecore, la qual diligenza, quanto parimente sia di mestieri ne gli studii generali, non è alcuno che non intenda.</p></div3>
<div3 type="capitolo"><head>Capitolo 30</head>
<argument><p>DEL TENER MAESTRI IN CASA. </p></argument>
<p>Considerando che nelle scuole publiche, dove concorrono molti fanciulli etiandio che il maestro sia huomo da bene, è necessario che vi siano di molti inconvenienti, percioche non tutti saranno bene educati, et come si dice per proverbio una pecora infetta corrompe tutta la greggia, et quando pur non vi fossero putti vitiosi, ve ne saranno almeno de scostumati, stizzosi, facili a vendicarsi, et che havranno altri simili difetti, i quali facilmente s'appiccano, oltra che in numero grande il maestro non può facilmente vedere tutti i disordini, ne meno può applicare con la diligenza che conviene l'opera, et l'arte sua in particulare, secondo che la varietà de gli ingegni, et delle nature richiede; per tanto lodarei che il nostro padre di famiglia, massime bene stante, tenesse un maestro in casa, ornato di quelle buone conditioni che detto habbiamo, et per haverlo tale non risparmiasse lo spendere alquanto più, non facendo come si legge d'un padre avaro, che chiedendogli il maestro mille dramme di salario, che vagliono come cento scudi de' nostri, disse che con prezzo cosi grande haverebbe comperato un servo, che gli sarebbe stato utile per quello, et per molti altri servitii; à cui il valent'huomo sorridendo acutamente rispose, Anzi farai bene, percioche con un servo ne havrai due, volendo dire che il figliuolo anchor egli diventaria di costumi servili. Et però è molto da avvertire non solo a i maestri, ma a i servitori et à tutti che hanno governo de fanciulli, percioche sono ministri della educatione, et quando son buoni conviene farne conto, et tenergli ben satisfatti. Ma tornando a i maestri che si tengono in casa, si fuggono tutti gli incommodi detti di sopra, et l'occhio paterno invigila et sopravede molte cose, et può eccitar spesse volte la industria, et diligenza del maestro, et deliberar insieme con esso lui concordemente delle cose pertinenti al fanciullo. Et quando pure il nostro padre di famiglia non potesse cosi commodamente spendere da se solo, se ben niuna spesa è più utile, che quella che si fà ne i buoni maestri, si potriano due, ò tre gentil' huomini amici, ò parenti accordare insieme, et à spese communi condurre un valent'huomo. È vero che dove sono varie voluntà, nascono facilmente dispareri, tuttavia non è cosa impossibile trovar due, ò tre persone che habbiano l'istesso fine nella educatione de i loro figliuoli. Et in questo caso forse saria più espediente per eccitar ogni dissensione, che il maestro se ne stesse in casa sua propria, stipendiato in modo che non havesse bisogno di prender molti scolari. Ma queste cose si rimettono più al particulare alla prudenza del padre di famiglia, non lasciando però di dire, che io penso che un piccolo numero di fanciulli, come di sei, ò vero otto, non molto differenti di età, non sia per recare impedimento, anzi più presto giovamento, allo insegnare littere, et buoni costumi, per la emulatione, et concorrenza de' giovanetti, dove però la intentione de i padri sia la medesima, che i figliuoli siano allevati christianmente con la medesima forma di disciplina.</p></div3>
<div3 type="capitolo"><head>Capitolo 31</head>
<argument><p>DELLA AUTORITÀ CHE SI DEVE DARE AL MAESTRO. </p></argument>
<p>Avertisca però il padre di famiglia ad una cosa che molto importa, cioè che dopo che havrà fatto elettione matura et considerata d'un buon maestro, gli ha da concedere piena autorità sopra i suoi figliuoli, avvisandone essi medesimi, acciò sappiano dover ubidir il maestro come al proprio padre, ne convien mai accettare le querele et doglienze de i fanciulli contra il maestro, et in questo la madre anchora avvertita dal marito, deve scordarsi alquanto della tenerezza materna, et non commoversi à dannosa compassione, quando il fanciullo gli viene avanti con gli occhi lagrimosi, anzi, et padre et madre lo devono sgridare più, et meno severamente secondo il bisogno, rigittando sempre la colpa sopra di lui, et tal'hora confortandolo non per modo di chi compatisce, ma di chi eshorta con autorità à ben fare, come per esempio dicendo, vedi figliuolo queste battiture tu te le hai meritate, e il maestro ha fatto bene per tua correttione à dartele, però da qui avanti fa di esser migliore, et più diligente, et guardati da questo, et da quell'altro difetto, et sta di buona voglia, che cosi facendo non sarai battuto. In somma bisogna fare in modo, che il fanciullo sia risoluto di non haver rifugio, ne tribunale alcuno domestico per cosi dire, dove appellarsi dalle sentenze del maestro, altrimenti per ogni piccola cosa il fanciullo empierà l'aria di stridi, onde poi segue confusione, et molto impedimento all'offitio del maestro, et insiememente al profitto del fanciullo, ilquale in questo modo si recarà in pace ad ubidire et fare come si suol dire di necessità virtù. Deve però il maestro portarsi in modo che non sia meno amato, che temuto dal fanciullo, lodandolo alcuna volta, quando lo havrà meritato, alla presenza del padre, si che il figliuolo si persuada esser più accetto al padre, et riportarne delle piccole gratie, et remunerationi, per la buona relatione del maestro. Et dall'altro lato, quando pur il padre s'avvedesse che il maestro eccedesse, ò in qualche cosa havesse bisogno di correttione, potrà farla à luogo et tempo in absenza del fanciullo, non alterandosi punto, anzi dolcemente ricordandogli, che uno istesso fine deve esser d'ambedue loro, cioè il benefitio del commune figliuolo, non dovendo haver minore efficacia nel maestro la carità christiana, che nel padre l'inclinatione naturale.</p></div3>
<div3 type="capitolo"><head>Capitolo 32</head>
<argument><p>ESEMPIO DI THEODOSIO IMPERATORE CIRCA L'AUTORITÀ DEL MAESTRO. </p></argument>
<p>Si ritrova scritto nella vita di santo Arsenio, che Theodosio Imperatore primo di questo nome, Principe di eccellentissime qualità, et non meno religioso che bellicoso, ilquale regnava à quel tempo nell'Oriente, havendo due figliuoli, Arcadio, et Honorio, procurò con grandissima diligenza di haver per la cura loro un maestro tale, quale si conveniva per due fanciulli, che si dovevano allevare per la successione di tanto Imperio, et sopratutto pensò di trovarlo di sorte, che con la dottrina havesse congiunto una insigne bontà, onde non contento di fare inquisitione in Constantinopoli, et nelle Provintie del suo Imperio, ne scrisse anchora à Gratiano, Imperator anchor egli in queste parti dell'Occidente, ilquale co'l consiglio del Pontefice Romano gli inviò Arsenio, huomo per la singulare eruditione, ma molto più per la gran santità della vita degnissimo di tanto carico. Ilquale pervenuto alla presenza di Theodosio, restò subito l'Imperatore preso dallo aspetto venerando, et dalla suavità del parlare, et dalla modestia, et gravità de i costumi di Arsenio. Perilche lietissimo, chiamati i due figliuoli glieli consegnò per discepoli, et gli parlò in questa forma: Da qui avanti sarai tu Arsenio, padre loro, più di me medesimo, percioche egli è cosa più eccellente, et più propria di padre, il dare il bene essere, che il solo essere. Io gli commetto alla cura tua, et chiamo Iddio in testimonio, che tu con la sua gratia me gli facci tali quali io desidero. Attendi però bene à quello che io ti imporrò hora, et che à bello studio ti commando alla presenza loro. Io non voglio che tu habbia in modo alcuno consideratione alla loro Imperial Maestà, ne perche sono miei figliuoli tu habbia loro rispetto; percioche io voglio che siano come tuoi figliuoli et discepoli, et che ti siano soggetti, et ti obediscano come à proprio padre et maestro, et se faranno altrimenti ne faremo sopra di loro grave risentimento. Detto questo, volse che la scuola fosse vicina alle sue camere, per potervi andare à suo piacere. Ma il buono Arsenio, come quello che era modestissimo, facendo in tutto il resto offitio di diligentissimo precettore, solo in questa parte del ritener la maggioranza magistrale non osservava il commandamento dello Imperatore; per ciò che portando somma riverenza à i due giovanetti, et honorandogli conforme all'altezza de lo stato loro, et insieme conservando se stesso nella solita humiltà, gli ammaestrava stando in piede, mentre essi sedevano. Avvenne che un giorno Theodosio improvisamente entrò nella scuola et avvedutosi della cosa se ne turbò fortemente et ne riprese con gravi parole Arsenio, ilquale rispondendo riverentemente disse; O Imperatore, egli è conveniente osservar la debita distintione delle cose, et alla giovanezza di questi miei due signori dar la dottrina, et le ammonitioni, et parimente render l'honore all'Imperio. Allhora il Principe più che prima alterato soggiunse: Et chi gli hà fatti Imperatori? et non senza indignatione di sua propria mano levò loro le insegne Imperiali che portavano, come manto di porpora, ò altra cosa tale, et costrinse Arsenio à dover sedere nel seggio regale, et i figliuoli, Arcadio et Honorio, che poi furono Imperatori l'uno dell'Oriente, et l'altro dell'Occidente, fece stare in piedi in atto humile avanti il maestro loro, dicendo di più queste memorabili parole, Se apprendendo il timor di Dio et facendo la sua voluntà si renderanno per mezzo delle virtù degni dell'Imperio, può Iddio dar loro l'Imperio pacifico, et ben constituito, per utilità de'popoli i quali havranno da reggere, altrimenti è meglio che vivano cosi vita privata, che Imperare stoltamente et pericolosamente. Et da quell'hora avanti fù necessario che Arsenio ritenesse in tutto et per tutto il luogo et l'autorità di Maestro. Hò voluto cosi lungamente riferir questo esempio per instruttione d'alcuni che molto inferiori di grandezza à Theodosio, vogliono che i maestri siano più presto servitori de' loro figliuoli, facendo loro danno in molte maniere, et in questa spetialmente che diventano altieri et insopportabili con i sudditi, la dove per saper ben commandare, è necessario prima haver imparato à ubidire.</p></div3>
<div3 type="capitolo"><head>Capitolo 33</head>
<argument><p>DELLE SCUOLE DELLA VENERABILE COMPAGNIA DE' PADRI GIESUITI. </p></argument>
<p>Lo Spirito santo, del quale si narra ne gli Atti Apostolici, che apparve sopra i primi credenti in forma di lingue di fuoco, ci diede ad intendere con quel segno visibile, che nella santa Chiesa Catholica, laquale è retta et governata dalla sua providenza, et continua assistenza non mancariano giamai lingue di fuoco, cioè huomini ferventi di carità, et copiosi di parole, si come si dice nell'hinno Ecclesiastico di quella festività. Bene è vero che in molti avviene che queste due qualità non sono unite, ma separate et disgiunte, onde alcuni hanno lingua, cioè dottrina et eloquenza, ma non fuoco di carità et zelo grande dell'honor di Dio, et della salute delle anime, altri pusilli, et semplici ardono di fuoco di divino amore, ma non hanno scienza, et eloquenza per insegnar gli altri. Ma cosi come nella santa Chiesa non manca mai lingua, ne fuoco, cioè santità di vita et integrità di dottrina, cosi parimente non mancano mai lingua infocate, che hanno l'una cosa, et l'altra, benche di queste per i peccati nostri vi sia piccola copia. Hora lo Spirito santo artefice mirabile, et ricco di salutifere inventioni, lequali di tempo in tempo hà scoperte à benefitio et ornamento della santa Chiesa, in questi nostri ultimi secoli, essendo molto rilassata la disciplina Ecclesiastica, et lo studio delle sacre lettere nel Clero seculare, suscitò lo spirito di Ignatio di Loiola nato nobilmente nella Biscaglia, huomo veramente secondo il suo nome infocato di amor di Dio, et per mezzo suo, et de suoi compagni, fondò la nobile religione de' Clerici, chiamati della Compagnia di Giesù, laquale come vite eletta, piantata dal celeste agricoltore, hà come si dice nel salmo, riempita la terra, et coperti con l'ombra sua i monti, et distesi i palmiti, et le propagini sue non solo sino al mare, ma nel nuovo mondo, et ne i paesi remotissimi da questi nostri, havendo apportato in ogni luogo due frutti spetialmente non meno suavi che necessarii, l'uno la frequente predicatione della parola di Dio, et l'altro la frequenza de' sacramenti della confessione, et della santissima Eucharistia. Hora frà gli altri ottimi instituti, et professioni di questa venerabile compagnia, laquale si affatica per congiunger insieme quelle due cose delle quali dicevamo, cioè fuoco di carità, et lingua di eruditione, uno ve ne è che ci hà dato occasione di far questo ragionamento, cioè l'insegnar à i fanciulli, et alla gioventù, lettere et buoni costumi, laqual cosa trattano non superfitialmente, et per una apparenza, ma con molto studio et cura, per il che hanno schuole publiche, dove non mercenariamente, ma per solo amore, et honor di Dio, si insegnano le lingue, et le lettere chiamate di humanità, et in alcuni Collegii principali si leggono da loro anchora le scienze Matematiche, et la Filosofia et Theologia per i scolari più provetti, ma sopra tutto procurano che i fanciulli imparino la dottrina christiana, et nella tenera età insieme con le dottrine humane bevano il latte della dottrina celeste, che più importa, cioè del timor santo di Dio, onde si hà da havere loro grande obligatione da i nostri padri di famiglia, i quali dove ne havranno commodità, potranno sicuramente inviare i figliuoli loro alle schuole di questi buoni padri, percioche se bene vi concorrono di molti putti, nondimeno hanno anchor copia di maestri, et di repetenti, et distinguono i scolari in certe classi, ò vogliamo dire squadre, et come corpi separati, secondo l'età, et i progressi varii nelle lettere, applicando à ciascuna classe il suo proprio, et particular maestro, per il qual buono ordine si lieva ogni confusione, et si prohibiscono molti inconvenienti. Hanno anchora in qualche luogo questi padri, cura di alcuni Collegii et seminarii di Clerici, dove anchora si admettono scolari, chiamati convittori, che fuori delle case paterne, vivono continuamente sotto la disciplina de' medesimi padri, apprendendo lettere et costumi. Ilche non era da tacere in questo nostro discorso, potendo in molti casi tornar commodo al padre di famiglia, di mandarvi uno, ò più figliuoli, oltra che non di rado avviene, che muore il padre, et restano i figlioli piccoli ne può tal'hora la buona madre di famiglia, provedere sufficientemente che insieme siano allevati christianamente et imparino lettere secondo lo stato, et capacità loro, tal che con questa commodità de i convittori governati come è detto dai padri Gesuiti si vengono ad esplicare, et facilitare molte difficultà.</p>
<p>Hor se questa sola compagnia havesse in tutti i luoghi carico d'insegnare i fanciulli, potrei passar con silentio alcune cose, lequali penso ricordare à i maestri, ma perche essi non possono supplire, per tutto, seguitarò à ragionar con gli altri quello che mi occorre. Et il primo ricordo sia questo, che il maestro desideroso di far bene l'offitio suo, s'informi diligentemente et molto in particulare, di tutti i modi, che i padri Gesuiti tengono nell'insegnare i fanciulli, et nello ammaestrarli ne i buoni costumi, percioche questi buoni religiosi per il continuo esercitio, et per la molta esperienza che hanno del governo de' fanciulli, et perche tra loro vi sono sempre ingegni nobilissimi, et huomini di gran prudenza, hanno fatto notomia tale, per cosi dire, delle cose che à pena vi si può aggiungere, ò levare cosa alcuna.</p></div3>
<div3 type="capitolo"><head>Capitolo 34</head>
<argument><p>DELL'OFFITIO DEL MAESTRO, CIRCA I BUONI ET CHRISTIANI COSTUMI. </p></argument>
<p>Non para maraviglia ad alcuno, se essendo il mio solito di ragionare co'l padre di famiglia hora entro à ragionare co'l maestro, percioche, come altrove si è toccato, il maestro tien luogo di padre anchor egli et non è solo offitio suo di insegnar nudamente lettere, ma di formare il tenero animo del fanciullo alla virtù, co'l buono esempio, et con le utili ammonitioni, non meno che l'istesso padre; anzi il padre et il maestro si devono così bene intendere insieme, et come si dice per proverbio darsi la mano l'un l'altro, sì che il fanciullo riconosca in casa gli instituti del maestro, et nella schuola quelli del padre. Et in somma una gran parte della buona et christiana educatione, si appoggia sopra la diligenza de' maestri. Habbiamo in questo proposito un notabile decreto del Concilio Generale Lateranense ultimo, il quale acciò i maestri meglio sappiano l'ogligo loro, mi è parso registrarlo di parola in parola in questo luogo, traducendolo di latino in nostro volgare per osservar il solito stile; dice adunque cosi: Conciosia che ogni età, dalla adolescenza sia inclinata al male et lo assuefarsi da i teneri anni al bene, sia cosa molto importante et efficace, per tanto statuimo, et ordinamo, che i maestri di schuola, et precettori non solo ammaestrino, et instruiscano i loro fanciulli nella Grammatica, et Retorica, et simiglianti, ma anchora debbiano insegnar loro le cose che appertengono alla religione, come sono i divini commandamenti, gli articoli della fede, i sacri hinni, et salmi, et le vite de' santi. Et ne i giorni di festa non possino loro insegnar altro, se non cose pertinenti alla religione, et buoni costumi, et siano obligati à instruirli nelle sudette cose, et ad eshortarli, et sforzarsi anchora per quanto possono, che vadino alla Chiese, non solo ad udir messa, ma il vespero anchora, et i divini offitii, et parimente gli spingano ad udir le prediche, et sermoni et non sia loro lecito di leggere à i scolari cosa alcuna contra i buoni costumi, ò che induca alla impietà.</p>
<p>Sino à qui sono parole del Decreto. Et quantunque il sacro Concilio di Trento habbia ordinato che ne i giorni di festa si insegnino à i fanciulli in ciascuna parochia i rudimenti cosi chiamati della nostra fede, et la obedienza verso Iddio, et verso il padre, et madre, non è però che à i maestri anchora non resti molto campo, di promovere la medesima impresa et poiche et lo spirituale, et il carnale, et il maestro, tutti nel grado loro, hanno il titolo di padre, tutti devono affaticarsi, et far opra che il fanciullo riesca tale, quale si desidera. Adunque il buon maestro pongasi avanti à gli occhi non una terrena et corruttibile mercede, ma principalmente l'honor di Dio, et la utilità publica, et non reputi haver alle mani offitio basso, percioche non per sua natura, ma per colpa di alcuni maestri di cattivi costumi, et del tutto mercenarii, et avidi solo del guadagno, et per una tal falsa opinione di molti è avvilito, ma come può essere cosa vile il gettar i fondamenti, che hanno à sostenere poi tutto l'edifitio delle più alte scienze, et la bontà matura di tutto il restante della vita? Sia adunque il nostro maestro di vita incolpata, et esemplare, et si renda tale, che i fanciulli vedano in lui l'imagine d'una vera bontà christiana, et i Cittadini lo habbiano meritamente da stimare, et da riputare padre commune de' proprii figliuoli.</p></div3>
<div3 type="capitolo"><head>Capitolo 35</head>
<argument><p>COME I MAESTRI DEBBIANO ESERCITAR COTIDIANAMENTE I FANCIULLI NELLA PIETÀ CHRISTIANA. </p></argument>
<p>Dice la divina scrittura, il timor di Dio è il principio della sapienza, però il buon maestro habbia per cura principale di inserire et nutrire questa benedetta pianta, nell'animo tenero del fanciullo. Non è necessario ripeter in questo luogo, le cose che largamente si sono discorse di sopra à i suoi luoghi, da i quali potrà il maestro in parte prendere instruttione, per applicare alla prattica cotidiana, i ricordi che si sono dati. Ma per accennare pure alcuna cosa alquanto più al particulare del quale hora trattiamo, dico che acciò i fanciulli si avvezzino à dar principio à tutte le loro attioni nel nome di Dio, et à racommandarsi à sua divina Maestà in tutti i loro bisogni, doveranno i maestri haver nel mezzo della schuola una veneranda imagine della Beatissima madre di Dio, co'l suo bambino nelle braccia, et quanto sarà più ornata et tenuta con decenza, moverà tanto maggior divotione, et nello entrare ciascun fanciullo gli faccia riverenza, et poi prima che si comincino le lettioni, et gli altri esercitii della scuola, tutti insieme genuflessi la salutino divotamente dicendo l'Ave Maria, ò la salve, non con voci troppo alte, che vengono à fare uno strepito difforme et indivoto, per colpa de' fanciulli che non sanno cosi accordarsi, ma sia un tuono moderato, et uniforme, et se cosi paresse meglio, pronuntii un solo la oratione con gravità, ascoltando gli altri divotamente. Parimente nel partirsi per ritornare à casa si faccia alcun segno di rendimento di gratie et di licentiarsi dalla Benedetta Vergine madre, non siano però queste attioni molto longhe. Eshorti spesse volte il maestro i fanciulli ad esser divoti della Madonna, madre della purità et à raccomandarsi à lei, et al suo dolcissimo figliuolo, acciò gli faccia buoni, et dia loro intelletto, et docilità, et memoria, sì che possino bene imparare. Et con questi modi pian piano si avvezzino à far oratione; scrive santo Agostino di se medesimo, ch'essendo piccolo fanciullo et havendo udito dire da huomini divoti, che ci era Iddio, ilquale se bene non si vedea con gli occhi nondimeno era presente et udiva le nostre preghiere, et poteva sovvenirci ne i nostri bisogni, egli soleva con grande affetto raccommandarsegli, acciò non fosse battuto nella schuola. Finalmente il maestro può in molte maniere esercitar il fanciullo nel timor di Dio, et nelle opre della virtù, et se i fanciulli Persiani, quando andavano à scuola, dimandati dove andassero, rispondevano che andavano ad imparar la giustitia, con quanto maggior ragione il fanciullo christiano, dovrebbe rispondere nel primo luogo, che va ad imparare il timor di Dio, et poi la Grammatica? Et non è da disprezzare quello uso commune, et tanto anticho, che non se ne sa forse il principio, et ben che per ventura potesse ad alcuno parer cosa leggiera, non è da credere che fosse introdotta senza grave ragione, cioè, che avanti che il fanciullo pronuntii la prima lettera dell'alfabeto, saluti la santa Croce, laquale si come l'Apostolo dice è la gloria nostra, et la principal dottrina, che il christiano hà da apprendere, et da farne professione.</p></div3>
<div3 type="capitolo"><head>Capitolo 36</head>
<argument><p>COME PARIMENTE DEVONO ESERCITARLI IN OGNI MANIERA DI VIRTÙ. </p></argument>
<p>Et perche come altrove si è detto, le cose de' putti, quantunque piccole rappresentano le grandi de gli huomini, et tra essi fanciulli sono proportionatamnte negotii, commertii, contratti, promesse, patti, differenze, et liti, delle quali il maestro è giudice, procuri che si avvezzino ad esser veridichi, à non giurare, à non dir ingiuria, à non percuotere, à non torre cosa alcuna violentemente, à render à ciascuno il suo, à conservare le cose prestate loro, si che non le guastino, ne peggiorino, à renderne gratie, à osservar le promesse giuste, à non calunniar alcuno ingiustamente, et altre cose tali, lequali il maestro deve difinire, et castigare i delinquenti, quasi con una forma giuditiale, cercando che il fanciullo sia per quanto si può, capace della giusta punitione, et parimente della giustitia della sentenza data dal maestro, et ad essa si acquieti, percioche se gli huomini speculatori delle opre della natura, hanno ritrovato sino ne gli animali, et fra i più piccoli, come api, et formiche, hanno dico ritrovato forma di republica, et di giuditii, quanto più con gli huomini, che sono più sociabili di tutti gli altri animali, et hanno continuamente da contrattare insieme, conviene dalla prima fanciullezza introdurre una buona forma di republica et assuefarli ad esser giusti? Scrivono i scrittori Greci de' Persiani, dico di quegli antichissimi, che insegnavano à i fanciulli la modestia, l'obedienza verso i magistrati, et lo esser continenti circa il mangiare et il bere, nella osservanza delle quali cose giovava loro grandemente il buono esempio de' loro maestri, et de gli altri vecchi, i quali parimente vedevano obedienti, modesti, et temperanti. Insegnavano anchor loro la giustitia, nella maniera che havemo detto di sopra, risedendo i maestri come giudici, et giudicando le querele, et accuse loro, come di furto, di rapina, di violenza, d'inganno, di ingiurie di parole, et altre cose tali, castigando quelli che erano convinti di haver fatto ingiustamente et non meno castigando quelli che calunniosamente havevano accusato. Et in particulare si narra che teneano giuditio tra i fanciulli del peccato della ingratitudine, et se trovavano che alcuno havesse potuto esser grato, et non l'havesse fatto, lo punivano severamente, havendo opinione che gli ingrati sono negligenti, et inconsiderati di far il debito loro verso Iddio, verso i genitori et la patria, et gli amici, et stimavano esser compagna della ingratitudine la imprudenza, et la sfacciataggine, laquale poi è una guida à tutte le cose brutte et inhoneste. Hor se costoro che non conoscevano Iddio, come noi lo conosciamo, havevano tanta sollecitudine d'imparar à i fanciulli la giustitia, tenendo schuole, et esercitii cotidiani di questo, che doverà far il maestro Christiano? per certo troppo grave error saria, insegnar loro à parlar congruamente secondo le leggi della Grammatica, et non insegnar loro à operar giustamente secondo le leggi di Dio, sì come se ne duole cordialmente il glorioso S. Agostino nelle sue confessioni dicendo fra le altre molte queste affettuose parole, Vide Domine Deus, vide quomodo diligere observent filii hominum pacta literarum, et syllabarum, accepta à prioribus locutoribus, et à te accepta aeterna pacta perpetuae salutis negligant? cioè Vedi Signor Iddio, vedi come diligentemente i figliuoli de gli huomini osservano i patti delle lettere, et delle sillabe ricevuti da i primi parlatori, et non curano gli eterni patti della perpetua salute che da te hanno ricevuti? Non è poi necessario ricordar in particulare al maestro, che avvezzi i suoi scolari alle buone creanze, honorando i maggiori, facendo quegli atti di riverenza che à giovanetti costumati si richiede, et stando con tutto il corpo, et massime con gli occhi, et con la bocca composti, osservando silentio, et guardandosi da ogni minima parola non solo inhonesta, ma ne anco indecente, percioche queste, et altre cose simiglianti ciascuno intende, che s'hanno à fare, et di sopra se n'è ragionato bastantemente co'l padre di famiglia, ma se ne fa un cenno anchor qui, acciò il maestro supplisca dove fosse bisogno, al mancamento, ò quello che più desidero, acciò aiuti et promova la diligenza paterna.</p></div3>
<div3 type="capitolo"><head>Capitolo 37</head>
<argument><p>DELL'OFFITIO DEL MAESTRO CIRCA LO INSEGNARE, ET PRIMA SE SI DEVONO ADMETTERE LIBRI DE' GENTILI. </p></argument>
<p>Non è piccolo impedimento al fine de' buoni costumi, che come più volte si è detto, è il principale, et deve andare avanti à tutti gli altri rispetti, che la intelligenza delle lingue, et la eloquenza, et la cognitione di molte cose si hà da apprendere da quegli antichi scrittori, che adorarono i falsi Dei, onde non havendo havuto altro lume, che quello della natura, et questo molto adombrato, sono li scritti loro pieni di false sentenze, circa il viver humano, et molto differenti da quello che la nostra santissima religione ci insegna, come quelli che non conoscevano più alto fine che la gloria di questo vano et fallace mondo, lascio di dire di quelli che hanno scritto cose lascive, et hanno fatte con belle et acconcie parole, tante reti, che tirano gli animi semplici nel vitio. Perilche non mancano huomini giuditiosi, che dannano totalmente il leggere à i fanciulli libri di gentili, certo è che non lievemente si duole santo Agostino che nella sua pueritia, non essendo stato anchora ammaestrato, per qual cagione si deve veramente piagnere, era vanamente indotto à piagnere gli errori d'un certo Enea, et à deplorar la morte di Didone, che come i poeti han finto, uccise se stessa per amore, et in tanto, dice egli, non piagneva gli errori suoi, et la morte dell'anima, il cui morire è il non amar Iddio. Dolevasi anchora il santissimo huomo, di questo impetuoso torrente del costume humano, per il quale si leggevano à i suoi tempi, et piacesse à Dio che anchora a i nostri non si leggessero, gli adulterii, et mille sceleratezze de' falsi Dei, invitando quasi i miseri giovani à far quelle istesse cose, come se cosi facendo si venisse ad imitare Dei celesti, et non più presto demonii, ò huomini scelerati, quali furono coloro chiamati da la stolta gentilità Dei falsamente. Ma dall'altro canto non si può negare, che la lettione de' libri de gentili fatta con giuditio, può apportar molta utilità, et non solo Moisè, et Daniele, come si legge nelle sacre lettere furono dottissimi nelle scienze, et discipline de gli Egittii, et de' Babilonii, ma anchora i nostri santi Dottori, lumi della santa Chiesa, videro i poeti, et gli oratori gentili, lessero gli historici, seppero le retoriche loro, et furono versati nelle loro Filosofie, ma non lessero indistintamente ogni cosa, ne approvorono ogni cosa egualmente, ma seppero distinguere il pretioso dal vile, et essendo essi christiani, cioè seguaci, et discepoli della vera, et perfetta, et altissima sapienza, non servirono alle dottrine de' gentili, nè si obligorno à seguitar gli errori loro, anzi fecero servire la acutezza dello argumentare, le vaghezza de i fiori poetici, la copia del dire, et ogni altra cosa bella, et buona de' gentili, alla religion Christiana, et alla sacra Theologia, per ciò che il lume della ragione naturale, et dello intelletto, è dono di Dio, et ogni verità che i Poeti, i Filosofi, et gli altri scrittori profani hanno scritta, ò sia lodando la virtù, ò biasimando il vitio, ò trattando delle opere mirabili della natura, in somma quanto di vero hanno conosciuto, et detto, tutto è da Dio, et tutto quello potiamo noi appropiarsi come cosa debita à noi, che sopra il lume della natura habbiamo il lume chiarissimo della fede, et ne siamo i più giusti et legitimi possessori. Et come si legge nelle divine historie, che i figliuoli di Israel presero i vasi d'oro, et d'argento, et molte cose pretiose, quasi in prestanza da gli Egittii, et spogliarono l'Egitto, secondo il commandamento di Dio, delquale oro, et argento, et gemme, si fecero poi varii ornamenti, et instrumenti del tempio, ò vero Tabernaculo, per il culto del vero Iddio, cosi noi debbiamo convertir in servitio di Dio, et utilità de' prossimi, l'oro delle dottrine, et l'argento della eloquenza de' gentili, et tutto quello, che di bello, et di pretioso à guisa di gemme, è sparso ne i libri loro. Non ha da imparare lo scolare Christiano la retorica per opprimere i poveri, non per commover à seditione i popoli, non per persuadere ne i consigli le deliberationi ingiuste, non ha da esser questa arte nel nostro christianamente educato giovane la spada del furioso, anzi per contrario lo scudo per difesa de i buoni ingiustamente oppressi, et uno instrumento della giustitia, et del ben publico, et dell'honor di Dio. Non apprenderà il nostro fanciullo à far versi per cantar gli amori impudichi, et lascivi, nè per rodere con maledicenze la fama di alcuno, ma per lodar la virtù, et le opere honorate de i buoni Cittadini, et per eccitar più facilmente con l'harmonia, et suavità del verso i cuori humani all'amor di Dio, et alla osservanza della divna legge, per la qual cagione dice S. Basilio, che lo Spirito santo ritrovò i salmi, che il santo David compose, et assimiglia i numeri, et il canto de i salmi al mele, che il savio medico pone attorno all'orlo del vaso, acciò l'infermo beva la medicina amara.</p></div3>
<div3 type="capitolo"><head>Capitolo 38</head>
<argument><p>DELLA SCELTA, ET ELETTIONE DE' LIBRI CHE SI DEVONO LEGGERE À I SCOLARI. </p></argument>
<p>Concludiamo adunque, come si cominciò à dir di sopra, che i libri de i scrittori Gentili, non si devono del tutto escludere dalle scuole christiane, ma però è da admetterli con elettione, et con giuditio, questa fu la sentenza del gran Basilio non meno santo che dotto, ilquale sopra questa istessa materia, scrisse un gratioso discorso ad alcuni giovanetti scolari, suoi congiunti, il cui titolo è, Della utilità che si deve cavare dalla lettura de i libri de' gentili. Dove dice che debbiamo imitar le api, le quali non si pascono d'ogni maniera di fiori, et di quelli istessi, de i quali si pascono, non prendono ogni nutrimento, ma quella parte più pura, che è necessaria all'opera loro, et il resto lasciano; cosi anchor noi, come prudenti, et discreti quello che di vero, et di buono, et di profittevole si ritrova ne i scrittori profani, debbiamo prenderlo, gettando via il resto, come feccia disutile, et cosi come nel coglier le rose ci guardiamo dalle spine, cosi conviene, che da i scritti, et sermoni, de i quali parliamo, sappiamo coglier l'utile, et schifare il nocivo. Adunque ricordisi il buon maestro, che lo scolare cui egli insegna è christiano, il cui fine è la vita eterna, la quale si acquista per la fede, che come l'Apostolo dice, opera per dilettione, et per carità, ossevando i divini commandamenti, perilche tutto quello ch'è contrario à questo fine, et in qualunque modo può offendere la integrità della religione, ò la bontà de' costumi, è da fuggire come peste. Per tanto hanno ad esser banditi del tutto quei poeti, che à bello studio hanno scritto libri amatorii, et lascivi, che corrompono i buoni costumi, si come ricorda san Basilio, et come ordina il Concilio Lateranense nel decreto posto di sopra, et ultimamente il sacro Concilio di Trento nell'Indice Romano de' libri prohibiti. Dice molto bene santo Agostino che ne i libri, et nelle cose vane, che gli leggevano mentre era fanciullo i suoi maestri, haveva imparate molte parole utili, lequali però si potevano parimente imparare nelle cose non vane, et quella dice egli, saria la via sicura, per laquale dovriano caminar i fanciulli. Et in un'altro luogo si duole d'una impudica narratione del Comico, atta ad accender libidine in un giovane, dicendo che quelle parole latine, con lequali quel fatto è descritto, si sarebbero però anchor sapute se bene tal cosa non si scriveva, et conclude santo Agostino che non riprende le parole, lequali sono come vasi eletti, et pretiosi, ma condanna il vino di errore, et di corruttela, che da gli ebrii maestri si da à bere ne i detti vasi. Perilche non si lasci ingannare il maestro da bellezza di lingua di Greco, ò di Latino scrittore, ne da sale, et acutezze spiritose di epigrammi, et simili, ma faccia scelta di quei scrittori, i quali con buona lingua hanno detto buone cose. Veda come i padri Gesuiti hanno purgato alcuni scrittori da luoghi pericolosi per la gioventù. Non legga libri stravaganti et di duro stile, ma i più approvati, che sono pochi, et frà gli altri Cicerone padre delle eloquenza Romana, scrittor grave, et che assai sicuramente in molti suoi libri si può leggere, etiandio quanto à i costumi, come ne gli offitii nel libro dell'amicitia, della senettù, nè paradossi, et altri tali, perche i libri chiamati di filosofia non sono da fanciulli, et nondimeno è offitio del savio maestro quando fa bisogno, dimostrar i mancamenti d'un huomo senza lume di fede, benche di grande ingegno et sapere, ilquale gonfio di se medesimo molto spesso si lascia leggiermente levare dal vento di questa vana et caduca gloria del mondo; ma il christiano che conosce, che per se medesimo è polvere, et cenere, non si insuperbisce, ma rende gratie à Dio, da cui è ogni suffitienza nostra, et sapendo che la gloria di questo mondo è un vapore, et un fumo che presto svanisce, non regola le attioni sue da questo vanissimo fine, ma dalla gloria di Dio, à cui solo si deve ogni honore et gloria, ne però è il christiano di angusto, et basso di cuore alle grandi imprese, anzi tutto acceso d'un generoso desiderio di bene operare, et di giovare altrui, sdegna il vitio, et abbraccia la virtù, per vero amore dell'istessa virtù, et per piacere à Dio, nella cui gloria, si contiene con altissimo modo, ogni nostra gloria, et felicità. Con tali modi deve il buon maestro ricorreggere, et supplire i difetti de gli scrittori gentili, i quali guidati dal solo debole lume naturale, hanno inciampato in molte cose et bene spesso, quando pur dicono alcuna cosa buona, non finiscono di arrivare alla perfetta verità.</p></div3>
<div3 type="capitolo"><head>Capitolo 39</head>
<argument><p>DE LO STUDIO DEL PARLAR ET SCRIVER LATINO. </p></argument>
<p>Temo di non trappassare i termini, di quell'offitio che io ho preso à fare, mentre vado ricordando al maestro diverse cose, pertinenti al modo dell'insegnare, et dubito che alcuno non dica, che questo è un voler fare il maestro, de gli istessi maestri. Tuttavia à me pare che questa consideratione, sia molto congiunta co'l nostro fine principale della educatione, perilche non restarò di soggiungere anchora alcune altre cose nel medesimo proposito.</p>
<p>Sono alcuni maestri che esercitano assai i putti nella poesia, et nel verso et poco nella prosa. Io per me non nego esser giovevole il leggere alcun poeta, massime Virgilio, et pochi altri di quel secolo; rende la poesia et il poetare, l'intelletto più svegliato et vivace; s'impara il numero, et la quantità delle sillabe, che molto giova à pronuntiar rettamente et cose tali; ma questo studio de i versi, hà da esser s'io non m'inganno non come il cibo principale, ma come un condimento del cibo, perche all'ultimo, applicando poi questa cose all'uso della vita humana, à nostri tempi, per non dir sempre, poco altro si cava della poesia, che il diletto; perilche colui diceva, che i poeti mediocri non si possono patire, la dove nelle cose veramente utili et necessarie si admette facilmente la mediocrità. Ha un'altro incommodo la poesia, che se altrui vi si immerge troppo, è come un vischio che ritiene, et disvia molte volte da i studii più gravi, et troppo i giovani se ne invaghiscono, et si danno à scrivere amori, et cose vanissime; per tanto si ha da attendere principalmente à lo stile con l'imitatione di Cicerone, et de gli altri pochi, più lodati, anzi un valent'huomo solea dire, che non si doveano i putti introdurre subito nel verso, ma nella prosa; percioche, dicea egli, il verseggiare è simile à chi fa salti, et si lieva in aria, dove la prosa è simile à chi và di passo, et camina, il che prima ci vien dato dalla natura, che il saltare. Adunque attenda il maestro ad instruire il fanciullo nella intelligenza delle lingue, che molto servono poi alle scienze, et lo eserciti nella lettione di Cicerone, facciagliene imparare à mente quanto più si può, et nel dare il dettato, ò suggetto che vogliamo dire, à i putti, per spiegarlo in latino, lo prendano dal medesimo Cicerone; onde seguiranno due buoni effetti, l'uno che si fuggiranno certi concetti bassi, et vili, che per il più si sogliono dare da maestri non cosi avveduti, et per contrario s'avvezzaranno i putti à sentenze gravi, che hanno poi à servire loro ne i commertii civili, et ne i maneggi publici, de i quali Cicerone è pieno; l'altra utilità sarà, che si correggerà il latino del giovanetto, con quello di Cicerone medesimo, et comparando l'uno con l'altro, havrà il maestro occasione di meglio dare ad intendere à lo scolare la differenza del numero più dolce, et armonioso, delle parole più latine, delle elocutioni più scelte, et simili. Non è anco da riprendere, per mio parere, qualche studio della nostra lingua volgare, la quale si ha da esercitare cotidianamente quanto ogniun sa, et è gran vergogna veder tal'hora un gentil'huomo, che non sa se non inettamente spiegare i suoi concetti nelle lettere famigliari, et commodamente si può congiungere l'esercitio di queste due lingue, et non senza giovamento, traducendo luoghi di buoni autori, dell'una nell'altra.</p></div3>
<div3 type="capitolo"><head>Capitolo 40</head>
<argument><p>COME DA ALCUNI NE LO STUDIO DI SCRIVER LATINAMENTE SI OFFENDA LA PROFESSIONE CHRISTIANA. </p></argument>
<p>Ma ritornando alla lingua latina, dico che à me piace non poco, che il nostro giovanetto vi faccia buon progresso, ma non vorrei già in modo alcuno, che egli fosse del numero di coloro, che pare che si habbino fatto un Idolo di cotesto suo M. Tullio, et tanto si fanno suoi fideli osservatori, che in un certo modo si scordano di esser christiani. Et per certo egli è pur cosa strana veder alcuni, che fuggono il dire le voci, et i termini christiani, come se fossero scogli, solo perche Cicerone non gli ha usati, et più presto usano vocaboli improprii, et circonlocutioni tal volta ridicole, che parlar come ha parlato Agostino, Hieronimo, et gli altri Santi nostri maestri, et come parla tutto dì la santa Chiesa. Sopra la qual materia si potria dir molto, et si mostraria, s'io non m'inganno, assai chiaro, che huomini, per altro gravi, hanno scritto con modi inettissimi, et dette delle leggierezze non piccole, per ubidir troppo à questa superstitiosa purità del parlar latino; et si mostraria parimente come santo Ambrosio, et altri huomini santissimi hanno condennato questo costume, ma non voglio esser più lungo. Adunque il nostro maestro giuditioso, et christiano, vada per il mezzo della virtù, et non si oblighi à queste leggi, che sotto il pretesto di fuggire la barbarie, aprono la via al gentilismo. Laudo il parlar latino, pur che le parole si adoprino per quello, per che son trovate, cioè per esprimer le cose, et non per contrario, che le cose habbino ad ubidir alle parole. Laudo lo studio della eloquenza, pur che questa ancilla, insieme con tutte le facultà, et scienze humane, serva, et stia soggetta, come è giusto, alla Regina, cioè alla divina sapienza, et alla religion christiana.</p></div3>
<div3 type="capitolo"><head>Capitolo 41</head>
<argument><p>DEL CONGIUNGERE CON LA LETTIONE DE I GENTILI ALCUN LIBRO CHRISTIANO. </p></argument>
<p>Acciò il nostro giovanetto, ne gli studi suoi, si ricordi sempre ch'egli è christiano, et che tutto il resto deve ubidir à questa più eminente professione, doverà il maestro con la lettione de i libri gentili, congiungere alcun utile, et lodato libro christiano, et particularmente il Catechismo Romano, scritto elegantissimamente, et in quelle parti, che sono più difficili, potrà egli prenderne il succo, et accommodarlo alla capacità de' suoi scolari, ma in spetie l'espositione della oratione Dominicale, mi par molto a proposito, et è piena di ottimi ammaestramenti christiani. Et perche come habbiamo veduto di sopra, il Concilio Lateranense vuole che si leggano delle vite de i santi, crederei che per questo effetto, potessero molto ben servire quelle poche che san Hieronimo ci ha lasciate, come di san Paolo primo heremita, et di Hilarione, similmente la vita di san Martino, scritta da Sulpitio Severo, et anco l'historia Ecclesiastica, scrittori ambedue che per mia opinione non faranno danno alla buona lingua, ma ben senza dubbio faranno giovamento a i buoni costumi. Si è adoprato con molta lode, nello istesso studio delle vite de' santi, benche più brevemente, il nostro Protonotario Pietro Gallesino, come si vede nel suo copioso Martirologio, uscito ultimamente, il quale è scritto molto latinamente. Ma nelle cose della Retorica, ottimo libro è la Retorica Ecclesiastica di Monsignor Agostino Valerio Vescovo di Verona, nelqual oltra esser scritto pura, et dilucidamente, vi è tutto il buono delle Retoriche di Aristotile, di Cicerone, et de gli altri, posto con bellissimo ordine, et con chiara brevità, ma di più i precetti dell'arte, sono spiegati con esempii christiani, et con sentenze utilissime de padri, perilche eshorto il nostro fanciullo studioso, à farsela molto familiare, et spetialmente i Chierici, per i quali il Signor Cardinale di santa Prassede Arcivescovo di Milano, gliela fece scrivere, procurando quel gran servo di Dio con tutti i modi possibili, di allevar molti buoni operarii nella vigna del Signore. Et perche i maestri sogliono far osservatione di alcune sentenze gravi di Cicerone, in lode della virtù, et biasimo del vitio, et farle imparare a mente à i scolari, ch'è lodevole usanza, mi sovviene che san Basilio nelle sue regole, ricorda al maestro de suoi novitii, che in luogo di favole narrino loro le historie delle cose mirabili fatte da Dio, descritte nelle divine lettere, et gli accendano alla virtù, con sentenze prese da i proverbii di Salomone. Et se bene il santo parlava per quelli che doveano esser monaci, è nondimeno ricordo utile per ogni maniera di fanciulli, massime che da questo seme, et da queste piante, hanno anco ad uscir de i monaci, et de i religiosi, non occorre allegar esempio per dimostrar quanto i detti del Savio siano giovevoli, et con non mediocre acutezza sententiosi, percioche tutto il libro de i Proverbii, et quell'altro anchora chiamato Ecclesiastico, son pieni di utilissime sentenze morali. Cerchi però il maestro se per ventura non fosse esercitato nella intelligenza della santa scrittura, di intenderle egli primieramente molto bene, et penetrare l'intimo del senso, con l'aiuto di alcun buono espositore, acciò meglio possa farne capaci gli scolari, benche ve ne sono molte chiarissime. Et poi che incidentemente citando il sudetto luogo di san Basilio, s'è fatto mentione di favole, delle quali i putti sono molto vaghi, et ve ne sono di quelle, che utilmente si possono dire à fanciulli, cioè quelle che da i Greci sono chiamate Apologi, che le altre veramente favole inutili, devono essere escluse. Mi occorre ricordare, che Gabriel Faerno di buona memoria, ne fece un libretto in versi latini, molto ben detti, et sono per il più di quella maniera di versi, poco dissimili alla prosa, ilqual libro io feci già stampare la prima volta, et mi pare, che il nostro maestro se ne potrà tal volta valere con i suoi fanciulli, che con diletto vi apprenderanno utili ammaestramenti, et buona latinità.</p></div3>
<div3 type="capitolo"><head>Capitolo 42</head>
<argument><p>DELLA ESERCITATIONE DELLA MEMORIA ET DELLA PRONUNTIA. </p></argument>
<p>Soleva dire uno, che tanto sappiamo, quanto ci ricordiamo, et certo lo haver pronta memoria, et ricordarsi quando fa bisogno, et delle cose et delle parole, è una qualità molto desiderabile, et di non mediocre utilità in molte occorrenze. Bene è vero che la natura vi ha gran parte, et vediamo per esperienza, che secondo la varietà delle complessioni alcuni apprendono con prestezza, ma non ritengono, altri per contrario più tardi nell'apprendere, conservano meglio et più lungamente; è anchor dono di natura la voce chiara, et suave, la pronuntia distinta, il moto del corpo, et l'attione concertata et con dignità; et nondimeno tutte queste conditioni con l'altre, et con la diligenza, si megliorano, se son buone naturalmente, et si correggono in gran parte, se sono difettose, ma spetialmente la memoria, non solo si conserva, et accresce con la esercitatione, ma si aquista anchora. Per tanto anchor che nel fanciullo si veda voce aspra, impedimento di lingua, et simili altre imperfettioni, non deve il maestro mettere subito la cosa per disperata, ma con carità, et patienza, et lunghezza di tempo, et più con dar conforto, et far animo al povero fanciullo, che con violenza di battiture, deve far prova di superar la natura, il che non è impossibile nella tenera età, quando il difetto non hà fatte le radici alte, et non è del tutto habituato. Si legge che Demostene, principe de gli oratori Greci, haveva una tal maniera di balbutie, quale vediamo in molti, che non poteva proferire la prima lettera della sua professione, cioè della Retorica; ma co'l lungo esercitio, et fatica, fece tanto, che la proferiva poi benissimo, onde con ragione disse colui, che la fatica ostinata vince ogni cosa. Hora per aiutare, et acquistare, le qualità che habbiamo detto di sopra, cioè memoria, pronuntia, et attione, buon modo di esercitatione mi par che sarà, che il fanciullo impari à mente alcuna oratione di Cicerone, che ve ne sono delle non molto lunghe, ò parte di qualche oratione, et la reciti con gravità, et con quella compositione, che si faria parlando in un senato, ò al popolo, il che, come si disse di sopra, è anchor utile per conto della lingua, et le orecchie si avvezzano al suono, et al numero Ciceroniano, et à quella mirabile giacitura, et collocatione delle parole. Et perche i versi s'imparano più facilmente si potrà tal'hora far il medesimo esercitio in qualche parte di Virgilio, et è meglio dirne minor quantità compositamente, come chi parla per farsi intendere, che recitar un gran numero di versi, divorando le parole, et dimezzandole per la fretta, come per il più si suol fare, laqual cosa posto che fosse buona per esercitar la memoria, certo è ella molto nociva per la pronuntia, et per l'attione. Giova anchora questo esercitio à far che i fanciulli prendano una certa sicurezza, di ragionar in conspetto di molti, et à non impaurirsi superchiamente di quel silentio, quando dovendo parlar un solo, tutti gli altri tacciono, et tengono gli occhi affissati nell'oratore, laqual cosa ad alcuni non esercitati, suole apportare non piccolo terrore; di mano in mano poi potrà il nostro scolare comporre egli stesso, et pronuntiar i suoi proprii ragionamenti, et caminando più oltra dalle angustie della scuola uscirà nella larghezza de gli auditorii, et luoghi publici.</p></div3>
<div3 type="capitolo"><head>Capitolo 43</head>
<argument><p>DELLA EMULATIONE TRA LI FANCIULLI. </p></argument>
<p>Et perche la emulatione tra giovanetti, che si esercitano ne' medesimi studii, è uno sprone, che sveglia la negligenza, et fà che altrui opera con ardore, et con tutta la virtù, et non rimessamente, per tanto il maestro farà esercitare hora l'uno, et hora l'altro de' suoi fanciulli, ponendogli in un certo modo al paragone, et acciò quelli che fanno manco bene, con la imitatione de i megliori possano far profitto, perilche anchora può giovare il proporre loro alcuni premii, si come san Basilio ricorda, parlando in questo istesso proposito della esercitatione della memoria, avvertisca però il maestro, che la modesta emulatione non passi in invidia, et odio tra loro, eshortandoli à esser diligenti, co'l qual modo non saranno inferiori à quelli, che spesse volte confidati nella vivacità dell'ingegno, meno si affaticano; giova anchor tal volta far elettione d'un putto meglio instrutto, et ben costumato, et dargli una certa sopra intendenza d'alquanti putti, onde si accenda in lui un nobil desiderio di portarsi bene nel suo piccolo reggimento, et con altri simili modi è utile andar nutrendo una virtuosa, et generosa emulatione nei fanciulli, come meglio in sul fatto istesso parerà al giuditioso maestro.</p></div3>
<div3 type="capitolo"><head>Capitolo 44</head>
<argument><p>DELLA AFFETTATIONE, ET DELL'ORDINE. </p></argument>
<p>Per ultimo non voglio lasciar di dire, che et nella voce, et ne i gesti del corpo, non solo si deve fuggire la durezza, et deformità, ma anchora ogni gesticulatione, et affettatione, et un certo modo di parlare troppo spiccato, che non ha quel decoro, et quella gravità virile, che si richiede à buon dicitore. Et non solo nella voce, et ne i gesti, come detto habbiamo, ma molto più ne i concetti, et nelle forme del parlare, deve esser fuggita ogni leggierezza, et affettatione, et seguitata una grave simplicità, non inculta et senza ornamento, ma senza lisci. Che se bene non è mal segno ne i giovanetti ingegnosi, una certa ridondanza, et abondanza di colori, et vaghezze retoriche, è però da desiderare, che il giuditio del maestro vada à poco à poco risecando certe superfluità, si che crescendo poi gli anni maturi, habbia anchora et lo scrivere et il parlare, che si fa pensatamente la sua debita maturità, nel qual proposito disse bene un grande oratore, riprendendo un'altro dell'istessa professione, ilquale essendo già vecchio, riteneva quello istesso modo di orare, che havea tenuto da giovane, Remanebat idem, sed non decebat idem, cioè egli si rimaneva il medesimo, ma non gli stava bene il medesimo.</p>
<p>Et perche habbiamo parlato della memoria non è da lasciar di dire, che l'ordine è una di quelle cose, che aiuta grandemente la memoria, et io ho veduto persona, che naturalmente non ha gran memoria, et nondimeno per mezzo dell'ordine, distinguendo la materia dellaqual dovea trattare, ne i suoi capi principali, et dividendo poi ciascun capo nelle sue parti, et facendo à guisa d'un albero, dal cui tronco si partissero certi rami maggiori, et poi altri minori veniva in questa maniera à far una memoria locale, onde felicemente faceva, et anchor fa lunghi, et gravi ragionamenti. È l'ordine una retta collocatione delle parti, poste ciascuna al luogo suo, onde risulta bellezza, et commodità in ogni cosa, onde alcun filosofo ha detto, che in questa gran machina dell'universo, la più bella, et la miglior cosa è l'ordine; perilche desidero che il nostro giovanetto non solo per aiuto della memoria, ma per mille altri buoni rispetti, sia amico dell'ordine, avvezzandosi da fanciullo à tener i suoi libretti, le sue scritture, il suo camerino bene ordinato, il qual buon'habito di far ogni cosa ordinatamente non si può dir quanto poi giovi nella cura famigliare, nella espedition de i negotii, nella buona dispensatione del tempo, et finalmente in tutte le attioni, si come la confusione, et nel parlare, et nello scrivere, et nel governo privato, et publico apporta gravissimi incommodi, perilche meritamente nel nostro volgare, ogni cosa mal fatta, et dannosa, la chiamiamo disordine.</p></div3>
<div3 type="capitolo"><head>Capitolo 45</head>
<argument><p>SE TUTTI I FANCIULLI DEVONO IMPARAR LETTERE. </p></argument>
<p>Mi persuado, che il nostro padre di famiglia non havrà havuto per male, che già gran pezzo io non habbia ragionato seco, ma solo con il maestro, poi che ciò si è fatto da me solo per benefitio de' suoi figliuoli. Hora potrebbe essere che egli desiderasse sapere, se tutti i fanciulli hanno da apprendere Grammatica, et far progresso nelle lettere, come pare che sino à qui habbiamo presupposto, et se le figliuole femine devono esse anchora imparar lettere nel medesimo modo. Alla quale interrogatione del nostro padre di famiglia rispondendo dico, che la Città è come un corpo composto di varie membra, che hanno varie operationi, et offitii pii, et meno nobili, ma però tutti necessarii al sotentamento del corpo, et se tutto il corpo fosse un membro solo più nobile, come per esempio fusse tutto occhio, già come l'Apostolo dice, non saria più corpo; hor applicando la similitudine al nostro proposito, non ha dubbio che la communità civile per conservarsi, ha bisogno di molte maniere d'huomini,et che faccino differenti esercitii, come sono contadini, artigiani, mercanti et molti altri, perilche tutti non possono, ne debbono esser litterati, se bene di questi anchora vi sia bisogno, mi par però che saria cosa utile et laudabile, che i fanciulli di qual si voglia conditione, etiandio molto humile, imparassero almeno queste tre cose, cioè leggere, scrivere, et numerare, sì perche imparandosi con non molta fatica almeno mediocremente, servono poi tutta in la vita à molti usi, sì anchora perche in quella prima età, per la debolezza del corpo, non si può quasi far altro, et si viene à dare una utile occupatione alla fanciullezza, et si fanno altri buoni effetti circa la educatione, andando il fanciullo alla scuola, si come dalle cose dette di sopra si può raccogliere, anzi crederei essere espediente, che quei figliuoli che devono attendere alla mercatura, et à certe arti maggiori fossero introdotti nella Grammatica, et havessero qualche intelligenza del parlar latino, percioche è conditione, che può giovare spesse volte ne i commertii, con le nationi straniere, et in molti altri modi. Quanto poi à i figliuoli de' nobili, et ricchi, non ha dubbio, che sta molto bene, che faccino buon progresso nelle lettere humane, et sappiano et parlare, et scrivere latino commodamente, et intendere gli oratori et gli historici, et simiglianti, et intendo etiandio di quelli che non sono per caminar avanti nelle facultà, et scienze, nè farsi dottori, percioche le lettere sono un grande ornamento d'un gentil'huomo, et ne i magistrati della patria, et ne i consigli, et congregationi che si fanno per luoghi pii, et altre cose publiche, dove si hanno spesso à sentir avvocati, et nel farsi elettione di Ambasciatori per mandar fuori, et in molte altre occasioni, che saria lungo à dire, maggior vantaggio havrà sempre un gentil'huomo intendente, che un'altro suo pari idiota. Oltra di questo, per mezzo delle lettere, s'imparano molte cose utili alla prudenza humana, nè basta dire, che vi sia gran copia di libri tradotti in volgare; percioche uno che non sà se non leggere, non arriva ad intendere perfettamente i concetti dell'autore, et bene spesso gli riusciranno poco meno oscuri, che se fossero latini. Ma come si sia, la cognitione è cosa eccellente, et come meglio può impiegar il tempo un giovanetto nobile, et ricco, sino al quintodecimo, ò diciottesimo anno? Lascio di dire, che le lettere sono una dolce compagnia in tutti i luoghi, et in tutti i tempi, et sono un salutifero disviamento da molte maniere di trattenimenti poco honesti, et spetialmente nella vecchiezza sono le lettere una gran conforto, quando già ogni altra maniera di lecito diletto in gran parte, non è gustevole come soleva, et sopravengono tal volta delle infirmità, che lungamente tengono in casa, et non impediscono però lo studiare, cosa che rende assai meno molesta, et noiosa quella indispositione. Aggiungi, che quando il nostro giovanetto sarà pervenuto ad esser anchor egli padre di famiglia, potrà per mezzo di questa qualità far tanto maggiore giovamento à i suoi figliuoli; et finalmente con la lettione di libri pii, et santi, si accende, et si mantiene l'amor di Dio, et si trova non mediocre consolatione, nelle afflittioni di questa misera vita, se bene non si nega, che ci sono anchora di molti buoni et divoti libri scritti nella nostra volgar lingua, che si possono, et debbono leggere da i meno intendenti. Et questo sia detto quanto à i figliuoli maschi.</p></div3>
<div3 type="capitolo"><head>Capitolo 46</head>
<argument><p>SE ALLE FIGLIUOLE FEMINE SI DEVONO FAR IMPARAR LETTERE. </p></argument>
<p>Quanto poi alle femine, à me pare che generalmente parlando, si habbia con esso loro à proceder del tutto diversamente; et quanto à quelle di humile, et povero stato, non fa bisogno che sappino ne anco leggere; à quelle che sono di mezzana conditione, certo non disdice il saper leggere; ma quanto alle nobili, che devono poi essere madri di famiglia di case maggiori, in ogni modo lodarei, che come si disse di sopra, apprendessero à leggere et scrivere, et numerare mediocremente. Ma che insieme con i figliuoli et sotto la disciplina de i medesimi maestri, imparino le lingue, et sappino orare, et poetare, io per me non lo approvo, ne so vedere che utilità ne possa seguire, ne al ben publico, ne al particulare delle medesime zitelle, anzi io temo, che essendo il sesso feminile vano per natura, non ne diventi tanto più superbo, et vogliano le donne far del maestro, contra i precetti dello Apostolo Paolo, oltra che suole avvenire che havendovi il padre, et la madre una certa ambitione, per la rarità della cosa, hanno caro che si sappia, et le fanno parlare con huomini litterati, onde nascono occasioni di prendere affettione ad alcuno, più che non conviene, massime per mezzo di componimenti vaghi, et dove è certa conformità d'ingegni, et di studii s'inteneriscono gli animi, et si nutriscono nel petto le fiamme occulte, che fanno poi non di rado miserabili incendii; però il buon padre di famiglia si contenti che la sua figliuola sappia dir l'offito della Santissima Vergine, et leggere vite de' Santi, et alcun libro spirituale, et nel resto attenda à filare, et cucire, et à far gli altri esercitii donneschi, de i quali vediamo che la santa scrittura loda la donna virile, et forte, nella cui diligenza, et solleciutdine, et buon governo delle cose domestiche, si riposa il cuor del marito suo, et di lei dice la scrittura santa nell'ultimo. de' proverbii, Quaesivit lanam, et linum, et operata est consilio manuum suarum, nelle quali parole loda il Savio la donna diligente che prontamente si adopra ne gli esercitii convenienti al sesso suo, come ne i lavori di lana, et di lino, et in queste tali materie con l'artifitio delle proprie mani si affatica; et molte altre cose simiglianti dice il Savio in quel luogo, descrivendo una ottima madre di famiglia. Perilche concludendo hormai questa parte, se ben non si nega, che ogni regola possa patire qualche eccettione, diciamo però che il miglior consiglio è communemente parlando, che le donne stiano contente à gli offitii proprii del sesso muliebre, et lascino à gli huomini quelli del sesso virile.</p></div3>
<div3 type="capitolo"><head>Capitolo 47</head>
<argument><p>DE LA NECESSITÀ ET UTILITÀ DELLA RECREATIONE. </p></argument>
<p>È uno antico proverbio, et molto vero, che l'arco che sempre sta teso si rallenta, et diviene manco atto à tirare. Non è possibile affaticarsi continuamente, però fà bisogno di riposo, et di ricreatione, laqual presa opportunamente, et con la debita misura, non solo non noce, ma apporta molto giovamento, percioche come l'istesso nome di ricreatione ci da ad intendere, le forze del corpo, et dell'animo vengono à rinovarsi et in un certo modo à rinascer di nuovo, onde ritorniamo più vivaci, et più vigorosi alle consuete operationi; però disse il filosofo, che la requie, et il gioco, ilquale alla requie et al riposo si rassomiglia, sono delle cose necessarie della vita; et un'altro Filosofo dicea, che il giocare per fine di studiare era anchora molto ben fatto, onde non solo à gli huomini secolari, ma à i religiosi anchora, è non solo lecita, ma tal volta necessaria qualche honesta ricreatione, et è mancamento di giuditio lo scandalizzarsene, come alcuni laici fanno; il che si potria provar facilmente con esempii di santi di altissima perfettione, che tal'hora riposavano alquanto scherzando con uccelli, et in altre maniere tali; et non è molto che io sentì dire una accomodata similitudine in questa materia ad un gran religioso, che da gravissimi negotii si era ritirato per alcuni pochi giorni alla villa; che non è perder tempo quando si arruota il cortello, perche possa tagliar meglio; ma che piu? habbiamo l'esempio del maestro de i maestri Christo nostro Redentore, del quale scrive San Marco Evangelista, che essendo ritornati gli Apostoli dalla predicatione per i luoghi circonvicini, et da far altre cose, secondo che il Salvatore haveva imposto loro, et narrando al benignissimo maestro quanto havevano operato, egli con quelle viscere di amore, più tenere che di madre verso il piccolo figliuolo, disse loro queste dolci parole: Venite ritiriamoci in disparte in luogo solitario, et riposatevi alquanto. Dimostrandoci da un lato la necessità, et dall'altro la moderatione, con laqual si deve usar questa medicina della ricreatione, percioche la ricreatione non è fine, ne si deve eleggere per se medesima, ma per cagione dell'operare, la onde quelli che s'immergono talmente ne i giuochi, et trattenimenti, che pare che non pensino ad altro, sono inutili, et stolti, et peggiori che putti.</p></div3>
<div3 type="capitolo"><head>Capitolo 48</head>
<argument><p>DELLE RECREATIONI ET GIUOCHI DE I PUTTI. </p></argument>
<p>S'egli è adunque come s'è detto, necessaria la ricreatione à gli huomini maturi, quanto maggiormente la doveremo noi permettere à i putti che per natura vi sono grandemente inclinati, et non hanno anchor tanto senno, et maturità perfetta, che gli renda stabili, et per la tenerezza del corpo, instrumento dell'anima, non possono tanto lungamente perseverare nella medesima operatione, et come quelli che hanno li spiriti vivaci et sottili, sono amicissimi del moto, et non pare che possino stare fermi. Et senza dubbio il moto, et agitatione del corpo giova loro mirabilmente; percioche il calor naturale si risveglia, et dilatandosi per tutto, dà accrescimento et perfettione alle membra, lequali co'l salto, co'l corso, et con varii movimenti vengono à consolidarsi, et ad acquistar maggior agilità, et robustezza, perilche i giuochi de i putti, et de i giovanetti, non dovrebbono farsi a sedere ne otiosamente, ma con esercitationi del corpo, come si è detto del saltare, et del correre, et si può dire del giuoco della palla, che da i medici è molto lodato, se bene à me pare che vi si faccia troppo continuo moto, et presto commova il sudore, onde quello che chiamano il trucco, mi par migliore, et altri simili, che sono contemperati di moto, et di quiete, dovendosi haver riguardo, che per troppo esercitio, le forze non si dissolvano, ò non s'incorra in altra maniera alcun pericolo della salute. Per il che bene è giusto che i padri di famiglia, et i maestri, diano facultà à i figliuoli, et scolari loro di ricrearsi, ma ciò non deve essere ad arbitrio et satietà loro, ma limitatamente secondo la discretione del superiore, à i suoi debiti tempi et anchora in luoghi opportuni, percioche à me piaceria molto, che i fanciulli si avvezzassero ad haver una certa verecundia à i luoghi publici, et frequentati, percioche giocando, si depongono le vesti di sopra, si danno tal volta voci, et alcuni gridi, et si fanno altre cose, che la natura del giuoco comporta, che se bene non escono de i termini della modestia, et della honestà, tuttavia nelle vie publiche sono alquanto disdicevoli, et se ne acquista un certo habito à non curar poi che altri ci veda dire, ò fare palesemente quel che si sia. La dove à me pare che i putti già alquanto grandi, si dovriano assuefar ad haver un certo rispetto, à i luoghi dove tutti conversano, come chi considera che le parole et le attioni sue sono vedute, et notate da molti, et però non si hà à far cosa se non grave, et compostamente, il che si richiede maggiormente in quelli che sono nati più nobilmente. Et per tanto dove nelle case proprie si hà commodità di alcuna sala remota, overo di giardini et simili luoghi aperti, giudico che i nostri figliuoli di famiglia molto commodamente vi si potranno ricreare, et meno havranno occasione di mescolarsi con altri fanciulli, che forse potrebbono non essere allevati con la medesima disciplina, alla qual cosa, come ad altri propositi si è ricordato, si deve haver sempre non mediocre riguardo. Et perche giova alla complessione spetialmente per rispetto della testa, lo avvezzarsi al sole et all'aria liberi, è espediente condurre tal volta i fanciulli alle vigne, et à i prati, et sopra alcuni colli, dove il solo prospetto, et vaghezza della veduta ricrea mirabilmente, et dove la solitudine, et remotezza del luogo, dà maggior facultà à i giovanetti di far i suoi honesti giuochi, senza pregiuditio della modestia.</p></div3>
<div3 type="capitolo"><head>Capitolo 49</head>
<argument><p>DELLA ASSISTENZA DI ALCUNO MENTRE I PUTTI GIUOCANO. </p></argument>
<p>Il giuoco è una maniera di combattimento, et di contentione, dove ciascuno se non è d'ingegno tardissimo aspira alla vittoria, laquale per natura è cosa dolce et desiderabile, et però gli affetti, et passioni dello animo si commovono variamente, onde ne seguono atti conformi, che ne i fanciulli sono come certe dispositioni, et per la virtù, et per il suo contrario, percioche alcuni giocando sono fraudulenti, altri iracondi et riscaldandosi nelle contese, et contraddittioni, dicono villanie et ingiuriose parole a i compagni, et tal volta percuotono, et si pigliano odii, et fanno i putti tra loro, come fattioni, et sette contrarie, altri giurano, et spergiurano, altri dicono motti inhonesti, ò ridono, et gridano stranamente, et fanno altre cose molto licentiosa et dissolutamente, che non fa bisogno discendere à maggiori particulari, massime che ogni hora si veggono di queste esperienze per le piazze, et per le contrade, dove i putti giuocano alla mescolata, et fanno, et dicono tutto quello che piace loro, et che il senso et la passione suggerisce, senza freno, ne rispetto alcuno, talche in cambio di ricrearsi, per attendere poi con maggior studio à bene operare, ne segue che imparano mille male creanze, et diventano insolenti, et licentiosi, et si odono poi dalla bocche di fanciulli che à pena sono, come si dice per proverbio, rasciutte dal latte, parole di bestemmie, et inhonestà, che sariano troppo gravi ne gli huomini ben barbuti. Cosi avviene che la medicina della ricreatione diventa veneno, mentre non è chi prenda cura alcuna dalla povera fanciullezza, che par quasi, che siamo una gente senza legge, senza ordine, et disciplina alcuna, et che si viva à caso, et non meno che si soglia liberamente andare per le vie della Città, così in quello che appertiene à i costumi, sia lecito à ciascuno caminare dove gli piace. Si legge nelle historie Greche, che era costume de i Lacedemoni, che i vecchi assistevano à i giuochi de i putti, osservando con diligenza da i dibattimenti, et querele loro, qual fosse la natura di ciascuno, et facendo di la giuditii, qual riuscita fossero poi per fare. Et passando dalla pueritia alla adolescenza, havevano maggiormente i vecchi l'occhio sopra di loro, et più ordinariamente si ritrovavano à i luoghi dove facevano loro esercitii, hora in foggia di combattimenti, atteso che la forma di quella Republica era molto indrizzata al guerreggiare, et hora in altre maniere di giuochi, et ricreationi. Et scrivono gli historici, che i vecchi usavano di fare quanto si è detto, non per un certo passa tempo solamente, ma con tal diligenza, et affettione, come se fossero stati padri, maestri, et governatori di tutti quei giovanetti, di maniera che come dicono i medesimi scrittori, non vi era già mai ne tempo, ne luogo dove non fusse alcuno presente d'autorità, che potesse ammonire, riprendere, et castigare i putti se havessero commesso fallo alcuno. Et oltra tutto questo vi era un'huomo principale, che haveva titolo di governatore, et carico particulare della cura loro. Hora chi dicesse, che quando i fanciulli prendono loro ricreationi, vi doverebbe essere presente alcun padre di famiglia, per la riverenza delquale, et ne i gesti, et nelle parole si deportasserro con ogni modestia, et al cui giuditio nelle querele, et dispareri loro tutti si rimanessero, et il medesimo proportionatamente si osservasse con quelli di maggiore età, mentre à certi tempi fanno à guisa di compagnie, et fanno alcune publiche ricreationi, si che etiandio nel giuoco, et ne gli esercitii rilucesse una certa honestà, et disciplina; chi dico volesse a nostri tempi introdurre per cosa ordinaria una simile usanza, saria riputato huomo inventore di cose strane, per non dir ridicole, et che fosse cosa impossibile il metterle in prattica. Per tanto acciò alcuno non dica che io ho preso troppo gran carica, et certo non dalle mie spalle, à voler rifare il mondo, pregarò almeno quei pochi padri di famiglia, che desiderano reggere i loro figliuoli con alquanto maggior cura dell'uso commune, et parimente i buoni maestri, che se le cose dette di sopra hanno qualche probabilità di ragione, non lascino senza custodia i loro giovanetti, mentre fanno lor giuochi, acciò per poca cautela la ricreatione non distrugga quello che si va con studio, et fatica edificando nel restante della buona educatione.</p></div3>
<div3 type="capitolo"><head>Capitolo 50</head>
<argument><p>DELLE REPRESENTATIONI. </p></argument>
<p>È utile, et dilettevole maniera di ricreatione, maggiormente per i giovanetti studiosi, quella che molti religiosi usano di fare, cioè che alcuna attione humana si imiti, et rappresenti da i medesimi fanciulli, come se fossero quelle istesse persone, che altre volte veramente furono, ò si presuppone che fossero operatori di quella attione, et senza dubbio questa è una maniera di comedia, ma accomodata à materie più gravi, et più fruttuose, come sono delle vite de' santi, et altre simili, che possano dare esempio, et instruttione di vera virtù; perilche i ridicoli impuri, benche sotto coperta, devono essere del tutto banditi, et solo vi possono haver luogo alcuni piacevoli, et honesti sali. Et io crederei che fosse ben fatto, che la attione che si prende à rappresentare fosse di huomini totalmente, et non vi fosse parte di donna alcuna, se non forse di alcuna matrona vecchia, di esemplare santità, et si ha da haver molto l'occhio da colui che ordina simili rappresentationi, che non vi siano narrationi amatorie, ne altra cosa, che possa effeminar gli animi de i giovanetti, che nel resto per mio giuditio non fa molto mestieri, di obligarsi alle leggi della Comedia, ne quanto al numero de gli atii, ne altre si fatte osservationi, percioche questo non è se non un giuoco, il cui fine è ricreare la gioventù, con qualche frutto dell'animo; deve però ò sia detta in lingua volgare, ò latina, esser composta giuditiosamente et con eleganza tale, che anchor in questa parte se ne possa far profitto, si come anchora se ne trahe utilità per esercitar la memoria, la pronuntia et l'attione, et s'acquista da' fanciulli facilità, et prontezza di poter ragionare nel cospetto d'altri, et vengono à vestirsi una certa persona virile, et altri buoni effetti simiglianti ne seguono. È però da haver riguardo, che si fatte ricreationi non apportino distrattione da gli studii principali, et non vi si perda troppo tempo. Et quando poi si fa la rappresentatione è da fuggir ogni tumulto, come quasi di necessità avviene, dove è molto popolo, che ve ne sono sempre di tali, che non osservano la debita honestà, et modestia, et però è meglio che queste cose si faccino ritiratamente, tra i medesimi condiscipuli, alla presenza de' maestri, et di buoni padri di famiglia, et di alcune poche persone gravi, et costumate, rimosse però totalmente le donne.</p></div3>
<div3 type="capitolo"><head>Capitolo 51</head>
<argument><p>DELL'HONESTO MOTTEGGIARE. </p></argument>
<p>Tra le honeste ricreationi, che gli huomini ben creati, et civili sogliono tal'hora pigliarsi tra di loro, cessando alquanto da i negotii, et occupationi gravi, una ve ne è, laquale consiste in una certa piacevolezza di ragionare, motteggiando dolcemente, et sapendo, come si suol dire, dare, et ricevere con giuditio, et destrezza, senza dire motti inhonesti, et non pugnere al vivo l'amico, co'l quale si motteggia; ilche non si fa cosi facilmente da ogni uno, anzi come bene i Filosofi morali hanno considerato, bene spesso si esce da molti dalla via del mezzo, nel quale consiste questa virtù della piacevolezza, overo urbanità, che dir vogliamo, percioche alcuni abondano più che non conviene di motti ridicoli, et falsi, et non hanno riguardo d'offendere altrui, et ne anco perdonano à se stessi, pur che muovano riso, il quale eccesso è vitioso, et più presto merita nome di buffoneria; ma per contrario si trovano alcuni altri cosi zotichi, et duri, che ritrovandosi nelle honeste compagnie, non solo non dicono motto alcuno arguto, et gentile, ma se altri ne dice, non vi hanno gusto alcuno, anzi più presto se ne attristano, ilquale eccesso contrario al primo si può chiamar rusticità, et simili huomini spiacevoli, sono inetti alle conversationi d'amici, che per diletto si fanno. Hor come noi vediamo che vi sono gli estremi vitiosi del troppo, et del poco, cosi per conseguenza intendiamo, che vi sia il mezzo virtuoso, quando uno scherza et motteggia con moderatione, et destrezza, tale, quale à huomo modesto, et discreto si conviene, perilche le sue facetie, et piacevolezze sono d'altra sorte, che quelle de i buffoni, et de gli huomini vili, et plebei, et vi si scorge dentro un certo che di gentile, et spiritoso senza ingiuriar alcuno, et senza offesa della sua propria gravità, et decoro. Per tanto è espediente, che questa maniera di burlare modestamente, sia tal volta una delle recreationi de i nostri fanciulli, massime alla presenza del maestro, il quale vada ricorreggendo hora la troppa acutezza d'alcuni, et hora la troppa severità, et rozzezza d'alcuni altri, che non hanno punto di sale. Havevano i Lacedemoni per usanza di mangiar insieme, et vi facevano venir i lor fanciulli, come à una scuola di temperanza, et quivi fra le altre cose imparavano con l'esempio de maggiori anchor questa virtù, di motteggiarsi l'un l'altro piacevolmente, senza però pungersi aspramente, et senza corrucciarsi, onde era cosa propriissima di quella natione, per questo habito fatto da fanciullezza, che molto facilmente sapevano sopportare una puntura faceta, et un tiro burlesco. La qual cosa è necessaria di fare con alcuni fanciulli dispettosetti, per romperli, et renderli più trattabili, si come si ricordò altrove al padre di famiglia, parlando delle piacevolezze che si dicono à tavola, però che se bene è vero, che non si deve scherzar in modo che trafigga, et faccia dolore, è anco vero, che non si deve esser tanto sensitivo, che per ogni leggier puntura si habbia à venir alle mani, et romper l'amicitia, conciosia che nella vita, et conversatione humana, non tutti parlano sempre con quel peso, et con quella misura, che saria conveniente, benche per dir anco il vero non si hanno à imporre ne i commertii humani, cosi strette leggi che si habbia sempre mai a pesare ogni paroluzza, onde è gran prudenza saper disissimular et sopportar con dolcezza et prendere anco gusto, quando avvengono di si fatte cose, et à questo come si è detto lo assuefarsi da fanciullo giova assai. Avviene anchora che i motti fatti a tempo, et prudentemente sono come medicine di alcuni difetti non molto gravi. Et tra alcune persone religiose, si usa, benche di rado, questa maniera di ricreatione per utilità de i giovani che uno di loro più atto à saper far il giuoco, si lieva à ragionare, et con alcuna inventione, che da principio par lontana, và artifitiosamente tratteggiando, et pizzicando hor questo hor quello sopra alcuni difettuzzi, et lo fa con tal piacevolezza, che ridendo gli altri, ride quello istesso, che si sente pungere, et ha cagione di emendarsi, et i suoi compagni di esser più cauti. In somma un'huomo di natura dolce, et piacevole, è il condimento delle compagnie, et hanno questi tali efficacia di attrarre à se gli animi altrui, la onde s'egli sarà un'huomo dolce, et da bene, et che cerchi l'honor di Dio, come principalmente si deve cercare da tutti, gli verrà fatto con la divina gratia, di tirar molti alla via della virtù, si come io ne potrei allegar esempio d'huomini religiosi, et di grande spirito, ilche non deve parer maraviglia, essendo l'huomo animal mansueto, et però molto atto à esser tirato dove altri vuole, dall'amore, et dalla piacevolezza.</p></div3>
<div3 type="capitolo"><head>Capitolo 52</head>
<argument><p>DELLA MUSICA. </p></argument>
<p>Mi pare che nel medesimo numero delle honeste ricreationi si possa connumerar la musica, dellaquale gli antichi Filosofi fecero grandissima stima riputando che la musica importasse molto per i costumi, et secondo la varietà di quella, variamente si alterassero gli animi et ne divenissero più disposti, et inclinati alla virtù, ò al vitio, et si raccontano anchora da gli historici Greci, et Latini esempii memorabili della efficacia della musica, et se bene a nostri tempi non pare, che si vedano effetti cosi notabili, tuttavia non si può negare che i canti lascivi et molli, et per contrario i canti gravi, et pieni di honestà, massime quando la parole, et l'harmonia si congiungono, imprimono ne gli animi nostri certa qualità conforme à quel suono. Onde non senza gran ragione la santa Chiesa usa ne i sacri Tempii il canto, come quello che muove à divotione, indolcisse l'anima, et la sollieva più facilmente alla contemplatione delle cose celesti, si come la autorità di gravissimi, et santissimi Dottori, et la esperienza stessa ci dimostra. Per tanto non mi par se non bene, che il nostro fanciullo apprenda alquanto di musica, quanto basta per un poco di honesto diletto, et non per divenir musico, dico parlando generalmente che non si nega che alcuni devono andar avanti in questa arte, si che possano riuscir eccellenti musichi. Avverta però il savio padre di famiglia, come sempre si và ricordando, che questa ricreatione si ha da intendere senza pregiuditio de i buoni costumi, perilche si deve haver riguardo alla conditione del maestro, et che con questa occasione non si introducano in casa persone non sicure, ma si faccia la musica tra gli istessi famigliari di casa, non come cosa di grande apparato, ma per un giuoco, et trattenimento breve, non si cantino compositioni tali, ne rime, che possino accender l'animo di fuoco carnale, ma più presto salmi, et alcune divote canzonette, quali per opra de i padri della Congregatione dello Oratorio di Roma, si stamparono non è gran tempo, che vi sono cose affettuose, et morali, che nutriscono lo spirito, et l'amor di Dio, et si possono cantar da pochi, et con mediocre intelligenza, et tali canzonette molto meglio, et più utilmente si possono imparare à mente da fanciulli, et domestici di casa, et anco dalle figliuole femine, per ricrearsi mentre fanno loro lavori, che le vane rime di romanzi, et altri componimenti amorosi, che nel resto, quanto alla figliuole femine io non sono d'opinione che debbiano imparar altra musica, che quella che la istessa natura insegna loro, percioche la honestà feminile non comporta che venghino in concerto con huomini, et le voci et canti più facilmente possono dissolvere in loro il vigor dell'animo, et per l'istesse ragioni non laudo l'imparar à suonar, non essendo senza pericolo l'apprendere ciò che si sia da huomini. Et finalmente non sono da negare alle figliuole anchora le honeste ricreationi proportionate al sesso loro, ma più di rado, et senza intervento d'huomini, sotto la buona custodia della madre, et con tutta quella cautela che si richiede alla castità, et verecundia feminile.</p></div3>
<div3 type="capitolo"><head>Capitolo 53</head>
<argument><p>DE I PERICOLI DELLA ADOLESCENZA. </p></argument>
<p>Non è piccola impresa l'allevare un'huomo tale, che viva per gloria di Dio, per benefitio commune de gli altri huomini, et salute di se medesimo, non si possono raccorre i frutti cosi suavi senza molta fatica, però è necessario, che la industria del nostro padre di famiglia non si rallenti, ma confidata principalmente nella divina gratia, proceda avanti andando vigorosamente incontro à i pericoli che di mano in mano, et di età in età succedono. Piange santo Agostino amarissimamente i peccati della sua adolescenza, ch'è quella età che succede alla pueritia, cominciando dopo 'l quattordecimo anno, et continuando sino al ventunesimo, ò quivi intorno, et si duole, che i suoi non hebbero cura di sostenerlo, che non precipitasse nella voragine della libidine, procurando solo ch'egli imparasse à ben parlare, et riuscisse valent'huomo ne gli studii dell'eloquenza. Non cosi il nostro padre di famiglia, ma oltra l'haver preveduto di lontano le tempeste di questa età, et applicati molti rimedii, et aiuti si come à i suoi luoghi si è ricordato, non abandonarà nello istesso pericolo il timone della cura del figliuolo anzi vegliarà più che mai. È questa età pericolosissima non altrimenti che ne gli alberi lo sfiorire et legare il frutto, della quale parlando i poeti et savii del mondo hanno detto che gli adolescenti sono vogliosi, et cupidi, et arditi à tentar le cose desiderate, se bene le cupidità loro sono veloci, et spesso contrarie fra loro medesime, et si mutano da un'hora all'altra, surgendo in loro novi desiderii et satiandosi presto de i primi. Onde li assomigliano alla sete cagionata per l'ardore della febre, sono dediti à i piaceri della caccia, et à i cavalli, non tengono cura di danari, poco pensano alle cose utili, et necessarie, non odono volentieri chi gli ammonisce, et riprende, sono facili ad esser ingannati, et come molle cera si piegano al vitio, stanno volentieri in compagnia d'altri della istessa età, et facilmente contraheno amicitia per occasione di piaceri, et solazzi, essendo amici del riso, et de' giuochi, et molte altre cose si dicono, et possono dire della natura de i giovanetti adolescenti, ma il più grave nemico loro, si come anchora i Filosofi hanno conosciuto, è la incontinenza della carne, dalla quale maggiormente sono infestati, et gli fanno per ordinario minor resistenza, et questo è lo scoglio dove per lo più i miseri giovani, fanno naufragio, come si vede tutto giorno per esperienza, et maggiormente in quelli che restano senza governo, ò sia per morte ò pure per poca cura del padre, o d'altri attinenti. Et certo se innanzi à questa età non è preceduta una buona educatione, et se il timor di Dio, et l'amor della virtù, non hà fatto qualche radice nell'animo del giovanetto, è cosa sopra modo difficile per non dir impossibile, ch'egli resti vincitore, nel maggior et più vehemente bollore del sangue, di questo domestico avversario, con il quale come alcun santo dice, si hà continua pugna et rara vittoria. Et ben si può applicare à questo proposito il detto di san Paolo, cioè quello che altrui havrà seminato, quello istesso meterà, et chi havrà seminato nella carne, dalla carne meterà corruttione, voglio dire che se la pueritia non sarà stata avvezza à portar il giogo della disciplina, quando il senso era meno gagliardo, non altro si può aspettar nell'età seguente, quando il medesimo senso è più robusto, et è stimolato da obietti più potenti, se non licenza et dissolutione, onde se bene i peccati della adolescenza sono maggiori, et più evidenti, hanno però più alto principio, cioè dalla istessa pueritia male educata, si come altrove si è detto abondantemente. Ma il nostro padre di famiglia, ilquale cominciando per maniera di dire, mentre anchora il figliuolo era nelle fasce et continuando poi per lunga successione d'anni come habbiamo veduto sin qui havrà con ogni sollecitudine atteso à questa nobile cultura, hà da stare di miglior voglia, et sperare in Dio, che gran parte delle difficultà sono già superate; non si ponga però à dormire, acciò l'huomo nimico nel mezzo del suo buon grano, secondo la parabola evangelica non soprasemini la zizania, ma vigili sollecitamente, come si è già detto, continuando lo stile delle usate diligenze, et aggiungendone delle nove, secondo il maggior bisogno richiede, di che mi apparecchio à ragionare alquanto più distintamente.</p></div3>
<div3 type="capitolo"><head>Capitolo 54</head>
<argument><p>DELLA CONTINUATIONE DE GLI ESERCITII CHRISTIANI, ET DELLA RIVERENZA VERSO DEL PADRE. </p></argument>
<p>Sia adunque il primo ricordo, che gli esercitii virtuosi, et christiani, ne i quali il nostro giovanetto da i primi anni, è stato allevato non si intermettano anzi più tosto si accrescano, essendo giusto che hora che hà maggior giuditio, et conosce più chiaramente Iddio, et i suoi innumerabili benefitii nella persona di se medesimo, tanto più lo ami et tanto più sia diligente osservatore de i suoi santi commandamenti, per tanto stiano fermi, et saldi i santi instituti di frequentar i sacramenti, che ci tengono uniti con Dio, che ci conferiscono gratia et virtù di resistere alle tentationi, et danno all'anima una spiritual refettione, onde ella è meno avida di andar mendicando i falsi diletti per le cisterne dissipate di questi sensi. In questo tempo i consigli, et conforti del savio confessore, sono più che mai utili, et necessarii, à cui narrando il giovanetto humilmente le sue lutte et combattimenti riceve mille salutiferi avvertimenti, non altrimenti che un soldato novello ad uno esperto, et veterano, et questa istessa obedienza, et summissione fatta al padre spirituale non solo per via di confessione, dove senza dubbio è efficacissima, ma fuori anchora del sacramento per via di conferire, et chiedere aiuto, et consiglio, et raccomandarsi alla sue orationi, è gratissima à Dio, et sempre si partirà il giovanetto da i colloqui del suo padre spirituale confortato, et rinovato di spirito. Et però è necessario che il tempo prescritto di rappresentarsi al confessore, al meno una volta la settimana non si preterisca, ilqual buon confessore, havendo già cognitione del giovanetto di molto tempo, andarà come prattico nocchiero reggendo questa barchetta, tra i flutti di varie tentationi, secondo vederà esser espediente., et secondo il suo consiglio frequentarà il giovane la santissima Eucharistia, arme fortissima contra tutti i colpi del diavolo, et spetialmente contra la carne. Il medesimo diciamo della conservatione de gli altri buoni instituti christiani, cioè della frequenza de i divini offitii, dell'udir spesso la parola di Dio, de lo studio utilissimo della oratione, della lettione, de i buoni, et divoti libri, che sono à guisa d'olio, nel vaso del nostro cuore, et mantengono accesa la divotione, et il fuoco dell'amor di Dio, et di altre cose tali, delle quali l'anima hà non manco bisogno per mantenersi nella vita et vigorosità spirituale, che si habbia necessità il corpo del cibo materiale per mantenersi nella vita temporale,. Avverta anchora il padre di famiglia à ritener co'l figliuolo la solita autorità, et riverenza paterna, si che lo istesso figliuolo non si accorga in un certo modo, in questa parte, di esser uscito di putto, se bene il padre non hà però da trattarlo in tutto come se fosse anchor fanciullo, ilche hà bisogno di gran prudenza, percioche conviene caminare per un certo mezzo, non aspreggiando il giovanetto, acciò non si pregiudichi all'amore, ne meno trattandolo troppo indulgentemente acciò non si pregiudichi al timore, ma ritenendo un tenor grave, et moderato, non lasciando la briglia del governo, ma rallentandola alquanto à luogo et tempo, in modo però che si conservi sempre viva nel figliuolo la dispositione di ubidire il padre, et la estimatione de i suoi commandamenti, et finalmente tutta via si mantenga in lui il timor filiale, che gli sia sempre come un freno di non far cosa, che possa offendere, ò dar disgusto à suo padre, anzi per contrario si compiaccia di dargli contentezza et satisfattione.</p></div3>
<div3 type="capitolo"><head>Capitolo 55</head>
<argument><p>QUANTO SPETIALMENTE NELLA ADOLESCENZA SIANO PERICOLOSE LE MALE PRATTICHE. </p></argument>
<p>Quantunque di sopra in più d'un luogo, à varii propositi si sia ragionato delle prattiche, et conversationi, nondimeno per la molta importanza della cosa, et perche in questa età spetialmente della adolescenza, se ne corre gran pericolo, non hò potuto mancare di ricordare espressamente in questo luogo al nostro padre di famiglia, che vi habbia l'occhio aperto. Et perche come si è detto, questa età è disposta à fare amicitie, et ama le compagnie, è da stare bene avvertito, che qualche giovane dissoluto, ò per voler compagno nelle sue licenze, ò per speranza d'haver occultamente per mezzo del giovanetto, delle sostanze del padre di famiglia, ò per altri fini poco honesti, non si vada insinuando, et intromettendo nella benivolenza, et domestichezza del nostro semplice et credulo figliuolo; percioche questi tali sogliono sottilmente osservare le nature, et gli appetiti de' giovanetti, ò siano di gìuochi, ò di cavalli, ò altre cose tali, et propongono loro quella esca che maggiormente gli può attrarre, et in spetie i diletti carnali, che sono la rete, che più facilmente gli prende, et più fortemente gli ritiene. Con questi adunque et altri artifitii, havendo allacciato il misero giovanetto, lo conducono poi gli infideli compagni, et falsi amici dove vogliono in ogni prencipio di peccato, non facendo egli resistenza alcuna. Scrive santo Agostino lungamente ne i libri delle sue humilissime confessioni, scritte come si può credere, da quel gran santo per particular providenza de lo Spirito santo, à maggior corona della sua humiltà, et per ammaestramento, et cautela di molti, scrive dico et piange diversi gravi incommodi dell'anima sua, ch'egli ricevè nella età della quale hora parliamo, dal commertio di cattivi et vitiosi compagni suoi, et fra le altre cose dice, ch'era venuto à tanta cecità, che si recava à vergogna di far cose manco vergognose de gli altri suoi coetanei, i quali udiva vantarsi delle dishonestà commesse et tanto più gloriarsi quanto più erano colpevoli, onde egli per non parer da manco di loro desiderava peccare, non solo per gusto del peccato, ma per appetito d'esserne lodato, et dal vitio che solo è vituperabile, cercava la lode, et quando realmente non haveva con che agguagliarsi alle dissolutioni loro, fingeva di haver commesso, quello che commesso non haveva, riputando essere stimato tanto più abietto, et vile quanto più fosse innocente, et casto. Narra anchora che guidato da i medesimi compagni, si condusse di notte tempo in un giardino, à rubbare de i frutti, non per altro, che per licenza giovanile di far del male, abondando essi di frutti, et migliori che quelli non erano, et va il benedetto santo con lunga et sottile inquisitione investigando, qual cagione lo havesse indotto à commetter quel furto, et dopo tanti anni essendo già vecchio, esclama per maraviglia; Misero me, qual cosa fù quella che io amai in te, ò furto mio, ò misfatto mio notturno, dell'anno sestodecimo della mia età? et finalmente conclude non havervi havuto altro diletto, che il consortio de' suoi compagni, et complici nello istesso peccato, affermando più volte quel tanto humile confitente, et replicando avanti à Dio stesso, ch'egli solo non havria commesso quel furto. Ecco come ben si vede quanto perniciosa cosa siano le male compagnie, et come leggiermente si attacchi la scabbia del peccato, et quanto sia vero il detto della scrittura, che di sopra in simil proposito fu allegato; Qui tetigerit picem inquinabitur ab ea. Et soggiunge; Et qui communicaverit superbo, induet superbiam. Volendo dire, che come la pece s'attacca facilmente, et imbratta chi la tocca; cosi il peccato s'attacca all'anima per la communicatione, et per il commercio de gli huomini peccatori. Adunque grandissima cura, et vigilanza deve havere il nostro padre di famiglia, che compagnie sospette, et pericolose non si ristringano co'l figliuolo. Et di quanta importanza sia questo punto nella buona educatione, ce lo diede assai manifestamente ad intendere il Savio ne i suoi Proverbii, libro raccolto in gran parte per ammaestramento de i giovani, dove parlando con esso loro, come padre co'l figliuolo, il primo precetto, et ricordo che egli dia nel primo. è questo de i compagni, dicendo: Figliuol mio, se huomini peccatori,et di mala vita ti lusingaranno non acconsentire d'esser nel numero loro. Et per mostrare, che non è sceleratezza alcuna, nella quale finalmente il misero giovane non trabocchi, se una volta si lascia desviare da i mali consiglieri; percioche, come più volte s'è detto, dalle cose piccole si perviene alle massime, et gravissime, introduce che huomini scelerati, rubbatori, et assassini di strade, tentino di persuadere al misero giovane, che si accompagni con esso loro nelle rapine, et misfatti sopradetti, proponendogli con varie ragioni il guadagno facile, et grande, et che se lo partiranno in commune, come buoni compagni. Le quali ragioni il Savio, in persona loro, va spiegando leggiadra, et diffusamente; et soggiunge dipoi il suo salutifero consiglio con queste parole: Figliuol mio non caminar con loro, prohibisci, et volgi à dietro i tuoi piedi da i loro sentieri; percioche i piedi loro corrono à far male, et sono veloci per spargere il sangue: il che quanto sia vero, et come per la seduttione de i tristi siano desviati molti giovani, et come dalle impudicitie, et da i furti occulti si venga alle questioni, et à gli homicidii; et come finalmente fuggendo il publico castigo, si diano i miseri giovani alle strade, alle rapine, et à gli assassinii, incrudeliti, et accanniti più che fiere nel sangue de gli innocenti, quanto dico questo sia vero, ciascuno nel libro della esperienza cotidiana pur troppo apertamente lo legge.</p></div3>
<div3 type="capitolo"><head>Capitolo 56</head>
<argument><p>DELLA UTILITÀ DELLE BUONE PRATTICHE, ET AMICITIE. </p></argument>
<p>La medesima scrittura santa, la qual, come si disse di sopra, afferma che il pratticare con l'iniquo, et tristo è occasione di cadere nella istessa iniquità, et malitia; la medesima scrittura dico in più d'un luogo asserisce che per contrario, il conversare con l'huomo innocente, et santo è un mezzo molto efficace per disporre altrui allo acquisto della innocenza, et della santità. Onde diceva Salomone; Qui cum sapientibus graditur, sapiens erit. Chi camina con i savii sarà savio anchor egli; dandoci ad intendere , che tali diventiamo, quali sono quelli con i quali conversiamo famigliarmente. Et si suol dire, come per un proverbio, vuoi tu conoscere quale altrui sia, vedi con chi egli conversa. Et perche niuno è sufficiente à se medesimo, ma ciascuno ha bisogno et di amici, et di servitori, et di consiglio, et di aiuto de i prossimi, et famigliari, è giusta cosa che si procuri con ogni studio di havergli buoni, et timorati di Dio. Felice et avventurata casa è quella dove conversano, et ministrano i buoni, de i quali diceva David; Ambulans in via immaculata, hic mihi ministrabat, cioè, Io volevo servitori, et ministri la vita et conversatione de i quali fosse incolpata, et senza macchia. Onde leggiamo che Iddio per rispetto di Gioseppe quantunque schiavo in paese straniero, benedisse, et multiplicò le sustanze del padrone infidele. Felice la Città dove sono molti huomini veramente buoni, et temente Iddio, poco li conosce il mondo, et poco li stima nel tempo della prosperità, ma permette Iddio per giusto giuditio suo, che venghino calamità gravissime, et alla hora si conoscano i servi di Dio. La conservatione de i quali è tanto utile in una Città, che saria espediente andarli cercando per remotissimi paesi, spendendo per parlar in questa guisa ogni prezzo, et ogni gran tesoro per condurvegli; et per confirmatione di questo non occorre altro esempio che quello di Sodoma, et Gomorra, et delle altre infelici Città, dove se si fossero trovati solo dieci huomini giusti, non sariano state sommerse dall'horribile diluvio del fuoco. Felici finalmente sono, et benedette le amicitie che si fanno con i buoni, che hanno per fondamento la virtù, et non il vitio, et sono colligate dal vincolo della carità, et da un sincero amore, et non dallo interesse, ò da un breve, et caduco diletto; di questi dice il Savio; Lo amico fidele è una protettione forte, chi lo ritrova, ha trovato un tesoro; non è cosa che si possa paragonare all'amico fidele, et non ci è peso d'oro ne di argento, che sia degno d'essere agguagliato alla integrità della sua fede. L'amico fidele è come una medicina salutifera, et per la vita temporale, et per la eterna, et chi teme Iddio lo ritrovarà. Sino a qui sono parole del Savio, lequali ci dimostrano quanti beni, et temporali, et spirituali ci apporti un vero, et buon amico, con gli aiuti, con i conforti, et con i consigli salubri, et parimente ci insegnano, che una cosa tanto rara, et pretiosa è dono di Dio, ilquale concede questo singular benefitio à gli amici suoi, et à quelli che hanno il suo santo timore, et però molto sogliono ingannarsi gli huomini in questo particulare, persuadendosi di haver amici assai, et massime i ricchi, et non si accorgono che sono amici simulati, adulatori, che amano le mense, et le altre utilità che hanno di presente, ò sperano di poter havere, et sono amici del tempo lieto, et non stanno saldi nel tempo della tribulatione, si come nel luogo sudetto il Savio medesimo gli dipigne con i loro proprii colori.</p></div3>
<div3 type="capitolo"><head>Capitolo 57</head>
<argument><p>DELLA CONVERSATIONE DEL FIGLIUOLO DI FAMIGLIA CON GLI AMICI PATERNI. </p></argument>
<p>Hora di questi veri, et sinceri amici se alcuno ne haverà il nostro buon padre di famiglia, si come per la bontà, et diligenza sua senza dubbio ne doverà havere, procurarà di lasciarlo al figliuolo non altrimenti che una heredità. La onde operarà, che il figliuolo conosca et prenda amore dell'amico paterno, et goda tal volta della sua conversatione ricreandosi seco et allargandosi con alquanto più di libertà, che non conviene di fare co'l proprio padre, dallaqual cosa se ne cavaranno molti commodi, percioche intendendosi bene il padre di famiglia, con l'amico fidele, circa la educatione del figliuolo, occorrerà non di rado, che un consiglio, una correttione,et altre cose tali, verranno meglio fatte dallo amico che dall'istesso padre; quindi anchora avverrà che il giovane si curarà meno delle prattiche de' suoi compagni, che se bene è vero, che il simile si diletta del suo simile, et per conseguenza i giovani de i giovani, nondimeno si truovano huomini non solo di mezzane età, ma anchor vecchi, che hanno una certa suavità, che attrahe mirabilmente etiandio i giovanetii; sanno i vecchi per lunga vita molte cose, molto han letto, molto ha veduto, molto hanno udito, et hanno gravità, et copia di dire, et raccontano le cose passate con una certa autorità che concilia attentione, et perche per natura si desidera sapere, et il giovanetto per la sua novella età sa poche cose, è necessario che habbia diletto d'ascoltare chi le racconta acconciamente, che alla fine conversando con i suoi compagni, et coetanei, un giovanetto poco altro ne riporta che un piacer superfitiale, che concilia quella similitudine della età, la dove dal colloquio d'un vecchio giuditioso, quale si descrive, ritornerà sempre con guadagno, havendo imparato hora qualche notabile historia, hora qualche cosa pertinente al governo della Città, hora qualche bel ricordo circa il viver commune, hora della cura famigliare, et altre cose tali, et se il vecchio sarà litterato, tanto maggior sarà la dilettatione, discorrendosi hora de gli studii della eloquenza, et delle lingue, hora di varie materie morali, et hora d'alcun passo difficile d'alcun grave scrittore, dal gusto dellequali cose allettato il giovanetto, massime bene educato et di bello ingegno, havrà gran satisfattione di ritrovarsi con simili vecchi, et io ho conosciuto tale che essendo giovanetto à studio molto più volentieri andava à trattenersi con un'huomo letterato, et eloquente, benche molto attempato, et quasi decrepito, che non faceva con altri giovani suoi eguali, ilche non è maraviglia, perche i piaceri dello intelletto come sono più nobili, sono anchora maggiori, et più attrattivi, et più dolci à chi non ha il palato dell'anima infetto de' vitii, che prohibiscano il gustar il sapor loro. Ma sopra tutto si presuppone, che questo buono amico paterno, essendo egli giusto, et retto, et temente Iddio, debbia eshortar ad ogni buon proposito il giovane et confirmarlo nello amore della virtù, et della pietà christiana, si come anchora il padre medesimo ne lo deve pregare.</p></div3>
<div3 type="capitolo"><head>Capitolo 58</head>
<argument><p>DELLA CONVERSATIONE CON I GIOVANI EGUALI. </p></argument>
<p>Tuttavia non si può negare esser vero quello che di sopra si disse, che la simiglianza è dilettevole, et la gioventù è propensa à far amicitie, le quali cominciate ne gli anni più verdi, et continuando lungo tempo, si stringono maggiormente co'l nodo di varii offitii et di reciproco et scambievole amore, et sono le amicitie di questa sorte anchor più stabili et ferme, perilche non è da prohibire al nostro giovanetto lo haver conversatione con suoi coetanei, ma non con molti, ne con tutti indistintamente, che se bene nella prattica larga, et commune che si ha con i Cittadini, si deve esser affabile con ciascheduno, però una certa communicatione ristretta quale è quella della vera amicitia, in ogni tempo, ha da essere con pochi, si come anchor pochi sono i veri amici, ma nella giovanezza maggiormente, laquale età è meno atta à discernere le conditioni de gli huomini, et il vero amico dal falso. Adunque alcuni di quei medesimi giovanetti che nella pueritia saranno stati compagni del nostro figliuolo di famiglia, et già si havrà qualche esperienza di loro, che sono di buoni costumi, et caminano per le istesse vie del timor di Dio, et vivono anchor essi ritiratamente, et non con ogni sorte di compagnia, questi tali continuaranno anchora in questa, et nelle seguenti età, mentre non mutino stile, et forma di vita, à poter conversar co'l nostro giovanetto, et se alcun'altro ne verrà di novo, dalla cui amicitia si veda evidentemente che il nostro figliuolo possa ricevere giovamento, non è da vietargli il fare anchora delle amicitie nove, voglia però il padre di famiglia saper ogni cosa, et tocchi ben prima il fondo del guado, come si suol dire, et habbia molte buone conietture di poter permettere al figliuolo di conversar con questo, ò con quello, et nondimeno l'occhio paterno non perda mai di vista il figliuolo che camina per la via lubrica della adolescenza, et non lo lasci per quanto può allontanar molto dal suo lato, o di alcun'altra fidata persona. Vada in oltra osservando come il giovanetto conserva lo spirito, et il gusto delle cose spirituali, come ritiene la solita modestia, et riverenza verso il padre, se nel vestire, et cose tali dimostra vanità, et curiosità più dell'ordinario, et voglia conto particular di tutto quello che il giovanetto fa, mostrando quasi di farlo più per volernelo lodare, che per una certa rigorosa, et, per cosi dire, giuditiale interrogatione, ne meno entri il discreto padre in una troppa diffidenza, ne si adombri leggiermente, ne sgridi à tutte le hore il giovanetto, anzi mostri di haver buona opinione di lui dove chiaramente egli non fusse disubidiente, ma proceda però il savio padre in modo, che il figliuolo s'accorga, et sia certo, che gli occhi della diligenza paterna vegliano sopra di lui.</p></div3>
<div3 type="capitolo"><head>Capitolo 59</head>
<argument><p>DELLA CONDITIONE DE GLI AMICI, ET OFFITII DELL'AMICITIA. </p></argument>
<p>Per occasione di trattare delle buone, et male compagnie, et conversationi de' giovani, consideratione molto necessaria alla nostra principal materia, come in parte si è dimostrato, ci siamo condotti dietro il filo del discorso, à ragionare dell'amicitia, come di cosa congiunta, percioche le compagnie etiandio quelle che accidentalmente si fanno, come ne i viaggi, et simili, sono spetie d'amicitia, et principio delle ferme et durabili amicitie. Hora il trattare dell'amicitia, è un campo cosi largo che à volerne parlare à pieno saria mestieri un lungo volume, ilche à me non si conviene di fare, non havendo havuto per fine di trasportare in questo libro tutta la materia de i costumi, et delle virtù, et de i vitii, dellaquale in ogni lingua è stato scritto abondantemente, ma solo di mostrare alcune vie principali, et dar certi ricordi al padre di famiglia di professione christiano, acciò secondo la medesima professione possa allevar i suoi figliuoli christianamente, et delle conversationi, et delle amicitie, in tanto si è ragionato, et si ragiona, in quanto possono aiutare, ò impedire questa intentione, et proponimento. La onde rimettendomi a i Filosofi Greci, et Latini, i quali molto perfettamente hanno trattato questo luogo dell'amicitia, dirò solo, che nella elettione de gli amici più congiunti, et ristretti, dico amici ristretti, perche secondo una congiuntione civile tutti debbiamo essere amici, et tanto più come christiani. Di tali amici adunque, et di quelle amicitie che tra pochi si fanno, il fondamento principale ha da essere l'honestà, et la virtù, et l'amore, et carità christiana, percioche le altre amicitie, che alla sola utilità, et al diletto s'appoggiano, non meritano assolutamente questo honorato nome, ma più presto sono una simiglianza della vera amicitia, et sono in quelle amicitie spesse volte molte querele et peccati et poco durano, ma il vero amico, ama principalmente l'amico per l'amico medesimo, et in ordine al vero, et perfetto bene, cioè à Dio, onde veramente ottima cosa è il buono amico, che non solo è sollecito de i nostri commodi temporali, ma molto più de gli eterni. Nel resto conciosia che l'amicitia è una egualità, per tanto dove più ragioni concorrono di eguaglianza, tanto più facilmente si fanno et tanto più felicemente si conservano le amicitie; onde dove è molta disparità di stato, et diversità di costumi, et di professioni, et altre tali disugualità, non si stringono amicitie, ò si dissolvono in breve. Ma quelle sono suavissime amicitie, dove i costumi sono simili, gli studii conformi, et i medesimi fini, et dove finalmente è uno istesso volere et disvolere. Quali poi debbiano essere gli offitii del vero amico, verso l'amico suo, quanta constanza in amarlo, non meno nelle adversità, che nelle prosperità, quanta prontezza in procurare ogni suo bene, come i piaceri e i dispiaceri siano communi, quanta debbia essere la communicatione delle cose proprie, come sia cosa gioconda lo spesso ritrovarsi insieme, quanta dimestichezza, et sicurtà convenga essere tra cari amici nel conferire le cose pertinenti à lo stato loro, quanta fede, quanta sincerità si richieda ne i consigli, di questi dico, et di mille altri giovevoli, et buoni effetti, che nascono da vera virtù, et da perfetto amore, non devo parlare più lungamente, perche la carità christiana ne instruirà à bastanza il nostro virtuoso figliuolo. Et se il Salvatore ci ha commandato che amiamo ogni prossimo come noi medesimi, che dovremo dir dello amico? di cui anchora i Filosofi hanno detto, che l'amico è un'altro me stesso, oltra che il buon padre di famiglia non solo con i ricordi, ma con l'esempio proprio, mostrarà in fatti al figliuolo come si fanno, et con quali offitii si conservano, et di quanto fruttto sono, et quanta suavità ci apportano in ogni tempo, le vere et christiane amicitie.</p></div3>
<div3 type="capitolo"><head>Capitolo 60</head>
<argument><p>DEL FUGGIR LA VITA OTIOSA, ET SCIOPERATA. </p></argument>
<p>Hora ritornando là onde ci siamo partiti, la nostra materia era parlar de i pericoli della giovanezza, sotto il qual nome comprendo quella che i Latini chiamano adolescenza. et acciò la fabrica della buona education christiana, tirata con la divina gratia molto avanti, non ruini queste età giovanili, anzi cresca di bene in meglio, sino alla sua perfettione, si è ricordato la continuazione de i buoni esercitii christiani, il mantenimento et perseveranza cosi della autorità, come della vigilanza paterna, il fuggire il dannosissimo commertio, et la contagione de i mali compagni, et per contrario si è mostrato il camino, di haver delle buone conversationi et amicitie, acciò il nostro guiovanetto non resti privo di quel piacere, che per natura si desidera dall'huomo et che usato prudentemente può arrecare non mediocre utilità. Hora continuando tuttavia à removere gli impedimenti, che attraversano il corso delle virtù, dico che uno de i maggiori inimici de i giovani, è l'otio, di che si parlò qualche cosa in altra parte, discorrendo de i rimedii contra il vitio della lussuria, et un'altra volta parlando della cura famigliare, ma in questo luogo di necessità si torna à detestare l'otio, più in generale, come esca et fomento di tutti i vitii, et di tutti i mali. Dice la scrittura santa che l'otio è il maestro del peccare, et che l'otioso è pieno di desiderii, cioè di appetiti, et cupidità inhoneste; et cosi l'esperienza ci dimostra giornalmente che questa maniera d'huomini scioperati, sono come la sentina delle Città, et di loro non si cava commodo alcuno, come quelli che non vogliono far nulla, onde i più poveri più presto che lavorare, si recano à mendicare, quantunque siano validi, et vanno vagabondi per varii paesi, i quali è offitio publico di castigare secondo l'autorità delle leggi civili, altri dissipano i loro piccoli patrimonii ne i giuochi, et su per le taverne, et in mille impudicitie, et non havendo come supplire à bastanza del loro proprio, insidiano non solo all'honore, ma all'havere de gli altri. Questo appunto è il seminario de gli huomini rissosi, inquieti, seditiosi, nemici d'ogni buon ordine et disciplina publica, et finalmente nella schiera de gli otiosi et scioperati si raccoglie tutta la feccia di coloro, che non hanno altro negotio che corrompere la gioventù, et esser ministri et impulsori di mille maniere di vitii, et peccati, alla licenza de' quali è necessario che la potestà de i magistrati metta qualche freno, poi che si vede che questa gramigna abbonda troppo in ogni parte; et piaccia à Dio che i padri naturali, et i padri politichi, pensino una volta da dovero à rimediarvi à buon'hora, atteso che quando il vitio è profondato, non ci basta ne ferro, ne fuoco per diradicarlo. Hor quanto poi tocca à quelli che sono nati nobilmente et sono ricchi, se bene di loro non si deve leggiermente credere, che faccino cose tanto indegne della nobiltà loro, come quegli altri, de i quali habbiamo parlato, nondimeno è pur cosa disdicevole veder un gentil'huomo dotato da Dio, et dalla natura di molti beni, viver otiosamente et non pensar ad altro che à vestir riccamente, mangiar delicatamente, et consumar tutti i giorni in festeggiare, e in piaceri del senso, come se l'huomo fosse nato solo per mangiare, à guisa d'un bruto, et non per operar virtuosamente, et giovar à gli altri, si come il lume naturale, et molto più il lume sopranaturale della fede ci insegna, et per certo è cosa molto difficile, per non dir impossibile che vivendo una vita tutta sensuale, et voluttuosa, si possa pervenire à quella gloria, et à quella corona della quale è scritto: Non sarà coronato se non colui, ilquale havrà combattuto legitimamente. Ma lasciando questo per hora da parte, mi volgo al nostro padre di famiglia et à lui ricordo quale egli si sia ò di basso, ò di mediocre, ò di alto stato, che non permetta in modo alcuno che i suoi figliuoli vivano vita otiosa. Non è in tutta la natura cosa alcuna otiosa, i Cieli, il Sole, gli elementi, et tutte le creature sono in continuo moto, tutte le membra del corpo nostro fanno le lor operationi, et quelle parti maggiormente sono operose che meno appariscono. L'huomo dice la divina scrittura, nasce alla fatica si come l'uccello al volo, la onde non merita nome d'huomo colui il qual non vuol faticare, et non è giusto, che goda delle fatiche altrui, le quali egli non vuol sollevare in parte alcuna, per il che san Paolo dicea, chi non s'affatica non mangi. Però il buon padre deliberi hora che l'età del figliuolo ne lo ammonisce di applicarlo à qualche honesto stato di vivere, co'l quale possa honestamente sostentarsi, et vivendo nel grado suo, come huomo da bene et come buon christiano, aiuti la patria, alla quale tutti come à madre commune siamo debitori, et insieme negotiando fidelmente il suo talento, sia admesso dal supremo padrone alla partecipatione de gli eterni gaudii.</p></div3>
<div3 type="capitolo"><head>Capitolo 61</head>
<argument><p>DELLA CUSTODIA DELLE FIGLIUOLE FEMINE ET COME DEVONO FUGGIR L'OTIO. </p></argument>
<p>Prima che io entri à ragionare alquanto più in particulare della elettione di varii stati, di vita lodevole, et christiani, mi par à proposito dir qualche cosa della custodia delle figliuole femine, et come anchor esse debbiano fuggir l'otio, non meno che i maschi. Et ben che sia vero che gli avvertimenti che si danno per i figliuoli hanno ad intendersi proportionatamente anchora delle figliuole, si come più d'una volta si è ricordato, nondimeno io mi muovo non senza cagione, si come à me pare, à darne in spetie qualche avviso. Et prima quanto alla custodia della castità loro si appertiene, mi movo per due ragioni principali, l'una perche il candor della pudicitia nelle donne, è cosa di troppa importanza, et per molti rispetti humani, tira seco più gravi, et più dannose conseguenze, che ne gli huomini istessi, et ogni suspitione, ogni neo nella fama loro, è di grandissimo pregiuditio; la seconda ragione è, perche havendo parlato assai di sopra del pericolo delle male prattiche, altrui non si persuadesse, non doversi prender cura, ne sollecitudine alcuna delle figliuole femine, lequali per ordinario non conversano fuori di casa, prima che siano maritate, ne anco all'hora, se non di rado. Nel secondo luogo per quello che tocca al fuggir l'otio, et all'occuparsi bene, mi è parso ricordarlo separatamente; percioche gli esercitii et le varie occupationi, et maniere di vivere, delle quali si dirà più à basso, sono per il più proprie de gli huomini, et non accommodate al sesso feminile. Dico adunque che il padre et la madre di famiglia hanno à ricordarsi sempre quel detto del savio, delquale hò fatto mentione in un'altro luogo, ilqual dice cosi: Hai tu figliuole? custodisci il corpo loro, et parlando propriamente co'l padre, soggiunse, et non mostrar loro il viso allegro, et la cagione di questo detto del savio può essere doppia, primamente acciò per la indulgenza del padre, la figliuola non divenghi troppo ardita, et baldanzosa, et si assicuri di far alcune cose, lequali per il timor paterno non havria ardir di fare; secondariamente acciò le carezze del padre, non avvezzino la figliuola ad una certa dimestichezza verso gli huomini, per la quale perda à poco à poco quella verecundia, che è à guisa d'un riparo della honestà muliebre; adunque l'intentione del sapiente non è di persuadere al padre una certa rigidezza, et che sia di continuo co'l viso cruccioso verso la figliuola, ma che ritenga la sua gravità, et non scuopra una certa tenerezza d'amore, pericolosa particularmente alle figliuole per i rispetti che detto habbiamo. Avverta anchora la prudente madre di famiglia, che donne non conosciute non parlino alla figliuola, sotto pretesto del filato, et di lavori, et altre cose tali, ma sia la madre istessa quella che le espedisca, percioche molte sono le astutie di Satana, et in cosa tanto importante, è lecito essere alquanto sospettoso, etiandio de i famigliari, et de i vicini, non per far giuditio temerario, ne per condannare alcuno, ma per osservare quella cautela, che à i superiori si appertiene, sapendo quanto sia la simplicità, et fragilità di quel sesso, et quante ne siano state ingannate da gli astuti insidiatori, sotto l'honesto et santo nome del matrimonio, ilquale à i nostri tempi dopo i decreti del sacro Concilio Tridentino non hà più luogo alcuno, et non è vero matrimonio, ma abominevole corruttione, quando si fà occultamente et senza le debite solennità, si come si è detto nel suo proprio luogo. In oltra vada osservando la savia madre se la figliuola persevera, ò se pure è meno assidua ne gli esercitii sprirituali, se è vaga di adornarsi più che la solita modestia non comporta, et destramente vada chiudendo i passi à i pericoli che possono succedere; non sia lecito alla zitella costumata, andar à tutte le finestre, ne affacciarsi quando à lei piace, ne veder ogni cosa, che si fà per la strade, che il porsi le semplici verginelle scopertamente in veduta della gioventù piena di fuoco di lussuria, et render il saluto, come forse si usa in alcuni luoghi, è abuso cosi grave, che à me non par degno doversene pur parlare, benche alcuni sotto la medesima speranza del matrimonio, vanno escusando questi poco honesti amori. Appresso non è prudente, ne lodevole usanza il menar le zitelle alle feste, ne à i spettacoli, et per i corsi, dove i giovani licentiosi vanno vagheggiando. Et perche le confessioni, et divini offitii à suoi debiti tempi non si hanno à lasciare, ricordo che si vada à quelle Chiese dove si osserva maggior disciplina, et riverenza, et sotto buona custodia de gli occhi materni, allontanandosi da casa il meno che si può, et ritornando il più presto che si può. Non senza cagione per avvertimento nostro ha voluto lo Spirito santo che nelle divine scritture sia registrata l'historia di Dina figliuola di Giacob, laquale essendo in Città forestiera, co'l padre et con i fratelli, dice il testo, che uscì fuori di casa per veder le donne di quel paese et havendola per caso rincontrata il figliuolo del Principe di quella Terra, restò preso dall'amor di lei, et la rapì, et per forza la violò, onde seguirono poi gravi inconvenienti; dando instruttione à tutte le donne, ma spetialmente alle vergini da marito, quale Dina era, di non andare vagando, et non voler vedere molte cose curiosamente, per che il demonio hà teso le sue reti, dove altri non pensa.</p>
<p>Ma sopra tutto la valente madre di famiglia tenga le sue figliuole bene occupate, et lontane dall'otio, maestro come tante volte s'è detto di molti peccati. Et non perche siano nate di padre nobile, et ricco, hanno à sdegnarsi dell'aco, et del fuso, et de gli altri esercitii convenienti à quel sesso, si come non si sdegnavano le donne Romane nobilissime, et nelle sacre lettere, di questo sono lodate le donne nobili, et virtuose, come si toccò di sopra. Et quella che di eccellenza et virtù avanzava gli angeli, non che le donne, Maria madre di Dio, trattò stando in terra gli artifitii donneschi, per tacere di Anna madre di Samuele, et altre molte. Lavorino adunque le nobili zitelle, rallegrinsi di vestire con le mani loro i padri, et i fratelli, imparino à saper custodir la roba, prendano cura della education santa de i piccolini fratelli, ò sorelle, in somma non si permetta loro, ne di occuparsi in cose vane, ne di stare in otio, percioche l'otio è nimico et dell'animo, et del corpo. Havevano i Lacedemoni per costume di far fare alle vergini esercitii di corpo gagliardi, riputando che in questa maniera, quando poi fossero maritate, sariano i parti loro più robusti, et partoriano con minor dolore; et quantunque noi non debbiamo approvare, che le femine facciano cosa di movimento troppo violento, et virile, indecente alla modestia loro, non si può però negare esser vero che la vita troppo languida, et otiosa, fà nocumento al vigor del corpo et alla procreatione de i figliuioli. Concludo che il padre, et madre di famiglia, tengano le figliuole proprie con buona custodia, et più presto si facciano temere che altrimenti, perche il sesso feminino è lubrico, et leggiero naturalmente et quella età è poco considerata; et nel resto è da sperare che la buona educatione precedente et il timor di Dio, et il santo esempio della madre, conservaranno la nostra figliuola di famiglia tale, che vivendo santamente nella casa paterna, possa poi esser degna et felice madre di molti buoni figliuoli e figliuole, che à gloria di Dio doveranno educarsi da lei, con la medesima forma di casta, et christiana educatione.</p></div3>
<div3 type="capitolo"><head>Capitolo 62</head>
<argument><p>DELLA NECESSITÀ CHE SI HÀ DE GLI AGRICOLTORI, ET ARTEFICI. </p></argument>
<p>Si è detto di sopra, che la Città è à guisa d'un corpo, composto di varie membra più et meno nobili, et ciascuno fa l'offitio suo pacificamente senza scisma ne dissensione alcuna, periclhe il corpo si mantiene in vita, et fa le sue operationi, bene et felicemente. Non altrimenti per conservatione della Città, sono necessarii non solo magistrati, et ministri del governo publico, ma anchora gli agricultori, et i pastori d'armenti, et di greggie, et pescatori et altri simili, che preparino per loro stessi et per tutti gli altri Cittadini, parte de i frutti della terra, parte de gli animali, varie sorti di cibi, et di nutrimenti, senza i quali non si può vivere; oltra che la cura de gli animali etiandio per altri rispetti fà di bisogno, cioè per il vestire, et per molti aiuti della vita humana; sono parimente necessarii gli artefici di molte maniere d'arti, altre dellequali fabricano gli instrumenti dell'altre arti, altre formano le vesti, altre edificano le case, altre i cibi dati da gli agricultori, et pastori acconciano più da vicino per l'uso dell'huomo, altre finalmente fanno altri offitii che saria cosa lunghissima à dire et non necessaria al nostro proposito, tanto basta che le arti che si chiamano mechaniche sono necessarie per poter vivere naturalmente et civilmente, et per difenderci dalle ingiurie, et del Cielo, et delle fiere et de gli huomini anchora, che sono violenti, et hanno del bestiale. Hor se cosi è, egli è anco vero, esser necessario, che i padri di famiglia somministrino alla Città huomini atti à questi esercitii, quantunque siano reputati bassi, et vili, poiche nel grado loro, hanno à concorrere alla conservatione et mantenimento della Città, non meno di quelli che si stimano nobili, et communemente sono esercitati da persone di più alto stato.</p></div3>
<div3 type="capitolo"><head>Capitolo 63</head>
<argument><p>CHE I POVERI NON DEVONO ATTRISTARSI DELLA LORO CONDITIONE. </p></argument>
<p>Per tanto devono i poveri contentarsi della conditione loro, et non havere invidia à i ricchi, percioche come dice San Gregorio Nazianzeno Dottor gravissimo, et altri padri, à chi bene vuol considerare, megliore nelle cose di questa vita è la conditione de i poveri, che de i ricchi, imperoche delle cose più eccellenti della natura, come della luce del Sole, della respiratione, et salubrità dell'aria, della vita, della sanità, della robustezza, et altre cose tali godono non meno, anzi molto più i poveri, che i ricchi; ma quello che più importa, i doni celesti della gratia di Dio, appresso alquale non ci è accettatione di persone, sono communi à tutti, ne altrimenti è battezzato il ricco, che il povero, ne meno è adottato da Dio per suo figliuolo, et herede del paradiso, il povero, che il ricco, anzi dicono i santi, che la povertà è un istrumento commodissimo per acquistar le virtù, et per conseguenza la eterna beatitudine. Adunque consolinsi i poveri, et pensino, che Iddio con somma sapienza ha voluto nelle sue creature ragionevoli, questa tanta varietà che noi vediamo di ricchi et di poveri, di litterati et di idioti, di più robusti, secondo il corpo, et meno acuti nello intelletto, et altri per contrario, acciò queste, et altre diversità fossero come tanti vincoli d'amore, che strettamente ci ligassero insieme, etiandio naturalmente parlando, mentre vediamo che niuno è sufficiente per se medesimo, ma ciascuno ha bisogno dello aiuto de gli altri. È vero che i poveri fanno di molte fatiche, ma non si diano ad intendere, che quelle de i nobili et ricchi siano minori, a i quali appertiene conservar la pace publica, mantener la giustitia, difendere i poveri che non siano oppressi da i più potenti, aiutargli con danari, et dar loro occasione et materia di poter esercitar gli artifitii loro et adoprar le forze del corpo per guadagnare il vivere, benefitii senza dubbio grandissimi de i ricchi verso i poveri, de iquali i poveri devono essere grati, et ricordevoli, rendendo amore, et osservanza, et fideltà à i ricchi, et buona cura, et diligenza nella cultura de i campi, et nella custodia delle cose loro. Così come all'incontro i ricchi devono tener protettione de i poveri, et havergli in luogo di figliuoli, tanto più per debito della carità christiana, poi che tutti siamo una cosa in Christo, et è ben giusto che apparisca à gli effetti che siamo membra insieme, et come il piede porta il capo, cosi il capo regge il piede, et si abbassa per dargli rimedio, quando è infermo. La onde molta riprensione meritano alcuni giovani discoli della Città, che con burle, et scherni contristano i poveri, et semplici huomini di contado, che ci danno tanto prontamente il lor sudore, et le continue fatiche.</p></div3>
<div3 type="capitolo"><head>Capitolo 64</head>
<argument><p>DELLA CURA PATERNA CIRCA IL FARE APPRENDERE DA I FIGLIUOLI LE ARTI MECANICHE. </p></argument>
<p>Pervenuto il fanciullo poveramente nato, à età di poter tanto quanto affaticare, non havrà da stare in otio, ma conforme all'antica sentenza, si disporrà à mangiar il pan suo, nel sudore del volto suo, però secondo la conditione del povero padre, et secondo la robustezza del corpo et la sua maggior inclinatione, doverà essere impiegato in qualche arte, ò sia di quelle, che fuori nella coltura de i campi, et altre cose della villa si travagliano, ò pur sia delle arti mecaniche, che ordinariamente si esercitano nella Città, lequali havendo bisogno di più studio per apprenderle, sarà obligo del padre non tardar troppo à mandarvi il figliuolo, et far elettione di buon maestro, et per buono intendo non solo perito di quell'arte, ma di buoni costumi, et di buona fama, nella cui bottega conversando il figliuolo di famiglia non impari a bestemmiare et non cada in altri gravi peccati, ma conservi intera la paterna educatione christiana, perilche quando commodamente si possa, crederei essere espediente che il giovanetto ritornasse la sera dall'opera, alla casa propria, fuggendo per questa via molti pericoli, et havendo più spesso occasione di sentire i ricordi del padre. A cui si appertiene di ammonire spesse volte il figliuolo à temere Iddio, et far la sua voluntà et guardarsi di non offenderlo, sapendo certo che in ogni stato, et in qual si voglia esercitio, benche vilissimo, pur che non contradichi alla legge christiana, et che giustamente si eserciti, si può piacere à Dio; però lo eshorti principalmente à due cose, l'una che non intermetta mai i buoni esercitii christiani, cioè di far alquanto di oratione la mattina, dedicando à Dio quella giornata, et tutte le sue fatiche, et chiedendo aiuto dal padre di tutte le gratie, per ogni bisogno suo, cosi spirituale, come corporale, et che fra giorno spesse volte con un sospiro, con una elevatione di mente si ricordi di Dio; habbia in particular divotione la Beatissima madre di Dio, et alcun Santo, come suo spetiale avvocato, et sopra tutto dispensi christianamente il giorno della festa, riducendosi spesso al padre spirituale, et restringendosi con qualche buona compagnia, secondo il suo consiglio; et in somma non tralasciando, nè ritornando à dietro da quella forma di vivere, che si presuppone ch'egli havrà osservata nella sua pueritia, si come di sopra à i suoi luoghi lungamente se n'è ragionato. La seconda cosa della quale il padre deve molto spesso avvertire il figliuolo si è, che faccia l'arte, et l'esercitio suo fidelmente, et senza fraude, et non habbia invidia à coloro, i quali con mali modi guadagnano; percioche provocano Dio à sdegno, il quale benche alcun tempo dissimuli aspettandoci à penitenza, non lasciarà al fine i peccati senza castigo, non solo nell'altra vita, che di questo non ci ha dubbio; ma bene spesso nella vita presente, perdendo il misero artegiano in un punto, quello che in molti anni stentatamente haveva acquistato; la dove uno artefice conosciuto per huomo da bene nell'arte sua è amato da tutti i buoni, et molti più si servono dell'opera sua, et Iddio gli benedice ogni cosa, come di sopra ad altro proposito mi ricorda haver detto, et se l'artegiano non sarà taverniere, nè giocatore, nè per altre vie otiose dissiparà i suoi piccoli honesti guadagni, havrà senza dubbio bastantemente da potersi sostentare. Ma quello che più importa finita questa breve peregrinatione, al capo della giornata havrà parte nel regno di Dio. Et però ben diceva il santo Tobia confortando il figliuolo: Figliuol mio lo stato nostro è povero, et poveramente viviamo; ma sta di buon animo, et sappi che se temeremo Iddio, havremo molti beni.</p></div3>
<div3 type="capitolo"><head>Capitolo 65</head>
<argument><p>DELLA MERCATURA. </p></argument>
<p>Ha la mercatura i suoi principii nella natura istessa, conciosia che delle cose che sono necessarie al sostentamento della vita de gli huomini, non tutte le Città sono dalla natura proviste à bastanza, ma di alcune cose hanno nel paese proprio maggior copia del bisogno, et di altre mancano, onde da principio nacque la permutatione cambiandosi l'una cosa con l'altra et sollevando gli huomini scambievolmente con la copia, la inopia gli uni de gli altri, benche dapoi per maggior commodità fu ritrovato il danaro, come misura commune et più certa del valore di ciascuna cosa; per tanto sono necessarii nella Republica i mercanti, che portino fuori le merci delle quali il paese abonda, et procaccino da altre parti quelle delle quali ci è mancamento. Ci è poi un'altra maniera di mercatura meno naturale, et più artifitiosa, che consiste nel trafficare l'istesso danaro, et multiplicarlo con cambii, et varii modi, de i quali non ci appertiene di parlare sottilmente. Ma cosi come si è ricordato all'artegiano di vivere in modo che non pregiudichi alla legge di Dio, ne al fine della sua salute, che deve andare avanti à tutti i rispetti, cosi parimente, et molto più si ricorda al mercante, dico molto più perche le occasioni di prevaricare sono maggiori, et non pare che si voglia metter fine, ne termine alcuno allo acquisto dela pecunia, dal quale presupposito di arricchire senza fine, è necessario che seguano infiniti inconvenienti. Sia adunque il mercante istrumento utile della sua Republica, si contenti de gli honesti guadagni, non converta in publica calamità, quello che deve essere sollevamento publico, mentre fa monopolii, mentre procura le carestie, et vende a prezzi immoderati, et merci mal conditionate, et fa altre cose tali, non come agiutore, ma come depredatore de suoi Cittadini, succhiando il sangue de i poveri con varii modi, il pessimo de i quali è l'usura, come altrove s'è detto. Guai à i ricchi mercanti illecitamente arricchiti, guai à i cambiatori secchi, et aridi d'ogni humore di carità, i quali per l'oro corruttibile, hanno cambiata l'anima loro co'l diavolo, contra quello che il Salvator dice; Qual cambio farà l'huomo per l'anima sua? guai à gli inventori di artifitiosi, et palliati contratti, per i quali si cuoprono le mal coperte usure, scopertissime à gli occhi di Dio. Voglio far fine, havendo forse troppo esclamato, concludo esser lecito al padre i famiglia, applicar il figliuolo alla mercatura, avverta però bene di ammaestrarlo in modo che egli intenda, et sia persuaso, che la prima mercantia del christiano è mercantare il Cielo, et l'oro della carità, delquale Iddio stesso dice: Io ti ammonisco che tu compri da me, l'oro infocato, acciò tu sia veramente ricco.</p></div3>
<div3 type="capitolo"><head>Capitolo 66</head>
<argument><p>DELLA PROFESSIONE DELLE SCIENZE, ET FACULTÀ. </p></argument>
<p>Il fine del presente ragionamento, ilquale ne i capi precedenti habbiamo incominciato, et tuttavia si va tessendo, è di occupare il nostro figliuolo di famiglia, già divenuto di età habile à questo, in qualche honesto, et lodevole esercitio, proportionato alla conditione sua, alla dispositione del corpo, et à quella dello intelletto anchora, et questa consideratione si fa per due rispetti principali, l'uno per fuggir nel tempo maggior pericolo, l'otio pernitiosissimo à i giovani, l'altro acciò il nostro medesimo figliuolo habbia in tutta la vita esercitio, et professione, con laquale possa sostentar se stesso, et la sua famigliuola, et vivere honoratamente tra suoi Cittadini, non come scioperato, et disutile, ma come operoso, et profittevole per la parte sua alla communità, et questo viene à essere il terzo rispetto non meno principale, percioche à i padri di famiglia si appertiene proveder alla Città di operarii, et di ministri per supplire à varii bisogni, acciò il corpo di questa cittadinanza si conservi intero, non tronco, nE difettuoso di parte alcuna necessaria. Hora havendo sino à qui parlato de gli agricoltori, de gli artefici, et de i mercanti, mi par tempo di ragionar anchora alquanto della professione delle lettere, il che non è fare la istessa cosa, che si fece di sopra, quando si parlò de i maestri di scuola, ne dire il medesimo due volte; però che lasciando da parte, che di sopra si trattò solamente delle schuole private, dove si apprende la Grammatica, et la Retorica, et la cognitione delle lingue, la dove hora si entra à dire propriamente delle scienze et facultà, che si apprendono ne gli studii publici, ma altra di questo diciamo, che alcuni danno opera alle lettere, solo per amor della cognitione, et per uno ornamento di loro stessi, et per privata vanità, et altri fini simiglianti, et però per ordinario si contentano di far in esse mediocre progresso; altri aspirano alla perfettione, et à diventar maestri, et à farne aperta professione per benefitio commune di tutti che ne haveranno bisogno, perilche con publica autorità, et con riti solenni si dà loro grado, et titolo di esercitar alcuna professione, et sono chiamati Dottori. Et perche in questa parte anchora mi occorre dare alcun ricordo al nostro padre di famiglia, per tanto non sia chi prenda maraviglia, se alquanto mi trattengo in questa consideratione.</p></div3>
<div3 type="capitolo"><head>Capitolo 67</head>
<argument><p>COME ALCUNI POVERI GIOVANETTI INGENIOSI DOVRIANO ESSERE AIUTATI. </p></argument>
<p>Se bene di sopra habbiamo detto che i padri poveri, devono applicare i figliuoli loro alle arti manuali, contentandosi della cognitione delle prime lettere, ò d'una sola tintura della Grammatica, sì perche i padri non hanno il modo di far la spesa per tirargli avanti nelle scienze, sì perche si presuppone, che i medesimi figliuoli siano più gagliardi del corpo, che acuti d'intelletto, et per conseguenza più idonei alle fatiche corporali, che à quelle della mente, nondimeno quello che si disse di sopra non è da intendere così indistintamente, ma con qualche limitatione, conciosia che si vede per esperienza non di rado, di luogo molto basso surgere, à guisa d'un fiore da terreno arido, alcuno ingegno pellegrino, dotato dalla natura di gratie straordinarie, onde si comprende, che se fosse cultivato con la disciplina, saria per fare mirabile riuscita. Per tanto deve il padre di famiglia andar considerato, havendo prima per lungo tempo osservato la natura, et gli andamenti del fanciullo. Et cosi come nelle istesse arti mecaniche, potrà essere che il putto habbia naturale inclinatione ad alcuna più nobile, onde non si deve inconsideratamente condurlo al primo artifice che venga tra piedi, cosi parimente dove si scorga nel fanciullo eccellenza d'ingegno, et habilità notabile alle lettere, non è da abbandonarlo per quanto si può, ne à sepelire la gioia nel fango. Et non sarà difficile etiandio al padre idiota far coniettura di quanto si dice, conciosia che uno ingegno vivace manda fuori certe faville, che danno ad intendere, dove più la natura lo chiami. Sogliono questi tali, essendo piccoli fanciulli, andar più volentieri à la scuola, apprendere velocemente quanto si insegna loro, amano i libri, vorriano sempre studiare, stanno attenti quando qualche persona dotta ragiona, imitando con gratia i predicatori, et maestri, et vogliono scrivere, et componere, et per contrario non amano li artifitii vili, et con altri tali segni si manifestano à buon conoscitore, et quello che il padre non vedrà per se stesso, lo vedrà il maestro della scuola, et alcuno amico intendente, et caritativo, co'l consiglio de i quali farà deliberatione della maniera di impiegare il figliuolo più à questa, che à quella professione, atteso che qui non parliamo se non d'ingegno eccellente. Nè deve spaventare il padre la sua povertà, ma sperare in Dio, et andarsi anchora aiutando quanto si può. Sono à nostri tempi restituiti gli antichi Seminarii de' Clerici, dove per la sola carità si allevano Clerici figliuoli di poveri, et si ammaestrano nelle lettere, benche non in ogni maniera di lettere; basta però che facilmente potrà avvenire, che il fanciullo habbia animo di esser Clerico, et da questi principii, quali nel Seminario può conseguire, proceda, ò con altra occasione, ò con la propria industria à maggiori effetti. Vi sono anchora in alcune Città di studio Collegii instituiti da huomini veramente degni di lode à questo fine, per che poveri giovani habbiano senza dispendio commodità di studiare, un certo determinato numero d'anni. Si potrà tal volta collocare il giovane, già bene introdotto nelle lettere, che si chiamano d'humanità, appresso qualche gentil'huomo ricco, per maestro de suoi figliuoli, dove conosciuta non meno la sua bontà, che l'ingegno, potrà per ventura succedere che il padre di famiglia, lo mandi in loro compagnia à studio. Et con questi et altri simili modi sollevato da un nobile spirito si allevarà per la patria uno utilissimo Cittadino, che essendo abandonato del tutto, forse volgeria la bellezza dell'ingegno à fare male, ò pure posto in basso esercitio apportaria al publico piccolo et non considerabile servitio.</p></div3>
<div3 type="capitolo"><head>Capitolo 68</head>
<argument><p>DELLI STUDII PUBLICI, ET LORO PERICOLI. </p></argument>
<p>L'uso de gli studii publici in alcune nobili, et principali Città, dove à spese del Principe, ò della Republica si conducono huomini di eccellente dottrina in ogni facultà, per insegnar la gioventù che da ogni parte vi concorre, è antichissimo, e i sommi Pontefici, e gli Imperatori hanno sempre molto prontamente favorito questo nobilissimo instituto, privilegiando amplamente le Città, dove questi studii sono, che altrimenti alcuni chiamano Università, et anco i professori et gli istessi scolari, come si vede in molti decreti, et leggi. Et certo niuna cosa è più lodevole, ne più degna della magnificenza Regia, che allevarà molti huomini virtuosi, et litterati in ogni professione, et si potrebbe non senza ragione affermare, che gli studii, et Academie universali, sono una maniera di educatione publica della gioventù, se però vi si usasse tutta quella cura, et diligenza che saria conveniente, circa i costumi de i giovani, ma non so per qual disventura di questo nostro calamitoso secolo, poco si pensa à questa parte, al meno in Italia, dove per altro sono di molti, et honorati studii, anzi par quasi, che lo studio sia un luogo di libertà, et non si convenga più ritenere quella modestia che nelle scuole private, et nelle case paterne si osservava, talche li scolari per il più vivono, et vestono à guisa di soldati, con grande licenza, et molti studiano pochissimo, et si danno à far prattiche per i loro Dottori, et per altre concorrenze, et vi nascono molto spesso risse, et questioni fra loro, et nelle istesse scuole poco si ha riguardo all'autorità del maestro, et non di rado pochi discoli inquietano tutto l'auditorio con gridi, et con strepiti. Et ben che molti si ridano di questa licenza giovanile, anzi per ventura la approvino, et la reputino necessaria, come per una purgatione per dir così, et uno sfogamento del caldo, et dell'impeto di quell'età, tuttavia non hà dubbio alcuno, et l'esperienza cotidiana lo dimostra, che per la porta della libertà si passa à molti peccati, et chi può dubitare che trovandosi molti giovani congregati insieme, co'l sangue bogliente, con le occasioni pronte, lontani da i padri, et da i custodi, invitati dalla compagnia d'altri, et dalla licenza, et impunità, commetteranno ogni maniera di vitio, et di dissolutione? perilche molti ritornano dallo studio alla patria più dotti, et più svegliati, et più astuti, ma manco buoni, gonfi di ambitione, et di estimatione di loro medesimi senza timor di Dio, et spetialmente infangati nella carne. Scrive il glorioso santo Agostino nelle sue confessioni, lequali già molte volte ci hanno somministrato utili ammaestramenti, per la nostra materia, che il padre suo desideroso che il figliuolo facesse gran progresso nella eloquenza, professione à quei tempi grandemente stimata, lo mandò lontano dalla patria, et con spesa maggiore che la sua conditione non comportava, à Cartagine Città principale dell'Africa, dove gli studii fiorivano, et si lamenta il buon santo, che il padre suo non curava, ne si prendeva sollicitudine quale il figliuolo crescesse per servitio di Dio, ne quanto casto fosse per essere, pur che fosse dotto et eloquente. Pervenuto adunque in Cartagine, libero da ogni custodia, andava cercando egli stesso come potesse essere invischiato da gli impudichi amori, il che assai presto gli riuscì, restando immerso nella voragine infernale della libidine. In oltre restò sopramodo preso da gli spettacoli che ne i theatri si facevano, pieni, come egli dice, di imagini, et simiglianze delle sue miserie, et di fomento del suo fuoco; narra anchora come andava osservando le frodi litigiose, et cavillose del foro, et come già era nominato nelle schuole della Retorica, nella quale gonfiato già di vento di superbia, desiderava essere eccellente per fine dannabile, della alterezza et vanità humana, dal qual gonfiamento seguitò poi, che ponendosi à leggere le scritture sante, le disprezzò, come cosa bassa et indegna di stare à paragone con la grandezza del dire Tulliano, si come à lui, che non haveva anchor gli occhi de lo spirito, all'hora parea, ma quello che fù più grave, et pernitioso, stando à studio in questa dispositione, s'intoppò in alcuni huomini i quali egli descrive molto bene, superbamente frenetici, carnali, et loquaci, nella bocca de i quali erano i lacci del diavolo, et un vischio fatto et composto di parole dolci, et sante, et pietose in apparenza, havendo sempre Christo in bocca, et verità, ingannando i simplici con questi modi. Questi furono i Manichei heretici pessimi, da i lacci de i quali il buono Agostino restò lungamente preso, sino à tanto che piacque à Dio farlo, come un'altro Paolo, di persecutore, difensore fortissimo della sua Chiesa. Tali adunque sono i frutti, che sotto pretesto di eruditione la misera gioventù, spesse volte raccoglie, dalla peregrinatione delle grandi Città et famosi studii, mentre à guisa di polledri fuggiti frescamente di sotto la mano del domatore, vanno i poveri giovani licentiosamente vagando, dove l'appetito sensuale, et il torrente della mala consuetudine di loro compagni li trasporta.</p></div3>
<div3 type="capitolo"><head>Capitolo 69</head>
<argument><p>DELLA CURA PUBLICA CIRCA LA DISCIPLINA DE GLI STUDII GENERALI. </p></argument>
<p>Temo di parere forse pù ardito, che à me non si conviene, s'io ricordo à coloro che hanno potestà, et reggimento publico, à pensare di alcun rimedio opportuno, per rifrenar la troppa licenza scolaresca in alcuni studii. Certo vi pensarono gli antichi Imperatori, percioche questo non è mal novo, essendo la giovanezza la medesima sempre, se da buona disciplina non è regolata. Narra santo Agostino nel quinto libro delle sue confessioni molto copiosamente la impudenza et sfrenata audacia de gli scholari nello studio di Cartagine, dove egli già divenuto maestro leggeva publicamente, et scrive che facevano cose ingiuriose con grande sfacciataggine degne d'esser castigate dalla severità delle leggi, se non che la mala consuetudine era avvocata, et difensora della licenza; per il che Agostino deliberò partirsi di là et venir à Roma, dove intendeva che i giovani studiavano più quietamente, essendo tenuti a freno con migliore, et più ordinata disciplina, il che forse come si può conietturare, era frutto d'una notabile legge di Valentiniano Imperatore et suoi Consorti, scritta ad Olibrio nobilissimo Senatore et Prefetto della Città, laquale anchora si conserva registrata da Theodosio Imperatore nel suo Codice, dove fra le altre cose, dicono gli Imperatori che quelli che hanno desiderio d'imparare non habbiano famigliarità con genti infami, et di vita inhonesta la compagnia de i quali affermano esser vicina à gli istessi peccati. Di più ammoniscono gli scolari, che non vadano à i spettacoli, et à i conviti, et finalmente danno potestà al magistrato, che i discoli, et licentiosi, et che non vivono conforme alla dignità, et gravità delle arti liberali, siano publicamente battuti, et scacciati con infamia dalla Città. Da i quali ordini si può comprendere qual modestia et bontà di vita ricercassero quei Principi ne i giovani studenti. Onde non senza cagione à questi nostri tempi, il sacro Concilio di Trento vuole, che le Università. et studii generali siano con molta diligenza visitati, et tutto quello che hà bisogno di correttione , et di riforma, si emendi, et riordini da coloro à i quali s'appertiene per augumento della religione, et disciplina ecclesiastica. Della qual materia tanto ci basti haver ragionato, quasi per via di incidenti, et digressione.</p></div3>
<div3 type="capitolo"><head>Capitolo 70</head>
<argument><p>DELLA PROVIDENZA PATERNA CIRCA IL MANDAR I FIGLUOLI À STUDIO. </p></argument>
<p>Ritornando à ragionare co'l padre di famiglia, come più è offitio nostro dico, che il prudente padre deve considerare dall'un canto la utilità de gli studii publici, dove sono maestri di eccellente dottrina, et dove la frequenza delle disputationi, la facilità del conferire, la concorrenza, et emulatione di tanti nobili ingegni, rende più facile la via faticosa delle scienze, et dove finalmente lo stimolo dell'honore, per ritornar alla patria co'l grado del Dottorato, risveglia spesse volte dal sonno lo scolare, ilquale ha qualche giudicio, et consideratione di se medesimo; deve parimente dall'altro lato, considerare i pericoli, che secondo il commune uso di vivere, può correre il figliuolo, ilquale con un legno fragile, cioè con la sua giovanezza propria, entra in un tempestoso pelago, et pieno di molti scogli, et dopo questo bilanciando bene ogni cosa, proceda il buon padre con tale temperamento, et maturità in questa deliberatione, che i commodi dello andare à studio non si perdano, et gli incommodi si schifino per quanto è possibile. Primieramente importa molto, come in tutte le altre cose la buona educatione precedente, et lo essere il giovane avvezzo sino à questo tempo al timor di Dio, percioche un cuore che quasi co'l latte hà bevuto questo salutifero antidoto, et molti, et molti anni se n'è nutrito, non cosi facilmente è avvelenato dal peccato, ne con tanta impudenza pecca, ne cosi altamente si profonda nella voragine del vitio, restandogli sempre uno acuto rimordimento di conscienza, che lo richiama alla vita virtuosa di prima. Presupposto adunque questo fondamento, deve nel secondo luogo il padre di famiglia non correre à furia, ne far questa risolutione inconsideratamente, ma havervi pensato più tempo prima, prendendone consiglio da huomini prudenti, amorevoli, et tementi Iddio, et informandosi delle qualità de gli studii, secondo lo stato presente, acciò possa far elettione d'uno studio più quieto, et meno esposto à i pericoli che detti habbiamo, et dove nella patria propria ci sia studio generale, non di leggiero si deve mandare il giovane in altra parte, almeno ne i primi anni, percioche non è di piccola importanza l'occhio, et il rispetto paterno; ma quando pure convenga mandarlo fuori, è da haver particulare consideratione, dove lo scolare si conduca ad habitare, et convivere, perche l'occasione presente et continua è un gran laccio, et ci vuole più che ordinaria virtù à poter resistere alle cotidiane battaglie; per tanto se il Dottore, et maestro fosse di vita veramente christiana, bene starebbe il nostro giovane appresso di lui, et per la sicurtà de i costumi, et per il profitto de gli studii, ma quando questo non si possa, è da far ogni diligenza per haver un'hospite huomo da bene, et dove almeno non vi sia pericolo di ruina. Et in questi casi è ben giusto valersi de gli amici, ad alcuno de i quali maturo d'anni, et di autorità, et potendosi al Vescovo medesimo si raccommandi il giovane, et in somma si faccia ogni diligenza, acciò qualch'occhio amorevole gli vegli sopra, et osservi gli andamenti suoi. Non è da tacere in questo proposito, d'una honorata compagnia, overo congregatione, chiamata della Perseveranza, laquale si come io ho veduto per una relatione, non sono anchora molt'anni fu eretta nel nobile studio di Bologna, à fine di aiutare i giovani studenti, affaticandosi alcune persone nobili, et letterate, per solo zelo dell'honor di Dio, con carità, et destrezza, acciò i giovani scolari fuggano le male prattiche, habbino honeste conversationi, spendano virtuosamente il tempo, et con profitto de i loro studii, et finalmente congiungano, con la cognitione delle scienze, il timor di Dio, et la pietà christiana, per i quali effetti, hanno ordinate alcune utili constitutioni, et s'intende che per la divina gratia l'opera procede felicemente sotto la tutela della Beatissima madre di Dio, et sotto la protettione di Mons. Illustriss. Cardinal Paleotto Arcivescovo di quella Città, Signore grandemente disposto à favorire, et promovere simiglianti imprese. Per tanto se per ventura il nostro padre di famiglia mandarà il figliuolo à quello studio, non lasci di valersi di questa buona occasione, procurando ch'egli entri in detta compagnia, laquale è da sperare che s'introdurrà anchora ne gli altri studii. Ma ritornando a i ricordi che s'erano cominciati à dare al padre di famiglia, utile anchora saria il mandar da casa un maestro fidele, et provato, compagno de i medesimi studii, et custode non soverchiamente fastidioso, ma discreto. Tal'hora potrebbe tornar bene, che due gentil'huomini amici, ò parenti, mandassero à studio insieme i figliuoli loro, allevati per prima sotto la medesima disciplina, et buona educatione christiana, i quali vivendo unitamente con alcun buon servitore appresso, pareria loro quasi d'essere nelle case paterne, et più facilmente riterriano gli antichi instituti, et meno haveriano necessità, di conversar strettamente con altri giovani. Et perche il nostro scolare, nella patria havrà havuto il suo padre spirituale, è da far ogni opera, che lo ritenga al medesimo modo mentre è in studio, ilche non sarà difficile per mezzo del primo padre, et de i superiori di quella medesima, ò di altra religione, tanto è, che'egli deve haver il suo proprio et ordinario confessore alquale doverà il giovane rappresentarsi spesse volte, et co'l medesimo padre spirituale, et con altri amici confidenti procurarà il padre di famiglia di haver commertio di lettere, et buona intelligenza, acciò sia spesso avvisato da più bande delle cose del figliuolo. Tutto però si faccia con suavità, et non con scoperta diffidenza.</p></div3>
<div3 type="capitolo"><head>Capitolo 71</head>
<argument><p>COME IL PADRE DEVE VOLER ESSERE AVISATO DEL PROGRESSO DEL FIGLIUOLO NELLI STUDII. </p></argument>
<p>È espediente anchora per quello che tocca al progresso de gli studii, volerne dal figliuolo una, et più volte l'anno, particular relatione, la quale se il padre non è intelligente, potrà conferire con persona esperta, facendolo venire destramente à notita dell'istesso figliuolo, acciò sia più avvertito, et si apparecchi à dover di tempo in tempo mandar al padre qualche degno testimonio delle sue fatiche. Dovrebbe anchora il vestire de lo scolare non variare da quella modestia ch'era solito di ritenere nella propria patria, et come l'habito grave è un freno delle leggierezze giovanili, cosi per contrario le piume, et la spada à lato, et altri simili cose sono non solo il fomento della vanità, ma occasione di mescolarsi nelle brighe scolaresche, et far altri disordini. In somma quando il padre mandarà il figliuolo à studio, ve lo mandi bene instrutto de suoi ricordi, et per lettere poi, et altri modi opportuni, rinovi in lui di tempo in tempo la memoria delle eshortationi paterne. Et sopra tutto gli commandi à non entrar nelle sette, et fattioni che ne i studii spesse volte si fanno, non per fine di studiare, ma di soverchiare una natione l'altra, con troppo grave perdimento del tempo, et con dannosa conseguenza di mille altri inconvenienti, ma che per contrario attenda a se stesso, et conversi strettamente con pochi, et studiosi, et buoni, perche le male compagnie sono pericolose in ogni luogo, come si è detto, ma maggiormente nello studio dove è più libertà, et non si curi il nostro savio scolare d'esser per ventura chiamato, per la sua ritiratezza, bue muto, come di san Tomaso d'Aquino altrove si disse, ne faccia conto di scherni, et motti di scolari, ma ripensi ogni giorno perche sia andato à lo studio, che non è altro se non un mercato di scienze, onde ritornar vacuo è grandissima vergogna, et non di minor danno. Perilche essendo lo studio uno hospitio di passaggieri et uno albergo di brevi giorni, poca stima si ha da fare delle derisioni de i compagni discoli, poi che il vero giuditio si farà non dopo molto tempo nella patria et ne gli altri luoghi, dove il valente scolare già Dottore spiegarà publicamente et con molta sua lode le nobili merci della dottrina acquistata.</p></div3>
<div3 type="capitolo"><head>Capitolo 72</head>
<argument><p>ESEMPIO DI DUE NOBILISSIMI SCHOLARI DI CAPPADOCIA, GREGORIO ET BASILIO SANTI. </p></argument>
<p>Per sigillo di questo nostro discorso, nelquale havrei desiderato di dare utili avvertimenti al nostro padre di famiglia, reputando che la importanza della cosa gli richieda non poco, per sigillo dico, et concluso ne hò pensato di trascrivere una parte di quella eloquentissima oratione, laquale san Gregorio Nazianzeno scrisse in lode di san Basilio già morto, suo cordialissimo amico, et compagno di studio nella Città di Athene, chiamata madre, et maestra delle arti, et discipline. Certo dovria ogni scholare, che va à studio, leggere quella oratione et considerare attentamente tutto quello che si narra, de gli studii di questa rarissima coppia di due amici, et scholari, che furono poi quei due gran Vescovi et lumi dello oriente di santità, et di dottrina. Ma io per brevità lasciando molte cose mi contentarò di riferirne come hò detto solo una parte. Dice adunque così:</p>
<p>Pari speranza di dottrina, cioè di cosa sopramodo atta à commovere invidia, ci conduceva. Et nondimeno era bandita da noi la invidia ardendo solo di emulatione, la contesa nostra era, non quale di noi riportasse l'honore del primo luogo, ma quale lo cedesse al compagno, percioche ambedue riputavamo per propria, la gloria dell'altro. Pareva che una anima sola fosse in ambedue,, et portasse due corpi. Un solo pensiero era il nostro, di acquistar la virtù, et di accomodare le ragioni, et il modo del nostro vivere alle future speranze, già avanti la morte, partendoci dalla terra. Il che proponendoci innanzi à gli occhi dirizzavamo la vita et le attioni nostre, parte seguitando la guida della divina legge, parte stimulandoci l'un l'altro à lo studio della virtù, et se non è arroganza il dire, eravamo tra di noi scambievoilmente l'uno all'altro come regola, et norma di conoscere et distinguere il retto dal suo contrario, percioche la conversatione nostra non era con i più licentiosi, et più dissoluti de i nostri compagni, ma con i migliori et più costumati, ne meno pratticavamo con i più contentiosi, et inquieti, ma con i più tranquilli, et pacifici, et finalmente con quelli, la consuetudine de i quali grandissimi frutti, et giovamento ci apportava, havendo per cosa certa che molto più facilmente si piglia il vitio, che non si communica la virtù, cosi come più facilmente si casca nella malatia, che non si conferisce la sanità. Quanto poi alle discipline il gusto nostro era non delle più dilettevoli, ma delle più eccellenti, però che quindi anchora la gioventù prende forma, et qualità, ò de la virtù, ò del vitio. Due vie ci erano note l'una più principale, et più degna, cioè quella che conduceva alla santa casa di Dio, et à i sacri Dottori; l'altra secondaria, et non dell'istesso honore, et stima, quella dico che à i professori delle dottrine seculari menava, tutte le altre che guidavano alle feste, à i spettacoli, à i luoghi frequenti, et à i conviti publici, la havevamo lasciate à chi le voleva, percioche niuna cosa per mio parere è molto da apprezzare, la quale non apporta aiuto al bene, et honestamente vivere, et non rende migliori coloro che di lei sono studiosi. Sino à qui sono parole del gran Theologo, descrivendo l'imagine d'un ottimo et christiano scholare, nel tempo ch'egli era ottimo maestro.</p></div3>
<div3 type="capitolo"><head>Capitolo 73</head>
<argument><p>DE I DOTTORI DI RAGIONE ET DI MEDICINA. </p></argument>
<p>Saria da desiderare, che tra i christiani vi fosse tanto amore et carità come si converria à veri discepoli di Christo, che tra loro non vi fosse giamai ne lite, ne dissensione alcuna, essendo noi tutti fratelli nel Signore, si come ci dava ad intendere san Paolo, quando scrivendo a i Corinthii, et dolendosi delle risse, et contentioni loro, diceva non senza senso di dolore; Fratre cum fratrem iuditio contendit, cioè il fratello co'l fratello, che tanto è à dire come un christiano con l'altro contende et litiga in giuditio, ma poi che noi siamo in questa valle di lagrime mescolatamente buoni et mali, onde è di necessità che secondo il detto dello Evangelio, vengano di molti scandali, sono anchora necessarii i Giudici che gli prohibiscano, et rendano il suo diritto à ciascuno. Et per tanto è da pregare Dio che almeno quelli che hanno grado, et titolo di maestri di ragione, et di Giudici per difinire quello che sia giusto, siano tali che faccino veramente con gli effetti quello che à un tanto offitio, et à cosi honorata professione si conviene. Ma più assolutamente considerata la naturale fragilità del nostro corpo sono necessarii i medici, l'opra de i quali dataci da Dio per conservatione dalla sanità, è senza dubbio da stimare grandemente, percioche guasta la buona dispositione del corpo, come dello instrumento al fabro, l'anima non può operare molte operationi utilissime et per l'huomo particulare, et per il ben commune. Et generalmente parlando non pare che in questa vita ci sia cosa alcuna dolce ne gioconda senza la sanità. Et però de i Medici parimente è da desiderare, che con carità esercitino la facultà, et arte loro à gloria di Dio, et benefitio de i prossimi. Et queste sono due delle principali professioni che si apprendono ne i studii, che della sacra Theologia Regina di tutte le altre non occorre ragionar per hora.</p></div3>
<div3 type="capitolo"><head>Capitolo 74</head>
<argument><p>COME QUESTE NOBILI PROFESSIONI SI DEVONO ESERCITARE CHRISTIANAMENTE. </p></argument>
<p>Ritornato adunque alla patria, et alla presenza paterna il desiderato figliuolo, il quale non havendo consumato inutilmente il tempo come molti fanno, ma studiato da dovero, riporta non solo i privilegii di Dottore, ma il merito et la cognitione, ricordisi che la scienza è un talento datogli da Dio per negotiarlo come servo fidele, conforme all'intentione del padrone, cioè à gloria di sua divina Maestà et benefitio de i prossimi. Per tanto non sia il nostro novello Giurisconsulto, una facella, che subito accenda, nelle dissensioni offerendosi per istrumento d'huomini perversi à suscitar liti, et ad opprimere i poveri, ma per contrario pensi che sia detto per lui quel versetto del salmo, Tibi derelictus est pauper, orphano tu eris adiutor, cioè à te è raccomandato il povero, et tu sarai adiutorio dell'orfano; non habbia per principal fine il guadagno, ne lo arricchire per ogni via, ma l'amore de i suoi Cittadini, et la buona opinione di tutti, di esser huomo retto et giusto, et incorruttibile, non abandoni le giuste cause delle povere vedove, et pupilli, se bene non hanno di che pagarlo, ma faccia loro elemosina della dottrina et patrocinio suo, et questi pregaranno per lui et saranno esauditi, et veranno le ricchezze con la benedittione di Dio, et con approbatione de gli huomini, et ne goderanno i suoi figliuoli in terza et quarta generatione. In somma nel consigliare, nel giudicare, et nel governare, habbia sempre avanti gli occhi Iddio, et quel tremendo tribunale, dove come l'Apostolo dice, tutti necessariamente habbiamo à presentarsi. Guardi Iddio che il nostro Dottore allevato dalle mammelle della madre, nel timor di Dio con tanta cura, sia poi uno di coloro, de i quali si lamenta Dio appresso Isaia profeta, parlando con Gerusalemme, et dicendo, i tuoi magistrati sono infideli, compagni di ladri. Tutti amano i presenti, et vanno dietro al guadagno, non fanno giustitia al pupillo, et non ascoltano la causa della vedova, non sia del numero di questi il nostro buon Dottore, et Giudice, non si lasci abbagliare gli occhi dell'intelletto da lo splendore dell'oro, non sia accettatore di persone, ma sia difensore della giustitia, et conservatore della pace, et concordia, et privata et publica. Queste cose si ricordano à i medesimi Dottori poi che sono per se stessi capaci d'intenderle, et nondimeno il savio padre di famiglia il quale in ogni tempo hà da ritener autorità co'l figliuolo deve à buoni propositi dolcemente ammonirlo, moderando un certo ardor giovanile, che è à guisa d'un vino nuovo, che bolle et non hà anchor la sua maturità. La scienza dice san Paolo gonfia et la carità edifica. Ritornano per lo più i giovani da lo studio con grande opinione di se medesimi par loro saper ogni cosa, disprezzano gli altri, sono freschi dalle dispute, et dallo argumentare, giunti nella patria, vogliono farsi nominare, prendono imprese difficili, et nove et perturbano spesse volte la quiete commune, et acquistano nomi di troppo arditi, et di cavillosi, et si pregiudicano non poco per il restante della vita, et delle attioni loro; però il buon padre ammonisca il figliuolo che sia humile, et affabile, che faccia stima de gli altri, che reputi, che anchor molto gli resta che imparare, percioche la prattica, et la esperienza delle cose, et la prudenza si acquista dopo molti anni, et l'ottima via di saper assai è il riputarsi di saper poco. Le medesime cose si dicono proportionatamente anchora à i professori di medicina, che non habbiano per fine principale il guadagno corruttibile, che presto ci lascia et presto è lasciato da noi, che medichino con carità, non meno i poveri che i ricchi, che non faccino macello de gli huomini, che studiino con diligenza, percioche è grave peccato far publica professione d'un arte che altrui non sà, et esercitarla con tanto pregiuditio ò dell'havere, ò della vita de i prossimi. Perilche attendino et medici, et giudici, et altri simiglianti à portarsi in modo, che con una istessa scienza sovvengano à i bisogni della patria, si sotentino modestamente et con moderati acquisti nella vita civile, et quello che più importa dirizzando ogni cosa à gloria di Dio, ne riportino da lui la eterna mercede del paradiso.</p></div3>
<div3 type="capitolo"><head>Capitolo 75</head>
<argument><p>DELLA DISCIPLINA MILITARE, ET DELLA CAVALLERIA. </p></argument>
<p>Quelli che di proposito hanno preso à trattare della natura della Città et delle sue parti necessarie, hanno dimostrato sufficientemente che non solo in essa sono dibisogno quelle arti, senza lequali gli huomini non possono vivere, ò non bene, et commodamente vivere, come gli agricoltori, gli artefici mecanici, et simili, et che non solo fa di mestieri che vi siano governatori, et magistrati, et giudici, et consultori, che rendano ragione et mantenghino giustitia, et conservino la pace privata tra Cittadini, ma che non meno egli è anchor necessario che vi siano magistrati militari, et soldati, et difensori, iquali difendano la libertà, et la pace della patria, contra la violenza di chi ingiustamente volesse perturbarla; onde apparisce che lo studio delle cose militari è buono, et laudabile, se bene la militia et la guerra non sono cose elggibili per loro stesse, perche il guerreggiare per la istessa guerra, cioè solo per vincere, et per opprimere i manco potenti, è cosa da fiere senza humanità; ma la guerra legitima è per cagione della pace, per propulsare le ingiurie, et violenze, et per difensione della pace, della giustitia, et dell'honor di Dio. La onde vediamo nelle divine lettere non essere condennata la professione militare, non solo al tempo dello antico Testamento, ma ne anco sotto lo Evangelio, onde Giovanni Battista, et precursore del Salvatore, venendo à lui varie maniere et conditioni di persone, predicava loro la penitenza, et dava salutiferi consigli, secondo lo stato di ciascuno, et fra gli altri vedendo venire à se alcuni soldati, non gli rigittò, ne riprese la professione che facevano, anzi essendo richiesto da loro, che doveano fare rispose, si come riferisce san Luca, in questa guisa: Non fate violenza ne ingiuria ad alcuno, et contentatevi de i vostri stipendii. Perilche non si prohibisce al padre di famiglia di educare il figliuolo con questa intentione, perche sia Cavaliere, et soldato, se però vedrà che il giovanetto, et per la dispositione del corpo, et per una certa inclinatione naturale vi sia chiamato, osservando di lontano, come più volte si è ricordato, i suoi modi, nella fanciullezza, et nella pueritia. Ma bene deve il buon padre affaticarsi di allevar in modo il figliuolo, che veramente sia difensore, et non perturbatore della patria, et che con l'arte militare serva à Dio, et non che vivendo con ogni licenza come da molti si usa condanni l'anima sua, ilche non è difetto della militia ma della nostra mala voluntà, come hora dirò alquanto più in particulare.</p></div3>
<div3 type="capitolo"><head>Capitolo 76</head>
<argument><p>CHE A I CAVALIERI GRANDEMENTE SI APPERTIENE ESSER TIMORATI DI DIO. </p></argument>
<p>Egli è, s'io non m'inganno, cosa degna di consideratione à chi legge il santo Evangelio, et le historie ecclesiastiche, et spetialmente quelle che si chiamano Martirologii, dove brevemente sono registrate le morti, ò per meglio dire i trionfi de i fortissimi martiri di Giesù Christo, quanto gran numero vi si ritrovi di soldati, et di Cavalieri. Et quanto allo Evangelio, crediamo noi forse che sia cosa fatta à caso, et non più presto per particular dispositione de lo Spirito santo, che di tre Centurioni, overo Capitani che dir vogliamo, vi si faccia da gli Evangelisti honoratissima mentione? Il primo de i quali riputandosi indegno di ricevere nella casa sua l'autor della vita, meritò che di lui si dicesse dal Salvatore quel gran testimonio, In verità, vi dico, non ho ritrovato tanta fede in Israele. Le cui parole sono state cosi ammirate da la santa Chiesa, et tanto desidera che ciascuno de suoi fideli imiti quella grande humiltà, et fede del Centurione, che ci ha insegnato à dirle, sempre che prendendo la santissima Eucharistia riceviamo il Rè della gloria in questo nostro basso hospitio. Il secondo Centurione stando al piede della Croce, mentre l'agnello immaculato si coceva nel fuoco della sua ardentissima carità, et della sua acerbissima passione, lo confessò, essendo egli gentile, per vero figliuolo di Dio, quando li scribi, et farisei, et sommi Pontefici, et Sacerdoti, lo negavano, lo schernivano, et lo riputavano huomo iniquo, et scelerato. Del terzo, che fu il buon Cornelio, si ragiona lungamente ne gli atti Apostolici scritti da Luca Evangelista, le cui orationi et elemosine furono cosi accette à Dio, che gli mandò un Angelo, ilquale visibilmente apparendogli, gli notificò che Iddio lo haveva esaudito, et lo ammonì che mandasse à chiamar san Pietro, ilquale mosso da particulare et misteriosa visione vi andò, et predicando Pietro l'Evangelio à Cornelio, et à suoi domestici quivi presenti, cadde sopra di loro lo Spirito santo, facendo quelli istessi mirabili effetti, che fece da principio sopra i santi Apostoli, et primi credenti, onde il buon Pietro, senza più dimora battezzò Cornelio, et gli altri suoi, talche un Capitano, et soldati, furono le primitie della gentilità, venuta al battesimo, dopo l'Ascensione di Christo nostro Signore. Ma passando alle historie Ecclesiastiche non si può credere quanto numero di santi, et di martiri, siano usciti dalla professione militare, non dico solo à uno, à due, à tre, ma le legioni intiere, come fu à tempi di Marco Antonio, quella nobilissima legione, che poi fu chiamata fulminatrice, percioche in un grandissimo bisogno, impetrò con le sue orationi da Dio pioggia tale, che ricreava mirabilmente la sete dello esercito de' Romani, et contra gli inimici faceva effetto di acqua bogliente, et di folgori. Come fu anchora quell'altra de i soldati Thebei, à tempo di Massimiano Imperatore chiarissima non solo per la santità, come la prima, ma anchora per la effusione del sangue, sparso per la confessione del nome di Christo, infiammata spetialmente da i conforti del fortissimo martire Mauritio. Non sia adunque alcuno che si dia ad intendere che la religione, la devotione, le orationi et lo spirito christiano, sia cosa da monaci, et da chierici solamente, et non da Cavalieri, ecco tutti questi erano soldati, et soldati d'Imperatori pagani, persecutori de christiani, et nondimeno con gente infidele, erano fideli, et sotto il cingolo militare dello Imperatore terreno militavano principalmente all'Imperator celeste. Et perch' è usanza de lo Spirito santo adoperar gli istrumenti humani secondo una certa dispositione, che in essi si ritrova, et con la sua gratia dar perfettione alla natura, di quà si vede, chi ben considera, che appunto de i soldati, et Cavalieri che sono di cuor generoso, robusti di corpo, et cupidi di gloria, et di honore, et per questo disprezzatori della morte, di questi dico è proprio amare con maggiore amore Iddio, applicando lo Spirito santo quel fervore del sangue, et quella fortezza militare, et volgendolo ad amar Iddio, forte et ferventemente, et à far per suo amore opere grandi, et heroiche, quale è il martirio. Et se i soldati sono, come detto habbiamo, difensori della libertà della patria, et delle leggi, et della religone, chi è che non intenda per se medesimo, che à i soldati si appertiene principalmete non far violenze, nè ingiustitie, anzi ad essere i primi osservatori delle leggi humane, et divine?</p></div3>
<div3 type="capitolo"><head>Capitolo 77</head>
<argument><p>DELLA DISCIPLINA MILITARE PUBLICA, ET DELLA PRIVATA CURA PATERNA. </p></argument>
<p>Quanta cura, et diligenza usassero gli antichi Romani, et molte altre nationi nella disciplina militare, si legge anchora nelle historie Latine, et Greche, et si conosce da molte constitutioni de gli Imperatori, che hoggi tuttavia si vedono ne i volumi, et Codichi di ragione, non si può dir à bastanza con quanto studio si esercitassero i soldati novelli, chiamati con voce Latina Tironi, come si avvezzassero ad ogni maniera di fatica, come fossero sobrii nel mangiare, come obedienti à i suoi Capitani, et come severamente si castigasse la licenza de i soldati, la quale disciplina è poco meno che perduta à i nostri tempi, mancando cosi in questa come in molte altre cose la providenza, et educatione publica, essendo per il più i nostri soldati gente collettitia, et rammassata tumultuariamente ne i bisogni, tal che gli eserciti per ordinario sono una ragunanza d'huomini licentiosi, condotti dall'avidità delle prede, difficili à lasciarsi reggere da' suoi Capitani, i quali per questa cagione sono quasi forzati à dissimular con loro, et tolerar molte cose in modo tale, che bene spesso avviene, che più gravi sono i proprii amici, et difensori, che gli inimici istessi. Ma lasciando questa parte à chi tocca, et continuando il nostro solito stile, ricordo una et più volte al nostro padre di famiglia, che ogni edifitio di qual si voglia professione, à cui egli deliberi applicare il figliuolo, ha da havere per fondamento il timor di Dio, et talmente havrà da essere buon soldato, che sia principalmete buon christiano, et per congiungere queste due cose insieme, le quali, come si mostrò di sopra, ottimamente si compatiscono, sia soldato, et Cavaliere christiano. Adunque tutto quello che si è detto di sopra della buona et christiana educatione, si presuppone in questo casi etiandio de lo studio delle lettere latine, e di humanità, che sono, come à suo luogo si è detto ornamento grande d'un gentil'huomo, et disviamento honesto, et lodevole in ogni età, da gli inhonesti trattenimenti, et in particulare apportano utilità a i soldati, per la cognitione delle historie, et per molti altri buoni effetti, et in spetie la cognitione delle scienze matematiche è riputata molto necessaria in coloro, che vogliono far professione di guerra, et pretendono andar innanzi ne i gradi più honorati, et è studio molto proportionato à i giovanetti. Ma ritornando alla bontà dalla vita è cosa certa che tutti nel santo battesimo habbiamo fatto solenne professione di essere soldati di Christo, alla cui militia siamo stati ascritti, et del cui segno siamo stati segnati nel sacramento della confirmatione, come altrove si disse, periclhe ogni christiano è obligato à combatter legitimamente contra i vitii, et peccati, et à mettere anchora la propria vita, quando fosse bisogno per l'honor di Dio, et della sua santa fede, ma i soldati et Cavalieri, per particular ragione de lo stato loro hanno obligo di esser difensori della santa Chiesa, et de suoi fideli, contra gli inimici del nome christiano, et contra quelli che sotto falso nome di fede, sono oppugnatori della vera fede, come gli heretici, et scismatici, oltra di questo devono i Cavalieri essere protettori della giustitia, rifrenando gli iniqui, et sollevando i buoni et particularmente prestando aiuto alle vedove, à i pupilli, et à gli orfani,, et finalmente il Cavaliere non ha mai da offendere alcuno ingiustamente con la sua spada, i quali oblighi ci dichiara la santa Chiesa madre nostra, nelle sue sacre, et misteriose cerimonie, quando benedice per le mani Episcopali gli Imperatori, i Rè, et i novelli Cavalieri, dando loro la spada benedetta in mano. Per tanto niuna cosa è più mostruosa, et horribile, che il veder i soldati, et Cavalieri christiani violar le Chiese, profanar i vivi tempii di Dio, che sono le vergini sacre, et commettere mille maniere d'ingiustitia, di rapine, et di barbara crudeltà, et libidine, di che molte vecchie historie son piene per non entrar hora à parlare de i nostri tempi, et tanto più sono astretti à questi oblighi i Cavalieri regulari, che hanno voti, et professioni, secondo i varii instituti delle loro religioni. Adunque il nostro padre di famiglia allievi il figliuolo talmente che sia un vero Cavaliere, cioè giusto, et religioso, di che niuna cosa più bella, et tanto più bella, quanto più rara; lo ammonisca anchora à servar somma fede al suo principe, si che per quanto oro ha il mondo, non macchi giamai il candore della sua lealtà. È anchora da avvertire molto alle prattiche, poi che anchor la militia è una maniera di studio, et vi sono molti che si cingono la spada, et sono indegni dell'honorato nome di Cavaliere, gente otiosa, rissosa, inquieta, piena di vitii, insopportabile nel tempo della pace, timida nella guerra. La dove il vero forte, et valoroso, quale si desidera che sia il nostro figliuolo di famiglia, fuori delle fattioni è dolce, mansueto, affabile, non contentioso, non vantatore, non pare che sempre spiri sangue et morte, come alcuni vanissimi Trasoni fanno, ma come è detto fuori del fatto è modestissimo, et nella battaglia ardente, et coraggioso. Et non consiste la vera fortezza in una certa pazza bravura, et in uno ardire temerario, ma ci vuol giuditio, et prudenza et vuol essere adoperata per giusto fine, et con i debiti modi, si come quelli che scrivono delle virtù morali, hanno trattato à pieno, onde molti s'ingannano, et par loro esser forti, quando più presto sono audaci, et brigosi, non discernendo il vero valore dal falso, ne il vitio dalla virtù. Sopra tutto sia il nostro Cavaliere nimicissimo della bestemmia, et di questo faccia à gloria di Dio aperta professione, et procuri quanto può di estirpare questo maledetto abuso, che deturpa in molti la nobiltà della Cavalleria. Della qual materia, degna di ogni amplificatione et copia di parole, per detestarla, non dirò altro havendone ragionato di sopra nel suo proprio luogo.</p></div3>
<div3 type="capitolo"><head>Capitolo 78</head>
<argument><p>DELLE ESERCITATIONI MILITARI, ET DELLA CACCIA. </p></argument>
<p>Poco è quello, che io posso ricordare circa le esercitationi militari non havendone io intelligenza alcuna, basta dire che il nostro padre di famiglia havrà cura, che il giovanetto sia di corpo robusto, atto à supportar le fatiche, non molle, et effeminato, onde ne i soldati particularmente sono da fuggire le soverchie delicatezze, anzi conviene che si assuefaccino à i caldi, à i freddi, à i venti, al sole, et alle altre incommodità, fuggendo l'otio, et la crapula, et altre cose che snervano le forze. Appertiene à questa professione il sapere ben cavalcare, cosa che per ordinario come diceva un scrittor Greco, sola fanno perfettamente i principi, et i nobili, percioche il cavallo non sa adulare, parimente lo armeggiare con varie sorti d'arme, il saltare, et cose simili, et oltra gli esercitii privati non disconverria che vi fossero nelle Città, à guisa di schuole, dove à certi tempi, et in luoghi separati, ò si facessero alcune recreationi della gioventù militare alla presenza di huomini esperimentati, et di autorità, si che ogni cosa passasse con buono ordine, et senza pericolo, et senza apparato di molta spesa. Essendo ragionevole che le ricreationi, siano ricreationi, et i giuochi giuochi, et non si faccia come si suol fare ne i publici spettacoli delle giostre, et torneamenti, spendendosi inutilmente nelle cose da scherzo, quello che si dovrebbe riservare per spendere nelle cose da dovero, et restando spesse volte alcuni feriti, storpiati, et morti, come se i giuochi, et le esercitationi fossero battaglie sanguinose, cosa abhorrita da gli istessi barbari, et con molta ragione condennata da i sacri Canoni.</p>
<p>È connumerata anchora tra gli esercitii convenienti à soldati la caccia, come una imagine di guerra, dove i corpi si assuefanno alla fatica, et à gli incommodi, et varietà dell'aria si riconoscono i siti de i luoghi, et ne seguono altre si fatte utilità, che conferiscono allo studio militare. Però non è da negarla al nostro figliuolo di famiglia, che havrà eletto quella sorte di vita. Desiderarei però che vi fosse moderatione in molte cose, prima che la spesa non eccedesse la misura debita, come da alcuni si fa per una vana ostentatione, potendosi ricrear l'animo, et essercitare il corpo con poco apparecchio. Secondariamente non è da lasciarsi trasportare tanto dall'amor del cacciare, che vi si occupi la maggior parte del tempo con pregiuditio di più nobili, più fruttuose, et più necessarie operationi. In ultimo ricordo, che questa ricreatione si deve pigliare con tal modo, che non s'incorra il pericolo di ammalarsi, ò per troppo freddo, e caldo, ò per altri accidenti, à i quali si espongono coloro che ne i piaceri loro corrono senza freno, non essendo cosa ragionevole, ne laudabile che per un vano diletto si getti la vita d'un gentil'huomo, la quale si deve spendere con giuditio utilmente, et virtuosamente per servitio di Dio, et della patria.</p></div3>
<div3 type="capitolo"><head>Capitolo 79</head>
<argument><p>COME I SOLDATI ET CAVALIERI IN TEMPO DI PACE DEVONO BENE OCCUPARSI. </p></argument>
<p>Ma egli è cosa grandemente necessaria che il nostro soldato, sappia spendere lodevolmente et christianamente il tempo, quando è lungi da gli eserciti, nella quiete della pace, essendo pur cosa troppo disdicevole, veder un Cavaliere tutto 'l giorno con carte, et dadi in mano, ò starsi ne i balli et conviti ò cavalcare mattina, et sera spensieratamente per i corsi vagheggiando con offesa di Dio et malo esempio de suoi Cittadini. Sia adunque il nostro Cavaliere come à christiano nimico dell'otio, et del peccato si appertiene, buon padre di familgia, poi che come è probabile, doverà prender moglie, attenda ad educar bene, et christianamente i suoi figliuoli, riveda il governo domestico, dilettisi della agricultura et delle cose rustiche, nella Città eserciti alcun carico ò magistrato secondo il grado suo, prenda cura di qualche luogo pio, et promova con carità le opere di pietà, non si sdegni, anzi si reputi honore di servire gli infermi ne gli hospitali, et di ricever i peregrini, ricordandosi che queste appunto sono inprese Cavalleresche, come anticamente facevano i Cavalieri del tempio, et dell'hospitale di san Gio. in Gierusalemme tanto celebrati nelle historie. In somma non sia del numero di coloro che per solo portar la spada, et vestir bene et viver in ogni delitia otiosamente par loro essere Cavalieri, inutili nella guerra, et inquieti nella pace. Et quanto a i soldati di minor conditione, non ha dubbio che dopo le fattioni della guerra, devono ritornare a i soliti artifitii, et occuparsi utilmente, non aggravando con l'otio loro, anzi sollevando con la fatica i bisogni della patria. Ma sopra tutto il nostro buon Cavaliere à viso apperto, si scuopra per servo di Dio, nella frequenza de i santi sacramenti et in tutti gli esercitii christiani, vincendo il timor mondano, et desiderando più di assomigliarsi à Cornelio, à Mauritio, et à gli altri Cavalieri che congiunsero co'l valore la religione et bontà, che à questi derisori le burle et derisioni de i quali son degne d'esser disprezzate, et derise, et per questo anchora giova molto l'haver cominciato à buon'hora, et fatto fermo proponimento nel cuor suo di voler più piacere à Dio che à gli huomini.</p></div3>
<div3 type="capitolo"><head>Capitolo 80</head>
<argument><p>DE LA ECCELLENZA DE LO STATO CLERICALE, ET RELIGIOSO. </p></argument>
<p>Dopo la militia terrena et carnale è conveniente dire alcuna cosa della militia spirituale, della quale sono soldati coloro, ch'eleggono lo stato Clericale, i quali con particulare obligatione et con più stretto nodo che gli altri communemente non fanno, si dedicano, et consacrano à Dio et vogliono essere della parte et heredità del Signore et vogliono parimente che Iddio sia la parte et heredità loro nella eterna vita, alla quale se bene tutti di qualunque stato, et conditione, con la divina gratia aspiriamo, poi che tutti siamo figliuoli del celeste padre, tuttavia i Clerici eleggendo uno stato di maggior perfettione, et caminando per più erto, ma più espedito sentiero, vi hanno ragione, et titolo spetiale per la spetiale offerta et dedicatione, come è detto, di loro medesimi al culto divino, et al ministerio del santo altare nel tempio del Signore, si come anticamente era fra gli Hebrei la tribù Levitica segregata, et separata dalla moltitudine, et deputata in particulare al servitio di Dio, et del santuario, et però i Clerici hanno habito distinto da i laici, et portano il segno della corona nel mezzo del capo, per la quale si da ad intendere, oltra le altre significationi la eccellenza del sacerdotio reale, al quale tutto l'ordine de i Clerici più et meno secondo varii gradi appertiene, et sono riconosciuti fra gli altri del popolo come intimi famigliari, et servi di colui à cui sevire, è regnare. Alto adunque et nobile stato è quello dei Clerici et degno di grande honore, percioche ci rapresentano la persona, et la autorità del sommo Rè, et sacerdote Christo Giesù, ilquale ha dato loro potestà sopra il suo vero, et reale corpo et sangue, cioè sopra il tremendo sacrifitio dell'altare, il quale offeriscono per se stessi et per tutto il popolo, et similmente hà dato loro potestà sopra il suo corpo chiamato mistico et spirituale, cioè sopra i suoi fideli, de i quali sono Rettori, et Governatori secondo lo spirito indirizzandoli, et promovendoli con la dottrina, con i sacramenti, et con l'autorità delle chiavi ecclesiastiche, nella via della salute, e nello acquisto del paradiso. Ma quanto più grande et più eccellente è lo stato clericale, tanto all'incontro maggior virtù, et maggior perfettione si richiede in coloro che ne fanno professione, et per tanto se nella elettione de gli altri stati, deve il padre di famiglia andar considerato, certo in questo deve andare consideratissimo et non torcere come dice colui alla religione tale, che più presto era nato per portare la spada, et non si movere solo per fini humani, et per lo interesse temporale di perpetuare i benefitii nelle case, ò di mettervene de i nuovi, sete commune de i nostri calamitosi tempi, ne i quali molti padri poco amorevoli de i loro figliuoli procurano etiandio per vie illegitime di far loro havere di buoni benefitii, poco curandosi di far buoni gli istessi figliuoli. Et si scandalizzano poi i laici, et mormorano della vita de i Clerici, et della non buona dispensatione delle entrate ecclesiastiche, non considerando quanta parte della colpa tocchi à loro, che non allevano bene i figliuoli et li volgono à quella professione alla quale per loro stessi non erano inclinati, senza pur mai dir loro parola de i grandi oblighi che tengono, senza fargli instruire in quegli esercitii che sono proprii di quella vocatione et finalmente senza far ogni opra perche habbiano et dottrina, et costumi degni di ministri di Christo, come se per essere buon Clerico, et prete bastasse una veste lunga che tal volta anchor non si porta, et un titolo spetioso di Abbate, et di Canonico, vivendo nel resto con maggior licenza che i secolari impinguando il corpo miserabile di quelle rendite, che sono voti et oblationi de i fideli, prezzo de i peccati, et patrimonio de i poveri, con eterna condennatione del corpo, et dell'anima.</p></div3>
<div3 type="capitolo"><head>Capitolo 81</head>
<argument><p>DELLA CURA CIRCA LA ELETTIONE DE LO STATO CLERICALE ET RELIGIOSO. </p></argument>
<p>Adunque il padre, à cui è cara l'anima propria, et l'anima del figliuolo propongasi principalmente avanti à gli occhi l'honore di Dio, et il bene del figliuolo, osservi con diligenza dalla più tenera età i modi, et le inclinationi del fanciullo, l'habitudine del corpo, et molte circonstanze tali, percioche come altrove s'è detto, la natura et simplicità puerile scuopre se medesima à chi vi pone attentione, onde spuntano da principio alcuni raggi, di amor di Dio, di gusto et diletto delle cose spirituali, una modestia, una mansuetudine, et altre cose talì, che sono come tacite voci, che ammoniscono il padre qual riuscita sia per fare il figliuolo, se alla buona natura non manca la buona et proportionata educatione. Ma perche tutti i padri non odono queste voci quando è il tempo, avviene che fatto il figliuolo grande et grosso, accorgendosi già ciascuno quale egli sia, et come poco gli quadri lo stato dove si trova, si dice da tutti, quando già non vi è rimedio, costui dovea esser prete, et quest'altro dovea esser laico, et soldato. Et è questo uno abuso miserabile, et uno de i più gravi disordini nel popolo christiano, et piacesse à Dio che più di rado avvenisse, che non avviene, percioche da questa mala elettione de lo stato, delquale et secondo ilquale alcuni devono vivere, et non vive, segue poi cosi lunga catena d'inconveniente, che non bastavano poche parole per raccontarlo. Ma non per questo si prohibisce, che il padre, et la madre, non possano offerire i figliuoli loro à Dio, et far proponimento che siano Clerici, ò monaci, anzi è questo pensiero santo, et lodevole, et grato al Signore pur che come è detto, si faccia veramente con intentione, et mira di piacer à Dio, facendone particulare oratione et prendendone consiglio da huomini religiosi, et prudenti, et maturando la deliberatione co'l tempo, acciò il fanciullo sia alquanto grandetto, et possa tanto quanto render testimonio della sua propria voluntà. In tanto per meglio accertarsi di quello che più sia espediente, crederei dover essere utile, che i figliuoli destinati al servitio di Dio si mettessero in qualche seminario, o Collegio ò congregatione d'huomini religiosi, tra i quali sia disciplina, et fervore di spirito. Anzi con questa occasione dirò una cosa più oltra, che quando bene il fanciullo, et per desiderio de i parenti, et per elettione propria debbia restarsi nel secolo, nondimeno ottima cosa è lo essere stato allevato con buoni servi di Dio, perilche non saprei se non lodare quei padri, iquali etiandio per sola educatione, et sino à certo tempo, pongono le figliuole femine ne i monasterii di monache, dove però sia spirito, et timor di Dio, et pace, et vera osservanza.</p>
<p>Et se tal'hora avvenisse, che fuori dell'opinione del padre di famiglia, chiamasse Iddio il giovanetto, ò la verginella al suo servitio, non si perturbi, et non riempia ogni cosa di querele, come alcuni fanno, ma habbiala per bonissima nova. Di Dio siamo noi, et di Dio sono i nostri figliuoli, et con una piccola febricciuola, quando cosi gli piaccia, ce gli può togliere; adunque riconosca il padre, et la madre la gratia singulare che fa loro, non un Rè, et Principe terreno, ma il sommo Rè della gloria, eleggendo i figliuoli, et figliuole loro per suoi intimi servitori, et per dilette spose sue. Et per tanto guardinsi, per quanto hanno cara la gratia et temono la indignatione del gran Rè de i Rè, di non impedire in niuna maniera il santo proposito de i figliuoli che vogliono essere religiosi, anchor che sia figliuolo maschio, et figliuolo unico, offerischalo prontamente à Dio in holocausto, in odore di suavità, come del suo amato Isac fece il buono Abramo. Et come nel sesso più tenero, fece Anna madre di Samuele, laquale con tanta letitia, et esultatione di spirito, offerì al Tempio di Dio, et al culto divino il suo primogenito figliuolo. Onde ne fu benedetta dal sommo sacerdote Helì, et hebbe da Dio per la sua preonta oblatione, larga mercede di fecondità. Ne mancano nel tempo della legge evangelica, infiniti esempii memorabili di questa sorte, come ciascuno leggendo le vite de i santi può osservare. Non si vieta però, ne si dice che il discreto padre non possa procedere con maturità, et consiglio, provando lo spirito giovanile se è da Dio, et spetialmente con la pietra del paragone, cioè co'l giuditio de i buoni padri spirituali. Ma quando la vocatione è certa, et manifesta, benedicalo con ogni benedittione, et sia egli il primo à vestir con le sue mani al figliuolo, il santo habito della religione, che più accetto sacrifitio non potrebbe fare.</p></div3>
<div3 type="capitolo"><head>Capitolo 82</head>
<argument><p>COME SIA GRAVE PECCATO IL COSTRIGNERE I FIGLIUOLI À ENTRAR IN RELIGIONE, Ò RITIRARNELI CONTRA LOR VOGLIA. </p></argument>
<p>Quantunque lo stato religioso, sia come si è detto accettissimo à Dio, nondimeno guardisi ogni padre, et madre, di far giamai per qual si voglia humano rispetto, forza ne violenza alcuna al figliuolo overo alla figliuola, ne ardisca constringerli con minaccie, con battiture, ò con altri modi tali, à entrare in religione contra il lor volere. Et per dire in particulare delle figliuole femine, dove più spesso si fa questo grave peccato, non si dedichi à Dio nella religione, et nel Monastero contra sua voglia in perpetua virginità, la povera zitella perche sia nata deforme, ò storpiata, non perche il padre è gravato, et vi sono dell'altre figliuole da maritare, non per fine che i fratelli restino più ricchi, ne per altre simili cagioni di carne, et sangue, dove all'incontro, come poco fa si disse de i maschi, se lo Spirito santo spira nel cuor suo, sia pur bellissima, sia unica, sia desiderata per moglie da chi si vuole, niuno sia tanto ardito che la tolga al suo celeste sposo.</p>
<p>Et perche questi de i quali hora si parla, sono casi importantissimi, et assai communi, sappia ciascuno, che il sacro Concilio di Trento, con un gravissimo, et formidabile decreto ha detestato, et scommunicato tutti coloro, i quali constringono alcuna vergine,. ò altra donna, à entrar in religione, ò per contrario la impediscono contra sua voluntà.</p>
<p>Ma ritornando al nostro padre di famiglia, non si reputi sventurato per vedersi carico de figliuoli, et povero, ne gli cada in pensiero di ricorrere à mezzi tali, che sono con offesa di Dio, per nutrirli; ricordisi che i molti figliuoli Iddio glieli ha dati, et l'istesso Iddio è bastante à proveder loro abondantemente, per mille modi, dove la prudenza humana con i suoi discorsi non penetrarebbe giamai; raccomandisi à Dio, dilati il cuore con buona confidenza, et faccia dal canto suo quello che può, et che deve, et principalmente, attenda ad allevar bene et christianamente i figliuoli, et à farli ricchi di virtù, et quanti più ne havrà, più  se ne rallegri, percioche non ci è cosa più pretiosa d'un buon figliuolo, et sino à i filosofi gentili, hanno posto tra le felicità humane, et di questa vita, lo haver molti, et buoni figliuoli.</p></div3>
<div3 type="capitolo"><head>Capitolo 83</head>
<argument><p>COME IN PARTICULARE SI DEBBIANO ALLEVARE I FIGLIUOLI CHE HAVERANNO A ESSER CLERICI ET RELIGIOSI. </p></argument>
<p>Concludendo adunque diciamo, che il buon padre non ha da impedire, ne meno à forzare il figliuolo di eleggere lo stato altissimo della religione, et della perpetua castità, ilquale stato, Christo nostro Signore non ha voluto da principio, mettere sotto obligatione, ma ha detto chi può prendere prenda, acciò chi vuole, resti poi giustamente per sempre obligato co'l ligame della sua libera voluntà, et del suo proprio voto. Non piacciono à Dio i sacrifitii, et le offerte che non vengono dal cuore, ma sforzatamente, et molto meglio è esser buon laico nella vita seculare, che tristo religioso, ò Clerico, et generalmete parlando, chiunque desidera edificare questa alta torre, deve prima secondo l'avvertimento dell'evangelio, sedendo, cioè con matura deliberatione, far bene il conto, se ha danari suffitienti per condurla con la divina gratia à perfettione, la onde non è da correre in cosa di tanta importanza, precipitosamente, ma di tal maniera si ha da mettere la mano all'aratro, che altri non si rivolga più indietro, ma perseveri sino alla fine acciò sia salvo. Hor perche potrà essere, che Iddio faccia particular gratia, al nostro padre di famiglia, di chiamare alcuno de i suoi figliuoli, à questa sublime vocatione, per tanto si ricorda che quel figliuolo, ilquale il pietoso desiderio paterno, va disegnando di dedicare à Dio in religione, mosso da probabili conietture della inclinatione del fanciullo, et con retto et santo proponimento, et con prudente deliberatione, quel figliuolo dico doverà esser allevato con maggior cura, et maggiormente doverà andarsi esercitando nelle cose pertinenti à huomo religioso, come per esempio, sia più assiduo nella frequenza de i sacramenti, nella lettione della vita dei santi, che sono come esemplari di perfetti religiosi, nello studio de i libri spirituali, et devoti. Attenda maggiormente alla cognitione delle lettere, et massime quando sarà il tempo, a i sacri Canoni, et alla sacrosanta Theologia. Convenirà anchora che si avvezzi à servire nelle Chiese alle messe, et divini offitii, dilettandosi quasi novello soldato, di conversare ne i castri del suo signore. Frequenti più spesso le opere di pietà, habbia meno conversatione con i laici, et più assiduamente con preti, et altri huomini religiosi, fugga tutte le vanità del secolo, et in somma impari à buon'hora, et prenda diletto come si suol dire dell'arte sua.</p>
<p>Sarà anchora giovevole, spetialmente quando nel fanciullo appariscono certi segni più evidenti dell'ordinario, vestirlo da piccolo dell'habito clericale, et farlo poi promovere alla prima tonsura, si che di grado in grado, non tanto con veloci, quanto con sicuri et fermi passi, ascenda al monte santo, et al Tabernaculo del Signore. Per tanto procuri il buon padre per mezzo d'huomini di dottrina, et di spirito, che il figliuolo crescendo con gli anni, et con l'intelletto, sappia et intenda molto bene, gli oblighi di coloro, che eleggono la vita clericale, et religiosa, a i quali s'appertiene essere eccellenti in ogni virtù christiana, come quelli che sono chiamati sale della terra, et luce del mondo, ma se il sale, dice Christo, è insipido, con che si farà saporito? non è buono à nulla, se non per gettarlo nella via, dove come fango vile sia calpestato da ciascuno.</p></div3>
<div3 type="capitolo"><head>Capitolo 84</head>
<argument><p>DELLE CORTI DE I PRINCIPI. </p></argument>
<p>Non si può negare, quello che la esperienza dimostra, che molti gustando troppo de gli agi et commodità domestiche, si danno ad una vita quieta, per non dire otiosa, vivendo delle sue entrate ordinarie, non partendosi mai dalla patria, et poco curandosi di acquistare honore, ne fama tra gli huomini. Il che quando si facesse per altezza d'animo, disprezzatore delle cose terrene, et per fuggire quanto più si può i lacci, et gli intrichi del mondo, et per meglio attendere al negotio importantissimo della propria salute, non saria cosa degna di riprensione. Ma egli si vede il più delle volte ciò avvenire, per una cotal languidezza di cuore, et per non voler sopportare fatica, ne disagio alcuno, onde questi tali, ne anco nella istessa patria, si danno ad impresa alcuna honorata, ma sotto coperta di amar la quiete, et la ritiratezza consumano inutilmente gli anni megliori della vita.</p>
<p>Per tanto non mi pare che siano assolutamente da biasimare, quei padri di famiglia, massime nobili, che eleggono di mandare alcun figliuolo fuori di casa in Corte di Principe seculare, overo Ecclesiastico. Il veder varii paesi, Città, et costumi, il conversar con huomini di valore, et nobilmente allevati, il trattar negotii gravi, et passar per diversi accidenti della vita humana, parte esperimentandoli in se medesimo, et parte vedendoli in altrui, sono cose per lequali chi non è d'intelletto obtuso, et incapace affatto, acquista molta cognitione, et esperienza laquale è la madre della prudenza, et di quà avviene che i più vecchi, sogliono anchora esser più prudenti, per haver nel lungo spatio della vita veduto et esperimentato molte cose.</p>
<p>Sono le Corti per natura, come tanti seminarii, da far huomini valorosi nella guerra, et nella pace, nella città et fuori, ne i maneggi, et negotii di stato, ne i consigli, ne i governi publici, nella economia et reggimento domestico, et in molte altre cose tali lodevoli, et buone, quivi l'esempio de gli altri, lo stimolo dell'honore, il bisogno istesso, et la necessità fà gli huomini industriosi, et solleciti, et tali che in casa propria sariano stati inglorii, et di niun valore, riescono nelle Corti huomini segnalati, et di grande honore, et ornamento della patria, et alle famiglie loro. Aggiongi che le Corti massimamente ecclesiastiche chi le considera nella propria natura loro, sono come imagine di Monasterii, et religioni, si vive sotto l'obedienza d'un signore et capo, sotto l'istesso tetto, et bene spesso alla istessa mensa ciascuno hà il suo offitio et hà campo di esercitare il suo talento, sono come schuole della gentilezza, della affabilità, et d'ogni buona creanza, sono ricetto de poveri virtuosi, quivi si affinano i giuditii, quivi sono preparati i premii alle virtù et fatiche, et di la escono di tempo in tempo huomini già provati, à fine di mandarli in varie parti per benefitio publico, come rivi ch'escono da un fonte. Per queste et altre ragioni, che facilmente si potriano in questo proposito addurre, io non ardisco dissuadere totalmente al nostro padre di famiglia il mandar alcuno de i suoi figliuoli fuori di casa, ò in corte lontana, ò nella patria medesima se vi è principe et corte, essendo anco honesto che il Principe sia servito da suoi cittadini, anzi come è detto la Corte doveria essere come una scuola, et una educatione publica, dove il principe allevasse ogni maniera d'huomini necessarii per la Città et stato, et per il suo Regno, percioche niuno nasce maestro, ma ci vuole disciplina, et esercitatione, et non deve il savio Principe pensare à provedere à i luoghi, et offitii in su'l punto dell'istesso bisogno, il che si fà con disvantaggio, et pericolo, ma si devono haver sempre suggetti d'ogni maniera preparati per persone servire, non altrimenti che si faccia l'artefice de' suoi istrumenti, et però conviene allevarne molti, di molte conditioni, ilche s'è vero dalla parte del Principe, come certo pare che sia, sarà anchor vero che à i padri di famiglia si appertiene, dare al Principe de i proprii figliuoli come materia della quale egli possa fabricare istrumenti idonei al suo privato, et al publico servitio. Ma come che le cose sudette siano dette probabilmente tuttavia dall'altro lato chi vuol considerare le cose non speculativamente ma secondo la prattica, et secondo quello che si vede più communemente avvenire, non ha dubbio, che la vita delle corti è cosa piena di molti pericoli, et di molte occasioni di peccato, et un mare tempestoso, dove à tutte l'hore si sta per far naufragio, essendo ogni cosa piena d'insidie di invidie, et di simulationi, et essendo la gratia de i Principi sostenuta da un debol filo, che per ogni piccolo accidente si rompe, delle quali cose io non voglio parlare più à lungo, acciò alcuno non dicesse, che io fo offitio più di mordace, che di prudente.</p></div3>
<div3 type="capitolo"><head>Capitolo 85</head>
<argument><p>DELLA PROVIDENZA PATERNA CIRCA IL METTERE I FIGLIUOLI IN CORTE. </p></argument>
<p>Ma ritornando al nostro padre di famiglia dico che deliberando egli di mettere il figliuolo in Corte, deve avanti ogni cosa persuadersi che non tratta di piccola deliberatione et però non si avventi ad ogni ombra di apparente utilità, et di interesse, et dove habbia luogo di poter fare elettione più d'una, che d'un altra Corte, pongasi prima ad esaminar bene tutte le circonstanze, che si rappresentano, chieda consiglio, à i più intendenti, veda le riuscite de gli altri cortigiani, cerchi havere informatione della natura del Principe, et delle conditioni di quella tal Corte, dove egli hà mira, esamini anchora le qualità de lo istesso figliuolo, percioche non tutti sono atti à servire, ne à sapersi accomodare à quella maniera di vivere, la quale vuole molta patienza et uno ingegno versatile et avveduto, et che con destrezza sappia sopportare molte imperfettioni, et del signore et de suoi compagni aulici, dissimulando gentilmente alcune cose, la onde gli impatienti, i troppo sensitivi, et soverchiamente collerici, male vi possono durare, et per l'altra parte alcuni non molto accuti, ma alquanto tardi di giuditio et d'una certa semplice bontà bene spesso non fanno altro frutto in Corte, che esser il trattenimento et la favola de i Cortegiani. Non penso essere espediente, communemente parlando, il mandar i figliuoli in Corte mentre anchora sono giovanetti, ma è più sicuro lasciarli alquanto maturare, si per meglio fondarli nel timor di Dio, si perche possano dar perfettione à li studii, si anchora, acciò meno siano esposti à molti pericoli delle più tenere età, non nego però che questa regola può havere qualche limitatione, trovandosi forse alcun Principe che allieva queste piante giovanette, dico figliuoli nobili facendo haver di loro molta cura, et governo, et procurando di condurle à maturità d'ogni maniera di virtù, cosi leggiamo nella sacra scrittura, che Nabucdonosor Re, commandò che si facesse scelta di diversi fanciulli del seme reale, et della nobiltà d'Israele condotta in captività, i quali fossero senza macchia di bello aspetto, et bene ammaestrati et litterati, si che fossero degni di stare nel Palazzo del Re, ordinando che s'insegnassero loro la lingua et le discipline Caldee, facendoli nobilmente allevare, et provedere delle cose necessarie acciò dopo tre anni, potessero stare avanti il Re, tra i quali fù il grande Daniele, et i tre tanto celebrati fanciulli della fornace ardente. Et certo niuna cosa è più degna di gran Principe che allevare huomini et essere come padre di molti nobili ingegni, à gloria di Dio et publico benefitio. Vada disponendo il padre i figliuoli in quella maniera di studii, ò cavallereschi, ò Clericali, che hanno conformità con le Corti dove pretende mandarli, che se bene per esempio, nella Corte d'un Rè, acquistarà il giovane come è probabile maggior perfettione, nelle cose che à nobile Cavaliere si convengono, che nella Casa paterna, nondimeno il mostrar seme di valore, et havere qualche qualità et conditione eccellente, lo renderà amabile, et gli spianarà la via per acquistarsi più facilmete la gratia del Principe. Et quanto à gli Ecclesiastici util cosa è à quelli che vogliono caminar per la professione delle lettere, la intelligenza de i sacri Canoni, et di Theologia, ad altri che vogliono esser segretarii apporta grande entratura haver come si dice buona mano di scrivere, et molto più giova il sapere acconciamente spiegare i concetti in latino, et in volgare, et haver cognitione di historie, massime delle più vicine à i nostri tempi, et de i governi delle republiche per poter entrare ne i negotii et affari d'importanza, sotto la guida et disciplina d'alcun huomo prattico, et esercitato.</p></div3>
<div3 type="capitolo"><head>Capitolo 86</head>
<argument><p>COME PER LA GRATIA DE I PRINCIPI TERRENI, NON SI DEVE MAI OFFENDERE DIO. </p></argument>
<p>Et perche la somma d'ogni cosa, consiste nel piacere à Dio principalmente, et salvare l'anima sua, per tanto avverta il padre di non essere autore della dannatione del figliuolo et della sua propria, la onde non lo mandi in parte, dove il candore, et la integrità della fede possa periclitare, et nel resto lo mandi armato del timor di Dio, et di santi ammaestramenti, ricordandoli che cerchi di acquistar la gratia del suo Principe con esser fidele, amorevole, et diligente nel suo servitito, con haver le mani nette da ogni corruttela, et finalmente con la vigilanza, con la fatica, et con la virtù, et non habbia mai invidia à coloro, che per vie distorte et con offesa di Dio pervengono ad essere favoriti de i Principi, et però si declari à buon'hora ch'egli è christiano, et talmente è disposto à servire il suo padrone terreno, che non vuole in modo alcuno diservire al suo padrone celeste, à cui prima ha obligato la fede sua nel santo battesimo, altrimente se il padrone temporale commanda cosa contraria allo eterno, all'hora bisogna ricordarsi del detto del Salvatore: Niuno può servire à due padroni, all'hora conviene ridursi à memoria il detto de i santi Apostoli quando fu loro commandato da' Magistrati Giudei che non predicassero il nome di Christo, à i quali risposero: Bisogna più obedire Iddio che gli huomini; all'hora è tempo d'imitare quelli antichi martiri, i quali servivano i Rè pagani con somma fideltà, mentre l'honor di Dio, et la propria salute non si offendeva, ma quando altri li sollicetava à ribellarsi a Dio, et contravenire alla sua legge, non più li riconoscevano per signori ne per benefattori, ma disprezzavano i favori, si spogliavano della dignità, calpestavano le ricchezze, et se cosi faceva mestieri spargevano generosamente il sangue, et la vita propria per gloria di Dio.</p></div3>
<div3 type="capitolo"><head>Capitolo 87</head>
<argument><p>DELLA ELETTIONE DE LO STATO MATRIMONIALE. </p></argument>
<p>Habbiamo riservato nell'ultimo luogo il ragionare de lo stato matrimoniale, come quello che è principale di questa materia, dove si è trattato di allevar i figliuoli christianamente, acciò i medesimi figliuoli divenuti poi padri et madri di famiglia allevino i suoi figliuoli con la medesima disciplina, et educatione, et cosi vada con la divina gratia di generatione in generatione. Hora la maggior parte di quello che si poteva desiderare in questo luogo è già stato detto nel principio del libro, richiedendolo cosi la natura della cosa, poiche non si poteva parlare di allevare figliuoli se non con i padri, et padri legitimi per mezzo del santo et legitimo matrimonio. Tuttavia per non passarcela del tutto con silentio, ci resta anchora à ricordare alcuna cosa del tempo di congiungere in matrimonio i figliuoli, et le figliuole con alcune brevi considerationi à questo proposito. Et per cominciare dalle figliuole femine, soma che da i padri per ordinario è riputata più grave, mi sovviene quel detto del savio nello Ecclesiatico: Trade filiam, et grande opus feceris, et viro sensato da illam. Cioè marita la tua figliuola, et havrai fatto una grande opera et dalla à un'huomo sensato et prudente, dallequali parole potemo cavar molta instruttione, prima che quando è venuto il debito tempo di maritar la figliuola conviene che il buon padre satisfaccia à questo obligo di natura, et non ritenga ò per avaritia, ò per troppa tenerezza la figliuola ad invecchiarsi nella casa paterna, intendendo sempre di quelle che non aspirano à più alta vocatione di consecrarsi al celeste sposo et osservare perpetua virginità, delle quali parla l'Apostolo in quel luogo altra volta allegato, chi congiunge in matrimonio la sua vergine figliuola fa bene, et chi non la congiunge fa meglio. Secondariamente ci dimostra il savio, che non è piccolo negotio anzi grave, et importante il maritar la figliuole, si perche libera il padre se medesimo da una continua sollecitudine di conservar la castità della figliuola, si anchora perche non è facil cosa ritrovare un buon genero. La onde nel terzo luogo ci insegna il savio quali conditioni debbia ricercare il padre di famiglia in colui che disegna haver per genero, lequali brevemente rinchiude in una parola quando dice, dalla ad un'huomo sensato, cioè prudente, et di giuditio et di buona vita, et costumi, alqual ricordo molti non attendendo, vanno dietro alla nobiltà, et alle ricchezze, et a quei beni, che ò sono del corpo solamente. ò sono fuori di noi, havendo poco riguardo à i veri, et essentiali beni dell'animo.</p></div3>
<div3 type="capitolo"><head>Capitolo 88</head>
<argument><p>DEL TEMPO DI CONGIUNGERE IN MATRIMONIO I FIGLIUOLI, ET LE FIGLIUOLE. </p></argument>
<p>Ma per discorrere alquanto più in particulare della età nellaquale conviene accompagnare in matrimonio i figliuoli et le figliuole, hanno i Filosofi del mondo trattato di questo articolo, et le considerationi loro non sono del tutto da disprezzare in questa parte. Primieramente adunque riprendono la congiuntione de i troppo giovanetti sposi, come incommoda alla buona procreatione de i figliuoli per quanto alla forma et robustezza del corpo si appertiene, il che ridonda anchora à nocumento dell'animo, di cui il corpo è instrumento, percioche si vede, che i parti de gli animali novelli sono imperfetti, et piccoli, et per il più partoriscono femine, onde non è da dubitare che il medesimo avvenga anchora ne gli huomini, et l'esperienza assai lo dimostra, che i figliuoli di padre et madre troppo teneri, sono debolucci à guisa di frutti acerbi, et prodotti quasi per forza, si come anchora di padri et madri mal disposti, nascono i figliuoli infermicci, percioche il parto prende qualità da i generanti. S'aggionga che le zitelle sentono maggior pena nel partorire, et tal'hora ne morono, et alcuni naturalmente parlando hanno posto in consideratione anco questo, cioè che giova alla continenza il maritare alquanto più tardi le figliuole, affermando che quelle, che troppo per tempo si maritano sono meno temperanti, ma non ha dubbio che i corpi de i mariti giovanetti ne patiscono, et s'impedisce il vigore, et il debito accrescimento loro. Vi è anchora un'altro incommodo non leggiero che i figliuoli di padre immaturo, et di troppo tenerà età, crescono quasi seco del pari, et hanno più tosto imagine di fratelli, et di coetanei che di figliuoli, la qual cosa toglie molto del rispetto, et della riverenza paterna et meno osservano la verecundia et soggettione filiale, onde hanno poi origine molti inconvenienti, et circa la educatione et circa il governo et reggimento famigliare, parendo al figliuolo esser tanto idoneo, et capace di governare come l'istesso padre; ma per contrario i figliuoli che nascono di padri troppo attempati, et per troppo lungo intervallo si allontanano dalla età paterna, spesse volte rimangono pupilli, et non hanno da i padri quegli aiuti, ch'erano necessarii per essere bene allevati, ne essi all'incontro possono rendere à tempo à i padri loro, l'honore, et le gratie, che con ogni offitio di gratitudine sono tenuti à rendere. Parimente par da considerare, che tra l'huomo et la donna non sia grande sproportione et disparità di età, come per esempio se la donna troppo avanza l'età dell'huomo, avverrà ch'ella già sia vecchia, à tempo che l'huomo sarà nel vigore et consistenza dell'età sua, la qual cosa sole essere occasione di alienare gli animi et diminuire l'amore; per tanto i medesimi Filosofi discendendo più al particulare, hanno detto alcuni di loro che la età conveniente di accompagnare in matrimonio quanto alla donna è l'anno decimo ottavo, et quanto all'huomo l'anno trentasettesimo, ponendo intervallo circa venti anni tra l'huomo et la donna, altri hanno posto l'età del maritare la donna l'anno ventesimo et dell'huomo il trentesimo, ponendo solo diece anni di differenza tra ambedue. Hor queste cose non si possono cosi esquisitamente difinire, è però ben fatto haver qualche riguardo à questi rispetti, che sono fondati sopra probabili ragioni per quanto però non impedissero maggior bene, onde santo Agostino nelle confessioni si dole, che precipitando già egli nella sua adolescenza, nella voragine della lussuria, i suoi non hebbero cura et provedimento di sostenerlo, co'l rimedio del matrimonio, et san Gioan Chrisostomo è della istessa sentenza che i figliuoli si debbiano maritare assai presto, per fuggire il grave pericolo della incontinenza, però conviene, che l'accorto padre vadi considerando molte cose, et se ò per la complessione del figliuolo ò per altro accidente vede essere espediente, prevenga le insidie di Satana, et dia moglie al figliuolo, si come anchora lo Apostolo Paulo condescendendo alla humana fragilità lo permette dicendo: Quod si non se continent, nubant, cioè se non possono contenersi si congiungano in matrimonio, dove non si parla delle vergini sacre, ne di quelli che hanno voto et obligo di continenza, ma di quelli che sono totalmente liberi, et possono anchora eleggere l'uno stato ò l'altro. Ma io voglio sperare, che i nostri figliuoli di famiglia, allevati christianamente fuggendo l'otio, et occupandosi utilmente et osservando i ricordi che sopra si sono dati, aspettaranno con castità il debito tempo del matrimonio, si che con ragione possano essere chiamati padri di famiglia anchor essi, et non correranno come animali bruti, ma come huomini ragionevoli et molto più come christiani al sacramento venerando del santo matrimonio.</p></div3>
<div3 type="capitolo"><head>Capitolo 89</head>
<argument><p>DI ALCUNI OFFITII PATERNI CIRCA LO STATO MATRIMONIALE DE I FIGLIUOLI. </p></argument>
<p>Quanto poi tocca à gli offitii coniugali, et all'amore et carità che deve essere tra due consorti, et di molte altre cose pertinenti alla pace et quiete domestica, già altrove se ne è detto à suffitienza, et doverà il buon padre di famiglia darne particulari ricordi à i figliuoli, et figliuole oltra quello che con l'esempio proprio havrà loro insegnato, et sopra tutto gli ammonisca, che sappiano con patienza et carità christiana sopportar le imperfettioni della cara compagnia, poiche tutti habbiamo il nostro fascio, et non ci è cosa più necessaria per viver insieme pacificamente, che haver di continuo in memoria quel precetto di san Paolo, Alter alterius onera portate, et sic adimplebitis legem Christi, cioè portate i pesi, che tanto vuol dire, come sopportate i difetti l'uno dell'altro, et cosi adempirete la legge del Signore, la quale è rinchiusa tutta in un solo commandamento ch'è di amarci insieme in carità.</p>
<p>Nel resto ricordisi il padre di famiglia che il dar moglie al figliuolo è negotio di molto maggior importanza, che il comperare una casa, ò un podere ò cose tali, nelle quali però sogliono per ordinario i compratori essere molto diligenti, quanto più adunque si deve andare considerato in una deliberatione nella quale consiste tanta parte delle humana felicità, se pure alcuna felicità si ritrova in questa valle di lagrime, cioè di una buona moglie, la quale hà da esser di tanto aiuto, et sollevamento al marito, et nelle cose famigliari, et terrene, et nelle spirituali anchora per vivere ambedue christianamente trahendo il giogo maritale in sante operationi, sin tanto che con la divina gratia pervenghino alla gloria sempiterna. In una buona moglie consiste gran parte anchora della buona educatione de i figliuoli et la successione della posterità, et il mantenimento delle famiglie, et mille altri beni che saria lungo à dire. Però come altrove si è ricordato non habbia il savio padre l'occhio principalmente alla robba, et à cose tali, che per un breve piacere, partoriscono poi infiniti dispiaceri, ma guardi alla bontà, alla virtù, alla parità de lo stato di ambedue, alla conformità de i costumi, et à si fatti rispetti, che come vincoli forti et tenaci, massime con l'efficaccia del sacramento stringono gli animi con perpetuo amore; perilche se bene è giusto, che il figliuolo obedisca al padre, et resti contento à quello, che il padre determinarà della sua sposa, et consorte, poi che hà da essere certissimo che con sommo amore, et providenza procura il suo bene, tuttavia sarà cosa lodevole che con destra maniera il padre vada communicando la cosa co'l figliuolo, tanto più essendo discreto, et giuditioso, si che con sua maggior sodisfattione, et approbatione si concluda quel negotio che tanto gli importa, il che parimente s'intende della madre di famiglia, la quale è giusto, et ragionevole che per conservatione della pace commune, et per ogni rispetto sia partecipe di cosi importante deliberatione.</p></div3>
<div3 type="capitolo"><head>Capitolo 90</head>
<argument><p>SINO À QUANTO TEMPO SI ESTENDA LA CURA PATERNA DELLA EDUCATIONE. </p></argument>
<p>Potrà forse dimandare alcuno sino à quanto tempo convenga che il padre habbia cura di educare i figliuoli et quando debbia haver fine questa sollecitudine, alla quale dimanda rispondendo, dico che noi habbiamo preso questo nome di educatione largamente, non solo per quanto ci dimostra quella disciplina, che alla fanciullezza et pueritia et non molto più oltra si estende, nella quale significatione pare che i Latini lo sogliano usare ma sotto questa voce habbiamo inteso ogni cura, et diligenza paterna, che in qualunque modo è ordinata alla salute, et al bene del figliuolo. Perilche posto che il termine più remoto, et lontano della educatione, pervenisse solo sino all'anno ventesimoquinto, al qual tempo anchora secondo la dispositione delle leggi Civili, è determinata l'autorità di coloro che si chiamano curatori, nondimeno non ci è termine alcuno prefisso, nel quale non sia lecito al padre, anzi più tosto non sia debito di adoperare la potestà che Dio, et la natura, et le leggi humane gli hanno data per benefitio del figliuolo. Bene è vero ch'essendo utile in ogni cosa quel proverbio de i Greci antichi, Guardati dal troppo, è conveniente che il prudente padre rimetta alquanto di quel vigore, et moderi alquanto l'autorità sua, non con diminuirla in effetto, ma con farne partecipe il figliuolo riconoscendo in lui la maturità de gli anni, et dell'intelletto, et quella prudenza che per lo studio delle lettere, ò per altro modo si havrà acquistata. La onde crederei, che fosse espediente, che il padre non solo communicasse molte cose co'l figliuolo et ne sentisse il parer suo, ma anchora nel governo non volesse ritenere del tutto la briglia in mano, ma molte cose rimettesse al figliuolo, riservandosi le cose più importanti, et à luogo et tempo prendendo dal figliuolo relatione di quanto succede, cosi verria il vecchio padre à sgravar se stesso di molte fatiche, daria campo al figliuolo di esercitarsi nel governare, et lo terria più consolato, havendo quella parte d'honore che conviene, co'l qual modo si fuggono molti disgusti, et querele. Ma s'egli sia utile, che il figliuolo già huomo, et maritato, ponga casa da se, et diventi capo di famiglia, percioche questa è questione che pare che già ecceda il nostro trattato, et non se ne può dare certa regola, dipendendo la risolutione da molte circonstanze particulari, non mi tratterrò più oltra, essendo tempo di far fine, tanto dico, che in ogni luogo et in ogni stato, doverà il nostro buon figliuolo et christianamente educato, conservare la debita obedienza et riverenza verso il caro padre, come leggiamo nelle sacre scritture che fece il buon Isac verso Abraham suo padre, et verso Isac Giacob, et verso lui i suoi figliuoli et spetialmente il diletto Gioseppe, quantunque non solo havesse figliuoli ma fosse già vecchio, et con tanto grado, et preminenza nello imperio dello Egitto che tenea il secondo loco dopo Faraone.</p></div3>
<div3 type="capitolo"><head>Capitolo 91</head>
<argument><p>CONCLUSIONE DELL'OPERA ET RENDIMENTO DI GRATIE À DIO.  ET ULT.</p></argument>
<p>Siamo pervenuti con la divina gratia, honorandi padri di famiglia, io al fine di questa mia forse troppo prolissa opera, ò discorso, che egli si sia, et va parimente al fine desiderato della vostra virtuosa, et christiana educatione de i figliuoli si è ragionato come dovete ricordarvi, da principio delle cose, che precedevano avanti la educatione, et poi della educatione istessa, però nel primo luogo, si disse della eccellenza, et santità, de lo stato matrimoniale, et de i buoni, et veramente christiani matrimonii, onde si acquistano i legitimi figliuoli; si disse anchora delle dispositioni più vicine alla educatione, cioè della buona forma, et habitudine del corpo, et si mostrò la necessità di cominciare à buon'hora à bene allevare i figliuoli, come base, et fondamento di tutta questa fabrica successivamente, perche il fin nostro è Dio, et la gloria sempiterna, che consiste in vedere et fruire l'istesso Iddio, alqual fine si perviene con l'osservanza de i divini precetti, et questa ha da essere la regola et la norma di tutte le nostre attioni, però si prese a mostrare brevemente quasi una somma della dottrina christiana, trattando però le materie più prattica, che speculativamente et cavando di continuo ricordi christiani proportionati, et accommodati al nostro proposito. UItimamente procedendo di età in età, et discorrendo de i varii stati di vita lodevole, et christiana, si è cercato di fare il nostro figliuolo di famiglia tale, che già possiamo prometterci di lui, et sperare che con l'aiuto del Signore sarà utile Cittadino della patria terrena, et finalmente sarà admesso al consortio de i Cittadini della patria celeste, nellaquale già siamo scritti, et l'andiamo cercando per questo pellegrinaggio, pieno di fatiche, et di pericoli, sino che perveniamo alla eterna tranquillità et riposo. Adunque è ben giusto, che, et da voi, et da me si rendano molte gratie al padre de i lumi, da cui descende ogni dono, et ogni bene, et per ciò, et per me, et per voi dirò in questa guisa: Ti benedico, et ringratio Signor Iddio mio, che mi hai condotto sin qui, sì che almeno in qualche parte, io habbia potuto ubidire al desiderio di quel diletto servo tuo, à cui ti piacque d'inspirare, che mi commandasse di prendere questo peso maggiore assai delle mie forze, so che per la mia ignoranza, et per la minor diligenza di quello che la materia richiedea, trovaranno gli huomini intendenti, et giuditiosi molto che riprendere in questo libro, appresso à i quali, non posso, ne debbo escusarmi, assai mi scuserà la humanità loro de gli errori humani. Ma se per caso, che tu benignissimo Iddio no'l voglia, inavedutamente, ò ignorantemente havesse io scritto cosa alcuna, che non conformasse interamente con la dottrina et determinatione, et co'l senso, et consenso della tua santa Chiesa, di questo ti chiedo humilissimamente perdono protestandomi à i piedi della tua misericordia, che ciò è avvenuto fuori della mia intentione, si come tu Dio mio, scrutatore de i cuori, et più intimo, et più presente a me, che io stesso non sono, lo sai, et vedi; sono per gratia tua christiano, sono quantunque indegnissimo, sacerdote, sono nato, et allevato dalle mammelle di mia madre, sino à questo tempo, che è il fine dell'anno quarantunesimo di mia età, nella tua Chiesa Romana Catholica, et Apostolica à cui hoggi presede il tuo Vicario et successore del tuo beato Apostolo Pietro, Gregorio Terzodecimo sommo Pontefice et Signor nostro et in questa Chiesa fuori della quale non è salute, intendo con la tua divina gratia vivere et morire. Ma da parte de i miei buoni padri di famiglia et servi tuoi, ti ringratio Signor Iddio mio, che hai dato, et concesso loro figliuoli, ma quello che più importa buoni figliuoli inspirando nel cuor de i padri di prender cura di allevar bene, et christianamente i figliuoli come sono obligati, et à i figliuoli di ubidire alle eshortationi et alla buona disciplina paterna; cosi ti piaccia Signore di tempo in tempo à tutti i padri che saranno, imprimere nel cuore profondamente l'obligo grande, che hanno di renderti i figliuoli che tu gli dai, si che dopo la cura dell'anima propria, non habbiano alcun pensiero maggiore che dell'anima de i figliuoli allevandoli bene, et christianamente per te Signore, et padre nostro, in cui si rinchiudono tutti gli altri beni privati, et publici, ne fuori di te, ne senza te, può essere bene alcuno, percioche tu sei ogni bene Iddio trino et uno, à cui sia honore, gloria, et rendimento di gratie in tutti i secoli de i secoli. Amen.</p></div3></div2></div1>
</body>
</text>
</TEI.2>
