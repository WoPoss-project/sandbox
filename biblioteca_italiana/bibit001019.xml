<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia (1688)</title>
      <author>Girolamo Venier</author>
    </titleStmt>
    <extent>108 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001019</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML</item>
    </change>
  </revisionDesc>
</teiHeader>

<text>
<body>
<div1 n="Relazione di Francia (1688)">
<head>RELAZIONE DI FRANCIA DI GIROLAMO VENIER AMBASCIATORE ORDINARIO A LUIGI XIV
DALL'ANNO 1682 AL 1688</head>
<opener><salute>SERENISSIMO DOMINIO.</salute></opener>

<p>Se l'incombenza di riferire il sistema e gli affari delle corti
è un debito di obbedienza imposto da provvida legge a chi
ritorna dagli impieghi stranieri, l'attenzione particolare alle
gravi occorrenze della Francia è un obbligo che dovrebbe imporre a se stesso l'Eccellentissimo senato, perché essendo quel regno un
teatro di nobili vicende ed un arringo aperto a tutti li dibattuti
emergenti d'Europa, rappresenta ad ogni momento variati gli
oggetti, e somministra, massime nella incomparabile congerie
presente, motivo illustre a riflessi. Non può dunque l'angusta
mente della Patria figurarsi esercizio più proporzionato al real
servizio che quello di investigare gli oscuri recessi di quel gabinetto, potendo dalle viscere esaminate di quella Monarchia tirar l'oroscopo di tutti i gran successi del mondo, e preparare
alla propria prudenza più assicurati consigli.</p>
<p>Tocca alla tenuità di me Gerolamo Venier far questo insigne apparato alla pubblica sapienza e mostrar le cospicue ruote
che muovono quel grande edificio, i fondamenti che lo sostengono, e le minacciose disposizioni che lo circondano.</p>
<p>Ardita è l'impresa mia come che i miei deboli sforzi devono solo mostrar la dovuta rassegnazione a' venerabili decreti
dei progenitori, ma basterà nella proporzion del cimento la gloria di averlo affrontato, e sarà adempito il mio voto se l'Eccellentissimo
senato attento per proprio profitto al pregio della ricca e vasta
materia, non rifletterà che col generoso compatimento alla imperfezion del lavoro. Procurerò con economia diligente abbandonare il superfluo ed abbreviare i tedj all'Eccellentissimo senato per
quanto potrà permettere un dilatato ed inesausto soggetto di
 narrazione che di fini, di massime e di interessi conglobati dai
scherzi della sorte nell'ampio giro di quasi sei anni.</p>
<p>Farò come debbo unico scopo della mia attenzione il bianco della verità, alla quale senza affettare il lusinghiero stile di
falsa lode, sarò con immutabile costanza fedele, ed inviolabilmente attaccato. È gran tempo che la fortuna, la prudenza
ed il potere hanno assegnato alla Francia, i titoli delle maggiori grandezze, sia per qualità della forza, per valore della nazione, per l'opulenza delle provincie, per l'abilità dei ministri o
per l'applicazione del sovrano o per la vastità dei disegni, esige quella corte da tutti il timore, e merita dalla maggior parte
delli uomini la venerazione massime nel regno presente, che può
dirsi quello delle meraviglie per le grandi azioni del monarca
che regge e per il concorso di una esagerata felicità dei successi. M'accinsi alla obbedienza dei pubblici incarichi per servire
in quella ambasciata in tempo che lottava il destino dei due imperi nelli cimenti nell'attacco di Vienna. Arrivai in Parigi nei
momenti stessi che giunse la notizia della sua liberazione, colpo col quale il braccio onnipotente abbassò l'orgogliosa fronte
degli ottomani, e sconvolse qualche massima stabilita fra i principi stessi della cristianità.</p>
<p>Le scarse apparenze di gioja date in Francia per sì gran
successo, fecero sospettare il ministero di desiderj opposti a questo massimo bene, o per le idee figurate di ottenere con facilità
la corona dei Romani, o come altri l'accusavano allora per vedersi con tal caduta spianato il cammino all'universale Monarchia. Queste però furono seminagioni dei suoi nemici più che
vere penetrazioni, sibbene la vivacità de' spiriti essendo maggiore tra quella nazione che altrove, può con sicurezza dirsi,
che ivi più che in altro luogo regni la ambizione dell'ingrandimento tanto naturale a tutti i potentati del mondo. Vero è che
giudicò la Francia dover in questo gran cambiamento cangiare
oggetti, e come prima era di far argine all'irruzione de' barbari, ed acquistare con i titoli di deliberator dell'imperio credito
e potere superiore ad ogni altro in Alemagna; si contentò poi
nel fine dell'83 insultare il Paese Basso spagnuolo con molte
 devastazioni le quali furono forse eseguite con maggior rigore
dell'intenzione stessa del re. Dichiarata da' Spagnuoli la guerra,
finì coll'aquisto importantissimo di Lussemburgo, e questa impresa unita col bombardamento di Genova ed alla strepitosa
andata di quel doge in Francia, collocarono sopra l'apice della
grandezza la Monarchia, ma insieme infiammarono sempre più
con le invidie delle altre corti i desideri del suo abbassamento.
Per impedirlo pensò il ministero di pigliar tempo per le fortificarsi. Si bramò la pace, ma non si ottenne che la tregua, onde quella sicurezza che non si poté dare alle conquiste con i
trattati, fu data con un numero prodigioso di fortificazioni, e
quella gloria che si credé non dover cogliere nel mondo proseguendo l'esercizio delle armi, si procacciò appresso Dio col
fare la guerra alli Ugonotti abolendo gli editti di Nantes, abbattendo i templi e forzando gli eretici a camminare sopra il vero
sentiero della cattolica religione.</p>
<p>In questo mentre vigoreggiavano le dispute colla corte di
Roma, e vedendosi che il conflitto si faceva solo con la penna e
con le minaccie, i nemici della Francia interpretarono questa insolita moderazione come effetti sforzati dell'impotenza. Appoggiato questo discredito al male dal re che con interna corruzione di umori l'afflisse, si credé subito intepidito l'accostumato
favor della sorte, e che dovesse la Monarchia colle vicende del
mondo avvicinarsi al stato e forse alla diminuzione, ma rasserenò in un istante colla salute del re il cielo francese e la
morte dell'elettore di Colonia irritando il bollente ministero, si
diedero nuovi segni di ristabilito vigore. L'attacco, l'acquisto di
Filisburgo, la riputazione riportata dal Delfino, la protezione
prestata al profugo re della Gran Brettagna, i grandi apparati
per resistere alli interni ed esterni nemici, sono tutti segni di
robusta complessione.</p>
<p>L'ecclissi universale però d'Europa e la dichiarazione
della maggior parte dei principi contro la potenza cristianissima, fa che si sospendano i giudicj per decidere se veramente
stanca o indefessa nella protezion della Francia continui a militar sotto l'insegne della Francia ed a regnar su quel trono. Fu
 sopra di esso pel corso di 46 anni compagna quasi indivisibile a
Luigi XIV, il di cui ritratto rappresentato al mondo dalla fama,
ed a Vostre Eccellenze dalla virtù dei miei precessori, io non toccherò che
con poche ombre di inchiostro, e con quei colori che vagliono
a figurar i delineamenti alterati dal tempo e dagli accidenti.</p>
<p>Già è noto che nel secolo presente re maggiore non ha maneggiato scettro, e che gli attributi di grande gli sono concessi
dalli suoi stessi nemici. Nessun principe seppe mai meglio servirsi dei privilegi della nascita, di una esperienza contratta in
tanti innumerevoli affari che ha promosso col movimento perpetuo della sua intraprendente potenza. La natura lo ha dotato
di aspetto maestoso, di temperamento forte, di comprensiva felice e di cuore risoluto, di prodigiosa facilità in nascondere le
passioni, e mostrar l'opposto di quello che più lo possedono. Sa
ritenere come sacrario nel fondo del cuore custodito il segreto.
Usa quanto conviene della ritiratezza perché non scordino i
sudditi la venerazione dovuta, alternando però le riserve e l'affabilità raddolcisce bene spesso il grave contegno e attrae gli
affetti. Tali doni sono documenti della adolescenza, convertiti
in natura, onde si può dire che il Mazarini superstite collo spirito regni nel sepolcro come regnò nel gabinetto. Alla massima
da lui inspirata di tener divisi li ministri si accoppiano molte
altre regole di prudenza lasciate in iscritto, e sono il modello
della saggia condotta presente. Vengono così aggiustatamente
appropriate dal discernimento del re, che in molte cose è la
Maestà Sua l'anima del consiglio, principe insieme e ministro,
onde con la sua voce pronuncia per lo più la fortuna quello che
vuol concedere o negare ai popoli che gli sono soggetti. È il cristianissimo, risoluto in tutti i negozii, abile nella maggior parte,
giusto quando non prevenuto, magnifico in tutte le cose proprie,
liberale con certo interesse di gloria, vera meta dei suoi elevati pensieri ama la vita presente, teme la futura, onde apprende tutto ciò che riguarda la propria preservazione. Grandi cautele si usano anche dove immaginarj possono essere i sospetti,
nessuno non noto si avvicina al re, che il capo delle guardie
non si ponga in sito opportuno ad impedire occorrendo la
 temerità di qualche enorme attentato. Tra esse guardie non si
ammettono per nuovo decreto i forestieri, fa il re bene spesso
oltre il suo primo valletto di camera, dormir vicino Bontans
suo più antico e fedele, ma è necessario che tema molti chi fa
temer molti. Dall'amor del vivere non solo è inseparabile
quello della salute, ma così radicata la passione d'esser creduto
rispettato dalla stessa natura, che con gran studio nasconde il
male, e con gran pericolo ne parlano quei che lo penetrano
quanto succede nel re. Nella crisi sofferta così lunga e penosa,
il maggior pregiudizio provenne dall'averne nascosta l'origine
e la importanza. Per gran tempo lo simulò totalmente, indi lo
sprezzò per farlo credere minore, questa condotta diede campo
alla corruzione di diramarsi e di formar radici tali, che fu poi
molto difficile il svellerle, e mise in gran contingenza la salute e
la vita di Sua Maestà. Li rimedj più miti ed il ferro leggermente adoperato fece moltiplicare a quest'idra malefica i capi, benché con
frequenti piccole operazioni si fosse cercato di svellerli. Si convenne con un più gran colpo troncarli tutti, ma tanto era profonda la piaga, così incalliti i sini, che l'arte e l'applicazione
crederono più volte aver invano sudato. In ciò apparve veramente oltre il supposto trascendente l'ardire del re. Prese da sé
solo la risoluzione del gran taglio. Lo eseguì coll'assistenza
di Lunois e Maintenon; il figlio, il fratello e gli altri principi
del sangue lo seppero con ammirazione dopo il fatto. Videsi allora
una gran prova del suo temperamento; in tanta sofferenza, in
tante scosse della natura trafitta appena ebbe Sua Maestà pochi accessi di febbre, la di lui intrepidezza fu meravigliosa, molta l'altrui apprensione, ed infiniti i giudizii quantunque non debbasi
prestar fede alla scienza luminosa degli astri, ad ogni modo sopraggiunta questa infermità sui confini del quarantesimo anno dell'età del
re, e trovandosi che tutti gli astrologhi che aveano copiato dalla
stessa anticipatamente le gesta innumerabili di questo monarca,
non aveano voluto con la predizione oltrepassar questo punto
della sua vita.</p>
<p>Fu da molti divulgato che si leggesse nel firmamento il
termine dei suoi giorni o la mutazione dei passati benignissimi
 influssi. In effetto fu allora sospeso per qualche tempo il favor
della sorte, ed in breve poi riprese l'ordinario corso ed alla mia
partenza appariva non solo la Maestà Sua ma poteasi credere in istato di salute perfetta, anzi ardirei assicurarla tale, se in questo
genere di mali non si covassero bene spesso impercettibili semi che crescendo col tempo fanno ripullulare il veleno. Aveva
la Maestà sua prima di questo attacco dati segni di molta devozione, ma furono rinforzati all'aspetto del pericolo e tuttavia
continua con dimostrazioni esemplari nella frequenza dei più
sacri ufficj; l'esame però di questa professata pietà è molto difficile, perché urta in gravi scogli ed in azioni fra se stesse opposte. Da esse prendono fiato molti discorsi, ma sono morsi della malignità che da titoli rei d'ipocrisia ha sì lodevole apparenza. Non si trovarono mai gran corti senza gran vizii onde non
è da stupirsi se in quella abbia luogo la mordacità, ma come i
cortigiani pigliano misura dal principe in seguir la virtù o
il suo contrario, non si può negar che questi esempi di pietà
non produchino, a dispetto dei più maligni, ottimi effetti.</p>
<p>Madama de Maintenon occupa gran parte dei pensieri del
re, li tien fissi in queste pietose inclinazioni, applica ella pure
ad azioni veramente divote. L'erezione del convento di San Ciro
ne è un insigne e sontuoso testimonio, dove si trattiene ben
spesso nell'educazione di 400 damigelle di famiglie nobili e povere che ne escono provvedute. Ha madama di Maintenon spiriti
sublimi, maniere insinuanti, intelligenza superiore al sesso, dotata di discrezione e di modestia. Passa la Maestà Sua molte ore del
giorno seco, allegerisce l'animo col deporre nella di lei confidenza le più nojose cure e più spesso quelle che più l'opprimono non sono quelle del regno.</p>
<p>Sentì una scossa tremenda il suo spirito quando nella
lontananza de' principi di Contì furono intercette innumerabili
lettere con detrazioni contro la stessa sacra persona di Sua Maestà e
particolarmente intorno questa amicizia. Degnò il monarca di
compatimento che i rampolli delle famiglie più beneficate producessero germogli così infelici, parve un castigo della sua curiosità punita dalla troppa investigazione, e che la fortuna non
 avendo fino allora potuto colpirlo negli incontri memorabili
avesse cercato questa domestica traversia più sensibile, perché
più vicina al cuore per non renderlo esente dalli effetti dolorosi
della umanità. Nell'esaltazione dei più afflitti pensieri viene
bene spesso ivi mescolato esame delli affari del regno. I ministri stessi passano alcuna volta nell'appartamento della Maintenon per conferire col re. Fu creduto che la massima di pace
nudrita per qualche tempo fosse insinuazione di questa dama,
ma deve piuttosto dirsi che fosse un suo desiderio secondato dal
signor di Louvois il quale cercò forse con questo ed altri mezzi di
conciliarsi con essa lei che gli era poco disposta per antica alienazione, ma fu apparente e passeggero il componimento, mentre
ella costante nella protezione della casa Colbert, verso la quale
è ereditario, radicato e irrevocabile l'odio di Louvois, non poté
il bollente suo genio far maggior violenza alla propria passione
onde suscitati dagli accidenti altri riguardi spregiò poi le compiacenze di Maintenon, portò i consigli o la volontà del re alla
rottura. Deve stabilirsi che per grande esser possa in Francia
ogni altro favore, prevale sempre quello del signor di Louvois
per il vigor del talento, per il merito della sua abilità, perché
non vi è capacità che oppor si possa ai suoi consigli ed infine
per esser così ben instruito nell'arte di condurre il sovrano nel
suo parere che giammai troverà chi l'agguagli. Egli è ardito,
impetuoso, fiero in tutte le sue azioni ma di lucido perspicace,
gusta la ragione quando la ascolta, agisce con facilità indefesso
e sempre applicato, ordina con altura, vuole cieca la rassegnazione, negli affari di guerra esercita imperio sopra gli stessi generali, quelli che non soffrono il giogo o non sono impiegati e
restano senza avanzamento. Nessuno mai intese la economia militare meglio di lui; ma tra li vantaggi del re non sono negletti i propri; molto ritrae dalla sopraintendenza de' bastimenti, infinitamente dal generalato delle poste, è opinione che la sua opulenza eguagli e forse superi quella di più di un sovrano d'Europa. Pure è sempre crescente perché nei risparmj domestici
egli trova una miniera che moltiplica all'infinito la sua facoltà.
Questa condotta serve non solo a tesoreggiare per la posterità ma
 ad alienare l'osservazione delle sue ricchezze; è solito impiegar
gli affetti del re con l'ostentazione di aver per unico idolo delli
suoi pensieri il vantaggio e la gloria di Sua Maestà. Conosciuto il signor di Curtanuò suo primogenito incapace di sostenere l'eredità
del ministero del quale godeva la sopravvivenza, fece passar questa in testa di un cadetto chiamato Barbesieu e mostrò tal sacrificio puro motivo di zelo per il bene benché remoto della corona.
Può essere ad ogni modo una ragione di privato interesse per
diramar la famiglia e nobilitarla da un canto con le cariche più
cospicue della guerra essendo di già Curtanuò capitano colonello
della guardia detta dei 100 Svizzeri, e continuarla dall'altro nel
favore colla sopravvivenza passata nel signor di Barbesieu; con industre attenzione attribuisce Louvois l'onor dei gravi consigli
alla perspicacità del sovrano che compiace di essere ritenuto
solo il moderator della monarchia, che dispensatore delle grazie e l'autor di tutte le risoluzioni e de' grandi affari. Mostra
perciò l'avveduto ministro di ricever ogni lume dal chiarissimo
intendimento del Monarca che serve, e se talvolta dispone il re
inscio Louvois, o contro le sue istanze, internamente festeggia
perché dato dal sovrano questo segno di sperare non condotto
ed indi sicuro di girar per gran tempo la volontà del padrone.
Per ordinario sprezza i clamori dei sudditi e l'odio della corte,
domina con la necessità e col timore più che colla inclinazione
e affetto dei popoli.</p>
<p>Pelletier si attrova dotato di non mediocre sufficienza non
totalmente appropriato alla vasta direzione di sì gran macchina
composta di tante ruote a lui per la maggior parte sconosciute
ed inoltre condotte con insidiosa accortezza di un numero infinito di partitanti e bassi ministri, che nelle riscossioni e nei
riparti ponno divertir con rivoli angusti ma molteplici d'oro il
concorso più dovizioso all'erario. Posto però dalla casa Tellier
alla direzione di sì grande economia, sarà sostenuto.</p>
<p>Chatoneuf è il quarto segretario di Stato per il dipartimento degli interni ma importanti affari del regno, è in carica
ereditata dal padre di poca occupazione e rilievo ed egli ha la
capacità eguale all'incombenza, poco accade dir sopra di lui,
 perché poco influisce di sorte felice e rea all'importanza della
Monarchia.</p>
<p>Non può dirsi lo stesso del padre della Sese della compagnia di Gesù confessore del re, è egli ardito, provveduto di sentimenti accomodati alla politica egualmente che alla religione,
soddisfa con certa apparente osservanza il pio genio del re, si
rilascia dove l'interesse di Stato e l'inclinazioni dei ministri
coi quali sta unito ricerca facilità ed autorità trascendente sopra la disposizione di innumerabili opulentissimi beneficj che
dispensa la maestà del re col suo parere, e piuttosto con la di
lui volontà; infinite delle principali famiglie che cercano la fortuna per un cadetto per via ecclesiastica si rendono a lui dipendenti con servirgli a sommissione, avvantaggia in molte cose la
sua religione senza scordare la sua famiglia molto arricchita ed
avanzata. La corte di Roma grandemente avversa tiene che tradisca piuttosto che regoli la coscienza del re, che egli certo
maneggia con disposizione totale.</p>
<p>Oltre questi soggetti adoperati dal monarca come istrumenti proporzionati a reggere la mole degli affari, altri ancora
hanno parte al cuore ed alla grazia di Sua Maestà senza però ingerirsi negli affari dello Stato.</p>
<p>Il signor duca di Rochefocaut gran cacciatore e gran maestro della guardarobba, occupa gran posto negli affari del re,
parla Sua Maestà sovente seco con tuono e giro piacevole di discorso.</p>
<p>Il duca di Fogliada ha estorta più che guadagnata la regia
inclinazione con una costante idolatria verso il sovrano; gli
consacrò con gran pompa negli anni decorsi una statua dorata,
cui arde innanzi faci notturne che rischiarano li trionfi, per
se stessi però pur troppo illustri del monarca rappresentati nella piazza detta da essi delle Vittorie.</p>
<p>Il duca di Noailles capitano della guardia e il comandante d'Armagnac della casa di Lorena gran scudiere di Francia, il marchese
d'Humieres governatore di Fiandra e gran maestro dell'artiglieria, hanno sopra gli altri la propensione e l'occhio benigno di Sua Maestà.</p>
<p>Il duca di Vendomo tiene pur gran parte nella regia
 grazia, ma può credersi che portata da Sua Maestà in estremo la sua
tenerezza verso i propri figli naturali venendo questi da linea
spuria di Enrico IV voglia sollevarlo con la sua parzialità per
rendere in avvenire con tale esempio più riguardevole i propri
di non legittimo letto.</p>
<p>Volata la penna intorno alla persona del gran monarca e a
chi serve la sua grandezza non deve maggiormente dilatare i
suoi giri senza prima avvicinarsi al centro luminoso, se volesse
il re cangiare il suo antico e splendido emblema del sole, vi è
chi vi adatterebbe e non senza ragione la Fenice non solo per
la singolarità del merito e della gloria, ma per la sicurezza di
rinnovarsi nelle grandi speranze del Delfino. Ha conservato questo principe li propri talenti, come gioie rinchiuse delle quali
ha parso che non sia ornato che nel tempo del suo trionfo. È
egli di temperamento serio, nascosto e di tarda produzione;
hanno molti maestri gettati semi preziosi di erudimento nel di
lui spirito. Affaticato però e oppresso dalla moltitudine, non
parve corrispondesse subito il frutto agli altri sudori, ma il
duca di Montosier soggetto di integrità e di virtù e distintissime parti, fatto suo governatore impresse con documenti non scolastici nel di lui animo sentimenti grandiosi di liberalità, di fermezza, di affabilità e di elevatezza di cuore. Amante però il Delfino e timido del padre, sempre vicino alla di lui autorità, modesto di temperamento non era solito mostrare in pubblico le
sue degne parti. In privato con la sorella principessa di Contì
con alcuna dama e con qualche giovane cavaliere che ammette
alle frequenti caccie, parla giudiziosamente e svela i nobili
sentimenti che in sé racchiude. Nei primi anni del suo matrimonio si mostrò con gran tenerezza per la Delfina, in questi ultimi alcuna favorita ha più tenuto a bada che occupato
il suo cuore. Al minimo desiderio del re se ne è egli con facilità e prontezza staccato senza sentimento e dolore.</p>
<p>L'occasione di Filisbourg fece poi la pietra del paragone
per conoscer la finezza del suo valore; ha interamente rimossa
l'opinione poco favorevole di sua riuscita. È spiccato nella generosità duplicando e triplicando quel premio, che era solito il re
 dare al valore degli ufficiali e soldati; nell'affabilità mostrandosi con essi facile, trattabile, umano nella infaticabilità e intrepidezza e coraggio, levandosi la notte di nascosto vegliava alla
sua sicurezza volendo essere in tutto presente, esponendo se
stesso e trovandosi in mezzo al pericolo con una tranquillità
così posata di spirito che fu chiamato dall'esercito Luigi l'ardito. Non si può credere quanto la tenerezza del padre si sia
commessa a questa innaspettata riuscita, né quanto abbia il
Delfino contento di se stesso acquistato di possesso e di libertà.
Al suo ritorno a Versailles si vidde più facile al discorso, più
soddisfatto e più ardito. Con ogni ragione vorrebbe che continuasse il padre ad impiegarlo, mentre l'affetto che ha per li suoi
sentimenti limitati e modesti lo mettono al coperto da ogni
risoluzione pericolosa. Madama la Delfina suora dell'elettor di
Baviera porta dalla nascita una elevazione di spirito vivace e
nobile senso. Ha colla Francia l'onor di aver avuto il letto fecondo di tre principi dotati di un'indole mirabile e ripiena di
grandi speranze.</p>
<p>Il duca di Borgogna è il primogenito e quello che dà i
saggi maggiori di attitudine, di risoluzione e di apprensione felice e di nobile fierezza; del duca d'Angiò e di Berry troppo tenere piante non si sa per anco distinguere qual debba essere la
speranza del frutto.</p>
<p>Simulacri d'ornamento, più che di sostegno sono intorno
al soglio reale gli altri principi del sangue, Monsieur unico fratello del re con il titolo di duca d'Orléans è principe di molta
intelligenza, di spiriti nobili, di esatta puntualità nelle formalità
della corte, affabile, umano, disposto alla compiacenza, amante
dei piaceri che comunica a tutta la corte. Ha più favoriti, ma
l'assoluto dispositore della sua volontà è il signor cavalier di <hi rend="italic">Lorena</hi>
soggetto ardito, interessato ed abbandonato alle delizie ed al
lusso. È il duca d'Orléans pieno di valore ed in tutti gli incontri ne ha dato prove eccedenti alla sua nascita stessa. Amando
però di vera tenerezza fraterna il re, non ha mai dato minima
ombra alla regia autorità, quantunque abbia potuto averne fomenti e partito pronto, è egli solo ambizioso di un leggero
 applauso e di stima e di frequenza in fargli la corte; del rimanente vive ai suoi genii ed alla quiete. Da qualche tempo
l'eredità della moglie l'ha messo in prospetto che gli affari, e la
successione Palatina dà cospicuo nicchio al suo nome nelle
emergenze d'Europa.</p>
<p>Tre sorelle delle picciole figlie di Francia perché figlie di
uno zio paterno del re si offeriscono in ordine per la dignità
della nascita, primogenita è madamigella di Montpensier, della
quale si è occupata in altro tempo la fama per il partito preso
nelle rivoluzioni interne, avendo ella stessa alla Bastiglia rivolto
ed acceso il cannone contro il re. Inoltre le sue private passioni
diedero bene spesso materia di discorso, alcuna volta di commozione, è varia nei suoi pensieri e tenace per fantasia di corte
pretensioni d'onore, come a suo tempo fu istrutto l'Eccellentissimo Senato.</p>
<p>La duchessa di Guisa e la gran duchessa di Toscana sono
le altre due sorelle, ma poco, men che abdicate dal commercio.
La prima per i pensieri rivolti a Dio totalmente, rivolta ed occupata in opere di pietà, l'altra rinserrata con libertà di sortire nel chiostro di Montmartre, ov'è rinserrato il suo inquieto
spirito più che la persona.</p>
<p>Avendo cesso alla natura i diritti della vita senza però lasciar di vivere nell'opinione e stima dell'universo, il principe
di Condé rimane superstite a questo titolo ed alla gloria del
padre il figlio. È il presente principe di Condé di raro spirito, di
somma capacità, di virtù ardita, di sentimenti nobili, sostenuti e
fieri. Nell'arte militare di valore uguale al padre ma non nella
capacità, in effetto gli è mancata perché il re non ha mai voluto confidar a lui il comando, delle armate e morì il padre con
questo appassionato, ed inconsolato desiderio. Nella scuola di
corte egli è sommamente sperimentato, coi cortigiani però è sostenuto e coi forestieri umanissimo. Ho io ricevute distinte prove di cortesissimo genio, posso dire che le devo al carattere, e
mentre egli professa gran venerazione per la serenissima Repubblica. Questa è una eredità lasciata dal padre che era ricolmo di gratitudine verso la grandezza della patria.
 </p> <p>Il duca d'Enghien è uscito in concetto di gran spirito, e
di giudicioso riflesso correggendo col tratto il vizio della natura. Nella campagna di Filisburgo ha dato gran prova d'innato
coraggio, gli anni adolescenti promettono i più maturi fecondi
d'una mirabile riuscita. Ha sposato una figlia del re con la
Montespan che gli renderà sempre proclive lo sguardo e la inclinazione del re. Fu rapito da morte acerba il principe di Contì al ritorno della campagna d'Ungheria, principe d'estremo valore, vago di gloria e ripieno d'onore. Lasciò la moglie principessa di Contì ora detta la vedova, e questa figlia del re con la
Valliere di rara bellezza di spirito e tratti di molto superiori al
commercio, degna invero del reale affetto che intero possede.</p>
<p>Il presente principe di Contì che ereditò il titolo dal fratello defunto è soggetto di tutte quelle parti che la natura liberale, e l'educazione studiosa può profondere sopra un soggetto
del suo rango. Ha spiriti sublimi, saper dilatato, valor inimitabile, risoluzione che alcuna volta gli fu dannosa. Gli errori
del suo viaggio in Ungheria sono assai noti, ma sopra il tutto
dolsero grandemente al re le scoperte pratiche, che egli teneva
con la più nobile gioventù della corte, di mordace commercio
e direttamente offensivo la persona del re. Molte e molte lettere
svelarono il <hi rend="italic">crimen</hi> che si rese maggiore per i riguardi di Stato
che contenevano. Pagò questo principe con l'esiglio la pena di
questo segno, sebbene fu piuttosto usato rigore per indurlo a
scoprire gli autori di certe cifre le quali fra le numerose lettere
furono intercette; che per altro riguardo. Il suo costante silenzio per osservar fede agli animi gli acquistò lode appo la
corte con favore appresso il re. Non vi sarebbe soggetto in
Francia più capace di mettersi alla testa di un partito, ma sin
che il presente monarca sederà sul trono, non vi è chi possa
inalberare insegne ribelli sotto qualsiasi pretesto. Non è molto
che questo principe ha sposato madamigella di Borbon figlia
del presente principe di Condé e sua cugina in secondo e terzo grado.</p>
<p>Vanno del pari i principi del sangue con i naturali del
re. Il duca d'Humene figlio con la contessa di Montespan possiede nella sua adolescenza quel più a che può giungere un
 principe nella sua virilità, è un prodigio di sapere, di prudenza,
di avvedutezza e di tratto, peccò in lui la natura col scomporgli
il destro piede, onde assai pende, e con gran incommodo cammina; a cavallo però è robusto e forte, e un giorno occuperà
certamente la fama. Coltiva madamigella di Montpensier, che
non ha eredi, e sono quasi per lui secure le speranze di tutta
quella opulentissima successione.</p>
<p>Il duca di Tolosa suo fratello è in età tenera ma con l'indole aperta e vaga, porta scritto in fronte un felice e glorioso
destino. Ha egli la carica di grande ammiraglio senza esercitarla a causa della sua puerilità. </p>
<p>Per discendere con grado devo far cenno ma passeggero
di certe famiglie che ornano col nome e con i soggetti la
corte. Quella di Lorena dà molti principi alla Francia e si dirama in varie case. Un ramo di Savoia è pur naturalizzato
nel regno. Altri soggetti passano col nome di soggetti forestieri e sono quelli che hanno qualche titolo di sovranità, nelli
onori non sono distinti dai duchi, se non per il privilegio di coprire in corte alla presenza del re. Li duchi poi formano come
il capo della nobiltà. Li marescialli di Francia tengono il freno
per imbrigliarla, e sono i giudici di quel gran corpo, ne' casi
principali d'onore. Non ha dubbio che da questa scielta insigne
e numerosissima parte dipenda principalmente il vigore felice
della monarchia. La prudenza del re con tre mirabili regole ottimamente eseguite n'ha migliorata la costituzione, rendendo
questa forza tuttavia vantaggiosa la corona e riducendo a legittimo uso quel sangue che criminalmente si disperdeva con orrore della natura e pregiudizio dello Stato. Esalava alle volte
il fuoco della gioventù e l'insito coraggio della nazione con la
dannata frequenza ne' duelli. La risoluzione e politica prudenza
di Sua Maestà poté col rigore della legge render rovinoso il cimento
particolare, e rilevare al segno il nobil onore della guerra in cui
al presente sta riposto. Così il valore che nell'abuso serviva
per distruzione della nobiltà, è convertito in aumento della grandezza, tolto un numero incomprensibile di ufficiali dall'ozio delle case private, messo nell'occupazione onorata delle armi e
 levato a quei pensieri che potriano nel tedio intorbidare e confondere la soave armonia del regno. Il secondo colpo di stato
dipende dalla elevazione dei spiriti del re, che si è per così
dire gettato il primo nelle fatiche e nei cimenti della guerra.
Questo esempio ha reso ignominioso alle buone famiglie, l'astenersi dall'armate, onde ciò che era in altri tempi un impiego
dei cadetti, è al presente un punto di onore universale di tutti,
ed il figlio unico, è con tanta franchezza sacrificato ed esposto
che ogni altro. Così tutto serve al maggior ingrandimento e
tutti combattono contribuendo le sostanze e la vita alla gloria
del monarca più che di se stesso. </p>
<p>Utilissima poi è la terza ed ultima regolazione coll'unione
generale dei cadetti, che è una raccolta di tutti i giovani delle
nobili ma povere famiglie del regno; rimangono essi disposti e
ripartiti in varie compagnie trattenute in molte principali piazze, ivi apprendono esercizj, e nella scuola del semplice soldato
imparano obbedendo l'arte del comando. Sono queste compagnie seminarj d'uomini esperti e conserve di ufficialità, dove
bene spesso possono riuscire grandi soggetti, ma non solo è
bellicosa in Francia la nobiltà, ma a sua imitazione l'ordine inferiore ritiene il desiderio di servire il re nelle armate onde
si vedono così numerose e con tanta facilità aumentate all'occasioni presenti. Sono dunque per istinto e per emulazione i
popoli atti al mestiere delle armi, inoltre pazienti nel travaglio, industriosi, arditi nelle difficili imprese, amanti fino all'adorazione e appassionati per la gloria della nazione e del
sovrano. Si fu una conseguenza la felicità e la grandezza, frutti importanti di questa propensione tanto fausta alla potenza della corona. Né si può dire con qual mirabile industria se
ne sia servita in questo gloriosissimo regno. Il merito principale è del signor di Louvois che non solo sa approfittare della
disposizione dei sudditi col tener sempre in piedi un prodigioso corpo di truppe, ma poté additar con sì stupende regolazioni le leggi della milizia che per la disciplina, per la
prontezza delle promozioni, e per ogni altro riguardo ha resa maravigliosa e degna d'imitazione la universale
 economia della guerra. Stando sempre armata la corona è con ragione spavento dei vicini, è meraviglia nei remoti, mentre al
solo fiato di un ordine fu sempre in istato di invadere allorché
ad ogni altro principe si rendono necessari mille apparati precursori dei disegni che tradiscono il segreto e dando tempo
provocano l'opposizione. Con l'industria poi, e con la regola è tolto il peso di tanta armata mole, ed è resa così agile
alle operazioni che la esecuzione va per così dire parallela
al comando. Avvicinano le forze del re in tempo di quella
calma che può soffrire l'inquieto naturale della Francia ai
80.000 uomini tra fanti e cavalli, onde al presente che deve
da tante parti preparar le difese non è del tutto mendace la fama che le pubblica in numero molto maggiore. Ben credo poter
dirsi con verità che non solo tutta questa gente deve esser veterana ma non molto avvezza al fuoco, essendovi molti soldati
nuovi, periti i migliori e più robusti nei prodigiosi lavori della
condotta del fiume Hure che per lusso dell'opinione aveva intrapreso il re di far passare a Versailles. In quei gran rivolgimenti di terra esalati maligni umori mancarono sopra 30.000
dei più agguerriti. Gli ufficiali più affezionati alle truppe e
più zelanti per il servizio, esclamavano della perdita e nell'inglorioso eccidio delle milizie detestando la magnificenza ed il
fasto, e provando esser perito maggior numero di gente in
questa operazione che se si fossero ogni anno perdute tre battaglie. Sarebbe entrare in una troppo dilatata enumerazione
l'intraprendere con minuto ragguaglio di rappresentare gli
uffici, il soldo e gli usi della milizia. Di cavalleria e fanteria è
formato quel corpo che si chiama la casa del re, ossia piuttosto guardia per sicurezza di sua persona e per dignità dell'eminente posto. La compongono guardie del corpo, moschettieri, genti d'arme, cavallieri e molti reggimenti francesi, svizzeri e
stranieri.Le altre truppe tutte sono pure delle medesime nazioni,
gli svizzeri e stranieri hanno qualche privilegio di paga maggiore a soldati ed officiali, secondo le loro capitolazioni. Quando
sono in corpo d'armata corrono per metà le paghe. In tempo di
guerra il solo pane di munizione e nei quartieri d'inverno la
 cavalleria ha il foraggio. In tempo di pace sono frequenti le
marcie per impedire che non si illanguidiscano nell'ozio le
truppe. Allora approfitta il re non somministrando il soldo.
Alcune volte però nei paesi sterili bonifica le truppe stesse per
sollevare dall'aggravio la povertà dei sudditi. In tempo di aumento di truppe non si decreta leva scompagnata da un capitale
assegnato per il pagamento. La fanteria si unisce con facilità, la
penuria dei cavalli rende più difficile l'ammasso della cavalleria,
ad ogni modo la forza dell'oro spiana le difficoltà se ben per
ordinario non è di tanta perfezione come l'infanteria. Pare che
il talento delle armate regie sia al presente peculiare per gli
assedii, tanto per la copia degli ingegneri che per lo studio
fatto colla esperienza in tante immense conquiste. Può essere
che in battaglia campale non cimentino i francesi così facilmente la gloria e il possesso in che sono di vincere. Le truppe
alemanne che avranno a fronte con i suoi squadroni o piuttosto quelle animate muraglie, faran sempre temere l'incontro.</p>
<p>La morte del fu principe di Condé, di Turenna, e di Crequì, l'elevasione di Schomberg ha levato alla Francia ufficiali di gran grido. Li più adoperati al presente sono il maresciallo d'Humiers, quelli del Duras, e dell'Orges
fratelli; Lucemburgo, e la Fogliada, sono lasciati per ora inutili. Il
maresciallo d'<hi rend="italic">Estré</hi> è soggetto di valore e talento ma quantunque abbia bramato impieghi terrestri, e tuttavia tenuto dal
re nella professione marittima come vice ammiraglio; essendo
troppo tenera l'età del conte di Tolosa, è sempre alla testa
delle più essenziali spedizioni di mare, soggetto di grande animo, intraprendente, imperturbabile, gran sprezzatore dei pericoli
e degli azzardi. Le forze marittime non hanno proporzione nel
numero delle terrestri. In tempo di pace arma il re 30 galere e
20 vascelli incirca or più or meno secondo il bisogno di accrescer favore nel negozio e scortar i convogli. Nelle straordinarie
occasioni potrà con uno sfarzo di dispendio e d'attenzione armare al più tanto nell'oceano che nel mediterraneo, 60 vascelli
da guerra e 34 galere, né giammai ha veduto la Francia questo
corpo unito. Per le galere ha l'arsenale a Marsiglia, pei
 vascelli nel mediterraneo anco a Tolone e nell'Oceano quattro,
Brest, Rockefort sono i principali, Havre de Grace e
Dunkerque gli inferiori. Scarseggiano le sciurme che si procurano di
sostenere con i schiavi d'Algeri e con le condanne dei rei particolarmente disertori, ma di rado resta compito il bisogno. Sempre
hanno penuriato di marinai.</p>
<p>La persecuzione degli Ugonotti ha reso le provincie bagnate dall'oceano così sterili di questa sorte di uomini, per il più
della religion protestante, che è diminuita, anche quella mediocre ubertà di gente marittima che a forza di studio e di buone
regole si procurava coltivare. Sono tutti li marinai del regno
descritti in tre classi privilegiate con varie esenzioni ed assistiti
da una particolar cura, essendo molteptici le scuole dove si insegna la nautica. Di questi scieglie per ordinario il re alla occorrenza pigliando una o due classi, lasciando al rimanente la
libertà di procacciarsi a bella voglia fortuna. In questi tempi a
causa del diminuito numero vengono comandate le tre classi
intiere né bastano per supplire al bisogno urgente. L'esigenza
ricerca più che mai forze poderose sul mare, perché non avendo
in altri tempi avuto la monarchia a fronte che le sole flotte di
Olanda, effimera essendo stata l'unione dei Stati coll'Inghilterra e questa quasi sempre neutrale o proclive alla corona, dovrà
forse sola sostenere al presente gli uniti sforzi di due nazioni
che fioriscono nelle marittime professioni sopra ogni altra del
mondo. Non farò cenno sopra i saluti di mare, perché essendomi per obbedienza alli ordini pubblici esteso in questo particolare, ne' miei umilissimi dispacci, giudico dover risparmiare il
duplicato tedio a Vostre Eccellenze.</p>
<p>Gravose più che utili sarebbero alla potenza le doppie forze di mare e di terra, se l'accennata mirabile disposizione delle
cose non ne rendesse leggero il peso, e facesse solo goder i
profitti con la dilatazione di tanti acquisti. Non è possibile enumerare nelle sue parti quest'ordine meraviglioso che vale ancora più della forza istessa. Per li eserciti di terra sempre sussistono alle frontiere magazzini abbondanti, onde i foraggi
al primo passo delli eserciti sono provveduti a confusione dei
 nemici della corona; chè non sono posti in campagna che dopo
consumate le imprese della Francia. Per le flotte di mare ha
i posti ove si uniscono e si fanno concorrere in abbondanza
i provvedimenti per via dei gravissimi appalti eseguiti con
inimitabile puntualità. Per l'una e per l'altra armata si fanno
pure partiti per le munizioni da guerra, e fra le altre quello
delle polveri sta conchiuso con grande avvantaggio.</p>
<p>Per le fazioni ordinarie in tempo di pace si calcola che
800.000 libbre adempiscano al bisogno. Fu concesso al partitante privilegio di poter solo vendere polveri per tutto il
regno a condizione di somministrare al re l'intiero di questa occorrenza senza alcun pagamento. Bisognando alla Maestà Sua
maggior quantità per le straordinarie occorrenze, si paga in
ragione di 6 soldi per lira di Francia, si sottilizzano con simili ed altri vantaggiosi contratti i profitti, onde quantunque
siano esagerati i dispendi si rende solvibile l'applicazione.</p>
<p>Dopo aver spiegato la forza offensiva, e aver mostrato per
così dire la spada del regno, devo scuoprirne lo scudo, coll'accennare la sua difesa raccolta in un numero esteso di ben
regolate piazze. Cingono queste il regno formandone quasi
ampia trinciera, disposte massime verso la Fiandra e l'Allemagna con tanta frequenza che chiudono con triplicato recinto gli
aditi tutti alla forza nemica. Molti paesi benché angusti che anche dopo la rilevantissima conquista di Lucemburgo rimanevano, sono difesi da nuove piantate piazze elevate con sontuosi
edificj, con regolare struttura e con dispendio superiore alla immaginazione. Varie sono state le opinioni sopra questa risoluzione. Vauban tanto famoso nell'arte degli assedj e della difesa,
tanto adoperato in questi edificii, il primo ingegnere del regno,
benché con applicazione e lavoro obbediente abbia o elevato o
regolato con addizioni il numero prodigioso di tanti ripari, ne
disapprova e condanna la quantità con palpabile danno di tanti
soldati necessari a guarnirle. In altri tempi nei quali la Francia
non aveva né Casale, né Strasburgo, né Lucemburgo, non Selet, non Unnighen, né tant'altre cinte di poi, pagò sino a 190
mille soldati, né poté a causa de' presidj metter giammai in
 campagna 100 mille uomini. Al presente per il meno si tiene
che vi vogliano 120 mille combattenti per la custodia delle sole fortezze.</p>
<p>Per sottrarsi però dall'obbligo delle guarnigioni, si è già
pochi mesi deliberato la demolizione di alcuna piazza delle più
interne, e men rilevanti. Convien dire che le vere cause le quali
persuasero così universale consiglio di assicurare lo Stato con
tanti recinti, ebbero la sorgente nelle massime di pace; allora
non si pensava che di conservarle e di conservarsi, onde credé
il ministro dover cinger di tanta sicurezza quel regno che nessuno potesse andare ad invaderlo. In effetto tutta la forza preparata di tanti nemici troverà difficile la penetrazione. I Tedeschi medesimi conoscono troppo azzardoso attaccare frontiere
così bene munite. Il maggior soccorso lo sperano dalla interna
indisposizione della Francia senza sapere per anco se possano
cimentarsi ad un assedio formale.</p>
<p>Altra ben possente ragione di applicare alle fortificazioni
fu quella di sparger fra i popoli anche più remoti dal cuore del
regno il gran danaro che concorre nei servigi del re, il rinserrarvelo sarebbe stato distruttivo totalmente ai sudditi; l'averli
sollevati dopo l'ultima passata guerra dagli aggravi, sarebbe
stato contrario alla buona politica, perché stupiditi al presente
sotto al peso delle antiche imposte, se si fossero soppresse per rimetterle a tempo di nuove necessità, si sarebbero resi più pericolosi, perché avrebbero ripromosse le strida de' popoli, al presente poco men che ammutite. Veramente è maraviglioso vedere
come pazienti portino gli immensi aggravi ed il monarca ritrae
due essenziali beni da questa severa massima, mentre migliora
le proprie finanze e assicura da commozioni lo stato. Snervate le
facoltà, avvilisce i spiriti inquieti, e col più puro delle sostanze
toglie quel sangue che potrebbe riscaldare la complessione del
regno e cagionare dei sintomi pericolosi. A questo peso dei
popoli fu contrario il cardinal di Richelieu e benché i di lui
documenti, lasciati nel suo testamento politico, siano per altro
le principali colonne del gabinetto, non fu in questo secondata la sua opinione perché si è voluto rendere i sudditi così
 dipendenti che debba ognuno tutto riconoscer dal regio favore, sussistenza, onori e fortune.</p>
<p>Senza allontanarmi dalla materia rappresenterò qui l'opulenza della Francia e l'uso delle finanze; per giudicare della ricchezza dei regni, conviene esaminar quello che si ricava dai
sudditi, il giro dell'oro, l'abbondanza ed il prezzo delle cose
necessarie alla vita. Fiorisce di tutto la Francia o sia per influenza benigna o per applicazion di coltura o di concorso prodigioso di quanto può ricercare la necessità ed il lusso; molte
di queste circostanze note già e riferite all'Eccellentissimo Senato mi restringerò a rappresentare, soltanto che per opinione assai stabilita possa il regno rendere ogni anno il valore di 600 millioni di
lire tornesi. La metà di tal prodigiosa somma si attribuisce alle
ricchissime religioni ed al pingue clero, l'altra al rimanente dei
sudditi. Di questa seconda 120 millioni passano per le casse regie, molti si disperdono nelle fraudi e stipendj dei ricevitori o
finanzieri: altri girano a sostentamento ed uso dei popoli. Fu
sempre studio particolare mantenere col commercio e con molti
altri mezzi la circolazione di questo umore vitale impedendo
che non si coaguli ma passi per le parti tutte dello stato e per
le vene di quel gran corpo per marntenerlo in vigore. Si procura che né nei privati né nei pubblici scrigni si fermi il danaro, tenuto in moto o col commercio o col lusso della corte o nelle
spese di guerra. Si conosce che se si nascondesse o si fermasse
in gran copia soffrirebbe altamente lo Stato. Anzi quelli che
pensano non al mantenimento ma alla distruzione delle cose,
giudicano che il vero mezzo di far perire quella sostanza fosse
il togliere il concorso dell'oro che per rivoli infiniti cola dai
paesi stranieri nel regno; la loro fondamental ragione si è che
il terreno della Francia felice per tante altre mirabili ed utili
qualità, non essendo felicitato da miniere che producono questo
potente metallo, incanto degli uomini, nervo della guerra, anima di tutte le operazioni, converrebbe a poco a poco illanguidire
la sua complessione quale potrebbe ridursi alla fatalità di tutti
i principati che dopo aver toccata la massima felicità sono soggetti alle vertigini e al cambiamento; è però difficile ridurre
 totalmente ad effetto questo disegno perché è impossibile che
tutte le nazioni cospirino a chiudere quegli alvei che contribuiscono alla sua opulenza. Convien dire che da forza attrattiva sia
piuttosto estorto che volontario questo concorso.</p>
<p>La opinione della grandezza e splendor della corte, la sontuosità delle fabbriche, i piaceri, i tersi costumi, le virtù ed arti
tutte che fioriscono, attirano un numero incomparabile di stranieri. L'industria dei popoli, l'attività ed infaticabile applicazione, coll'invenzione e bontà delle merci, alletterà sempre il genio degli altri paesi. L'irresoluzione o forse l'interesse dei
Spagnuoli ed Olandesi che più di ogni altro potrebbero contribuire a questo gran danno, saranno benché nemici della corona
i più difficili e lenti a procurarlo per capo del lucro al quale
sono tenacemente attaccati. Finché adunque possa succhiar dalli
altrui Stati il nutrimento necessario, la Francia sarà sempre formidabile, perché il ministro che non esamina con scrupoloso riflesso l'aggravio dei sudditi, potrà sempre come bene spesso
succede ritrarre oltre le ordinarie finanze, estraordinarii e grossissimi sovvegni. Non vi è stato dove sieno più ubertosi i fonti
di cavar danari or con donativi del clero o delle città, or con
aperte di depositi, or con vendita di cariche, or con aumentazioni del loro valore, ed or con revisioni accurate di chi maneggiò le rendite della corona. Questi non ordinari ma spesso esercitati mezzi di ammassar gran somme si adoperano principalmente nelle emergenze di guerra e nella crisi presente si sono
tutti messi in opra. Si potrebbero anco risparmiar molte di queste forme se il Re, magnifico in tutto, non volesse dar troppo al
lusso, ai piaceri, ed alla pompa.</p>
<p>È incredibile oltre il permanente aggravio dei dispendi militari della casa del re, delle provvigioni ai ministri, di infinite
pensioni ed innumerabili gratificazioni, la continua spesa in fabbriche, in gioie, in ricreazioni sontuose, ed in mille altre cose
straordinarie che assorbono ogni anno somme prodigiose.</p>
<p>Il disegno della comunicazione dei due mari fu intrapreso
con intenzione di lucro, ma non riuscito secondo i voti, ha lasciato grande opinione delle idee magnifiche del monarca ed
 insieme una dolorosa memoria dell'oro consumato dalla Linguadoca non solo ma dagli erarii stessi del re.</p>
<p>La condotta del fiume Eure è intrapresa di sopranatural
potere: si è preteso condur per aria quella riviera, e sforzar
per così dire gli elementi a ceder l'uno all'altro le proprie ragioni. Quando si avessero potuto ridurre ad effetto questi prodigi dell'immaginazione, le smosse montagne, le ricolmate valli
e le moli di pietre innalzate in archi stupendi, avrebbero assorbito tanto danaro che sarebbe corso quel fiume con arene d'oro
o più prezioso pel valore che l'oro stesso. L'opra non è ridotta
che alla terza parte e si avvicina la spesa a 18 milioni. Può credersi che sia per restare imperfetta, e non sarà per la grandezza del re di poca gloria nei secoli venturi, la vastità del disegno
e l'ardire dell'intrapresa.</p>
<p>Quello poi consumi Versaglia, Marlij e Trianon che possono dirsi le grazie della Francia per le delizie che contengono e
i piaceri che producono, è incapace di descrizione. Riporta sempre come primogenita del favore la preminenza Versaglia che
accresce cogli anni in vaghezza ed ornamenti, abbellita con marmi, popolata di statue, irrigata di aque copiose e perfette. Vinta
l'inclemenza del sito colla forza dell'ingegno, che aiutata dai
dispendi, ha costretto la natura stessa di cedere alla industria ed
all'arte. Le altre due sono appendici deliziose della prima, Marlij è di minore sontuosità, ma se non eguaglia nella mole e nella
rarità degli ornamenti, prevale nel godimento che vi trova la
corte perché riducendosi con tratto famigliare il monarca, trova il cortigiano il maggior piacere nello sguardo umano e nella
voce più facile del sovrano. Trianon è poi una ritirata comune
anche ai primi soggetti della corte, di struttura rinnovata al
presente con marmi preziosi, per rinchiudere quasi solo la persona del re, onde egli dice aver fatto Versaglia per la corte,
Marlij per li suoi amici e Trianon per se stesso.</p>
<p>Apparisce grande magnificenza in ognuno ma non apparisce
mai l'immensa spesa, li grandi trasporti di terreno per ridurre
in simmetria la disuguaglianza dei siti, la quantità incomprensibile di metallo sepolto per la condotta delle acque, sono spese
 rilevanti che si nascondono alla vista; si calcola che la sola Versaglia sorpassi i 100 millioni. Ben è vero che quanto è grande il
consumo, tanto più diligente è la riscossione che si procura con
studio rigoroso, tanto per ritrarre esattamente le entrate del re,
che col secondare con ogni attenzione il commercio il quale si
conosce come spirito più vitale dello Stato. Anche in questo
fervido principio di guerra coll'Olanda si procura dar allettamento perché non sia intercetto il commercio il quale ha ricevuto colpo mortale nella riduzione degli Ugonotti. Il numero rilevantissimo loro fu tenuto ascendere ad un milione e 600 mille,
quello di tutti i sudditi credesi arrivi a 15 milioni, non ostante
che in tempo di Luigi XIII si credesse rilevante a 25 milioni. Questo degrado avvenne per diversi motivi fra i quali l'evasione degli
Ugonotti stessi non è disprezzabil rimarco ma particolarmente
per il danno che ne risente il commercio. Il non poter essi sperare fortuna alla corte o alla guerra, l'esser dispersi per le
provincie più adattate al traffico, faceva che tutti i Protestanti
contribuissero o col lavoro o con li cambi o con la navigazione.
Si tiene che due terzi del negozio fosse nelle loro mani. La fuga
dei più mendici ha tolto gran numero d'operai e di marinai,
quella dei più opulenti gran somme d'oro in contanti furtivamente trasportate o sepolte. Il poco riflesso a questi danni,il gran
zelo del re, il numero sempre crescente dei Protestanti, la facilità
ritrovata nelle prime esecuzioni impegnò l'ardor del ministro
ed il genio religioso del monarca nella grand'opera. Doleva l'ozio in tempo che tanti principi erano in azione per la cristianità e che la Francia era in acri dispute colla corte di Roma,
onde irritata l'ambizione e svegliato un emulo desiderio a far
qualche cosa di grande per la religione, si impegnò la corona
alla distruzione totale degli Ugonotti.</p>
<p>L'interesse di Stato vi era congiunto perché maritandosi
tutti era propagata e crescente a tal segno quella malnata gente, che temevasi fosse per fare il maggior partito del regno. La
piaga però benché per tutto distesa e sparsa nelle parti principali di questo gran corpo pareva che dovesse essere curata con
lenitivi per non irritarla, ma sarebbe uscito dal proprio
 divisamento il ministero ed inoltre la felicità dei primieri rigori,
impegnò sempre in maggiori violenze. Rimasta coi malcontenti la
radice del male, ed inasprita si può temere o che ripulluli o che
rimanga per tenere in continua apprensione de' rilevanti sconcerti.</p>
<p>Il re per voler fare dei buoni cattolici, ha fatto dei pericolosissimi sudditi, e sebbene il zelo si è unito alla politica per alterare la falsa credenza nel regno, ad ogni modo devesi veder che
il primo sia intieramente gradito da Dio, ma non già che l'altro
provi per ora i profitti.</p>
<p>Se fosse continuata la pace, si avrebbero più facilmente potuto sperare, e sarebbe stata opera gratissima al Cielo e utilissima allo Stato, ridotte sotto ad un sol vessillo con uniformità
delle credenze le coscienze dei popoli, e se il beneficio non fosse apparso immediato si sarebbe scoperto il progresso, perché
la tenera gioventù allevata nei veri dogmi, avrebbe scordato gli
errori de' loro padri, ma la sopravvenienza della guerra rende
tutto incerto e pericoloso, perché non si può sapere quello siano per produrre i fomenti di fuori, né se possa introdursi qualche capo, di che par che al presente potriano mancar i faziosi in
caso meditassero alzar la fronte ribelle. A spiriti pronti alla
commozione non mancano però direttori e dovrà la Francia
sempre temere l'esacerbato Chomberg.</p>
<p>Sta inoltre a considerarsi se siano per bastare le forze del
re comandate per freno de' mal convertiti, e se l'arte e la forza dell'Oranges, delli Olandesi e di Brandemburgo prevaleranno per suscitar insieme commozioni, accender un fuoco che sta
coperto, e levar la maschera alla eresia, che sarebbe poi più pericolosa di prima. I cuori sono particolarmente ulcerati, e trafitti, perché persuasi che la dolcezza, e non la forza austera, avrebbe dovuto condurre e non istrascinare le coscienze nel
tempo delle convenzioni.</p>
<p>Anco per questo la corte di Roma si è astenuta dal dar lode a quella, benché zelante azione, pubblicando, che non fosse
proprio far missione di Apostoli armati, e che questo metodo
nuovo non fosse il migliore, giacché Cristo non se ne era
 servito per convertire il mondo, inoltre parve inopportuno il tempo di guadagnar gli Eretici allora che eran più bollenti le controversie col papa. In effetto l'affare della regaglia, le proposizioni sostenute nell'assemblea del clero, la missione di Lavardino, gli <hi rend="italic">arresti</hi>, gli editti del parlamento, precederono o seguirono in poca distanza questa grand'opera.</p>
<p>Fu massima avveduta del gabinetto di far dall'arcivescovo
di Parigi e clero di Francia trattar le materie odiose alla Santa
Sede per metter così male il clero stesso con Roma, che in caso
di qualche gran novità non possono gli Ecclesiastici aver quell'appoggio straniero, ma sempre dipendere dal Monarca. Ciò è
seguito in ordine ad un costume antico del governo francese di
sostenere e fomentare il clero contro Roma in tempo che la
Corte non è d'accordo con i Papi, e per contrario cercar di
opprimerlo e darle tosto ne' vantati privilegi della chiesa Gallicana, quando i re hanno avuto parziali i Pontefici, essendo stabilito di bilanciare l'una con l'altra quelle due autorità, e tenerle divise. Già si sa di poter sempre a bella voglia disporre
degli Ecclesiastici del regno, perché essendo in mano del re
tutti i beneficj, non vi è alcuno che violentato dalla speranza di
esser provveduto non accordi la propria coscienza e parere alle
convenzioni e ai voti della corona. Questa massima verso l'universale degli ecclesiastici discende ai particolari, invigilandosi,
che non vi sia veruno il quale con vie clandestine procuri immediatamente profitti e onori nella corte di Roma. Si pretende
che nessun suddito in Francia, non possa esser beneficato d'altro Sovrano senza l'assenso o l'interesse del proprio, onde passa
per crimen di lesa Maestà quella beneficenza, che non viene dal
proprio Monarca. Quando il cardinale Camus ebbe la porpora
dal presente Pontefice, fu sorpreso il re dagli uffici dei di lui
parenti che trattennero i consigli risoluti.</p>
<p>Quando poi si seppe la saggia e magnanima imperturbabilità dell'Eccellentissimo Senato, si pentì il ministero della propria
facilità. Me ne parlò altamente il ministro Croysi con lodi giuste e
grandi verso l'augusto decreto, e con applausi per l'elevatezza di
quegli spiriti, che aveva promosso.
 </p> <p>Qui cade parlar dello Stato in che si trova la corte cristianissima con quella di Roma, ma dibattuti e mutilati con tanta
frequenza quegli emergenti, io non occuperò indiscretamente
l'Eccellentissimo Senato ma solo toccherò il più essenziale per discender
poi agli interessi della corona con altre corti. Ognuno sa che
l'affare della regaglia è il seme velenoso di tanti disgusti col
Pontefice, che i beneficati del Papa hanno portato la Francia all'esame delle proposizioni per ordine del re.</p>
<p>Che queste proposizioni sostenute in dispetto di Roma sono primo la fallibilità del papa, secondo che i suoi decreti per esser validi abbiano bisogno della autorità del concilio, terzo che
il concilio è sopra il Papa ed egli all'altro subordinato, ed ultimo che la giurisdizione del Pontefice non può estendersi sin alla temporale dei principi. In tutti i negozi seguiti nell'ardor
di queste dispute fu Roma contraria alla Francia, e questa a quella. Nell'opera tentata della conversione degli Ugonotti dispiacque al re non riportar dal Pontefice la lode sperata, e ricevette
il Papa in mala parte, che fosse intrapresa senza sua partecipazione, ed eseguita coi noti rigori. Per compiacere però al re e a
madama di Maintenont, concesse la riunione al convento di San
Ciro delle sue famose Abazie di San Dionigi e di San Germano, ricche a segno che furono sempre appanaggi de' principi. Ma ripieni i cuori di sospetto e quasi di avversione, non davano luogo
alla gratitudine. Inoltre ricevevano fomenti da mali affetti che
hanno poi talmente impegnati gli odi, che sono quasi divenuti
irreconciliabili.</p>
<p>La morte del duca di Estrè promosse l'affare del quartiere.
La sicurezza del cardinal suo fratello che un ambasciatore mandato con forma risoluta, avrebbe domato le dure massime di
Roma, fece mandar Lavardino non ostante che molti conoscessero e predicassero l'errore, e vi fu costretto il re dopo aver
sospesa la sua missione, ma si riconosce dalla sua richiamata
troppo tardo il pentimento. Gli anatemi fulminati dal Papa, il
fuoco vomitato in Francia con tante appellazioni al parlamento
non valsero e lo stesso effetto ebbero i desideri palesati dalla
Francia per l'accomodamento.
 </p> <p>La custodia di Saint Olon data al nunzio Ranuzzi senza riguardo ai sacri titoli del cardinalato, fu di rinnovato impegno
agli imputamenti, quantunque con prudenza e con zelo abbia
sempre il Ranuzzi procurato di gettar sopra questi ardori ogni
sorta di addolcimento.</p>
<p>Li perturbatori del bene e autori di tanti disordini puonno
con verità esser sospettati molti ministri e soggetti che hanno
soffiato in questo incendio. Il cardinale di Estré grande architetto
di macchinate novità, avido di gloria, ambizioso di trovarsi il
moderator nella corte di Roma, ne ha molto contribuito. L'arcivescovo di Parigi avendo rinunziato al cappello per non poter
sperar giammai il concorso del Pontefice, cercò nelli animosi
consigli le vendette, e fu incolpato dalla fama di tentar con una
separazione farsi capo della chiesa Gallicana.</p>
<p>Il vescovo di Worms di gran capacità, era già appassionato
per il cappello, avendo circonvenuto con arti e con fautori il re,
ha creduto nel torbido far passar i suoi profitti e la porpora
onde l'ha fomentato e promosso. Il cardinale di Fustemberg
pure con l'ambizione dell'elettorato e con le sue mal condotte
diligenze confusa la nomina di Colonia, fece urtar in un nuovo
scoglio, nel quale poi con gli affari di Roma naufragarono tutti
quelli di cristianità e si sconvolse intieramente la quiete d'Europa.</p>
<p>L'occupazione dello stato d'Avignone fu l'ultima prova
per costringere l'animo del Papa alla facilità, ma imperturbabile rimase con inimitabile fermezza, immobile a tutte le percosse, finché non cambia di Pontefice la Santa Sede, non può sperare che cambino stato le differenze con Roma, seppure l'uscita
di Lavardino non fosse un principio per incamminarle al bene,
e finché le controversie tra queste due corti sussistono, giammai l'Italia potrà esser sicura del suo riposo. Ogni mossa sarà
dannosa alla sua tranquillità, ogni incontro dovrà spirar timore. La Francia forse godrà d'aver sempre vivo questo pretesto,
perché crederà che sia di freno ai principi d'Italia il pericolo
di novità sanguinose.</p>
<p>Nell'entrar a parlare degli interessi della corona con
 l'imperatore, come la nuova rottura della guerra fu principalmente contro Cesare e l'imperio, giudico dover dar prima un'idea del cangiamento di massime in Francia, e dire perché alternata quella
strepitosa di guerra con la placida della quiete, fu poscia restituita la formidabile che dura al presente. Finché la Francia fu retta
da uno spirito bollente e che l'età fervida del Monarca e del ministro assegnato alle occorrenze della guerra spirava un vivo
ardore di gloria e di acquisti, si esercitò la corona in ricca messe
abbondante di vittorie e di palme, come però gli affari del mondo sono diretti dagli uomini, così risentono quasi tutti, benché
rilevanti e di Stato, degli influssi delle private passioni, che con
arcane mosse li girano. Il signor di Louvois non solo portava i
consigli alle azioni coll'interesse di rendersi necessario e operoso e di promuover la propria e la gloria del re, ma per occupar con pericolo il signor di Colbert che direttore era delle finanze, si trovò sovente in pena, mai però in difetto delle meschine
provvisioni, perché di testa fina e consistenza risoluta, disfaceva i sudditi per mantener la sua fortuna e far fiorir l'abbondanza nei scrigni reali. Successe alla direzione delle finanze il
signor di Peletier, creatura promossa a questo impiego dalla casa
Tellier onde si trovò Louvois con autorità eguale sopra gli
affari di guerra e sopra la provvisione e disposizione del denaro. La
sopraintendenza delle fabbriche lo fece creder quanto bastava frequente all'orecchio e grato al genio del re. A questi riguardi altri principali del Monarca ed altri di Stato s'unirono
per influire nei placidi consigli di pace. L'età accresciuta e la
salute diminuita di Sua Maestà temperarono le calde massime, il placido umore inspirato nel re, appoggiò l'opinione e i pensieri di
cinger con inespugnabili ripari il regno; lo fortificarono, ma la
costituzione principalmente degli affari d'allora fecero riflettere agli ornamenti della gloria passata e con piacere risolversi
di godere in quiete i dolci frutti. La morte del re Carlo II di
Inghilterra, la perplessità del re Giacomo in dichiararsi per la
Francia, forse tocco dalla provvidenza del proprio destino, la
disposizione degli Olandesi, l'alienazione di qualche principe
d'Alemagna, la forza agguerrita dell'imperatore, l'unione dei
 membri tutti dell'imperio, l'occupazione degli Ugonotti, i dubbi che potessero muoversi le truppe, infine il timore dell'incostante fortuna, tutto questo contribuì a stabilire la Francia
nella risoluzione di tenersi in riposo e spettatrice delle venture
degli altri principi.</p>
<p>È vero che la maggior parte di queste circostanze sussistono, e che non sussistono li medesimi consigli. Ma bisogna dire, che non per sola instabilità del temperamento e per un'impazienza naturale abbia la Francia di presente mossa la guerra.
Li motivi giudicati più forti, furono, che nel fermo desiderio di
chiudersi nel regno e nell'ardente brama di aver partito tra gli
elettori, disegnò per limite a' Stati il Reno sino a Colonia, e
rendere quell'elettorato stesso dipendente con la postulazione
dei Fustembergh. Questa riuscita male cambiarono tutto ad
un tratto quei sentimenti, che da gran tempo erano stati per la
pace o bilanciati o sospesi. Né contribuì dunque fortemente l'impegno di Louvois di sostener Fustembergh per l'occasione delle
pretese del Palatinato, la salute del re, che parve consolidata, il
suggerito consiglio di metter alla testa dell'esercito il Delfino,
e più di tutto poi la creduta vilipesa dignità della corona per le
disseminate oltraggiose voci degli Austriaci, onde a tante cause
unite le acutissime punture, si è la Francia lasciata nei presenti
pericoli ed attaccò disperatamente nel fine della passata campagna la piazza di Filisburgo. Convien giudicare che il ministero
ignorasse totalmente i disegni dell'Oranges, perché con infinito
dolore si trovò con le forze impegnate allora che scoppiò contro l'Inghilterra l'orrendo turbine, e avrebbe voluto comprare a
forza di grand'oro e forse di gran sangue il disimpegno. L'assedio di Filisburgo fu il maggior indizio che abbia dato la fortuna di voler con propizia dichiarazione secondar l'ardire d'Oranges. Inoltre se la Francia avesse creduto di concitarsi contro una unione massima e così generale di quasi tutta l'Europa,
non avrebbe già dato la prima il segno di questa guerra con
quell'intrapresa.</p>
<p>Fu dunque mosso sì strepitoso l'araldo della rottura coll'imperatore onde si comprende in gran parte da essa lo stato
 degli interessi tra Cesare ed il Cristianissimo. Devesi considerare l'antipatia per tutta la casa d'Austria, e l'emulazione risvegliata particolarmente con l'imperatore, un odio radicato e succhiato da sovrani e dalle nazioni col latte, l'altra accresciuta
dagli avanzamenti gloriosi della guerra d'Ungheria. Più volte
fu perplesso il gabinetto, se doveva interromperli e strappar per
così dire di mano a Cesare quelle palme che quasi aveva sicure.
Il freno divoto della religione e le speranze che fossero per trovar qualche punto le prosperità dell'armi collegate contro gli
Ottomani, fecero per qualche tempo sospendere i consigli. Caduti poi nella risoluzione della guerra, accresciuti i sospetti
della corte di Vienna che li fomenti il Tekeli e vi sia intelligenza con la Francia e la Porta Ottomana, si rendino implacabili
gli animi e difficilissimi i modi dell'aggiustamento. La Francia
l'ha sempre bramato sommario senza esame dei particolari con
una estemporanea conversione della tregua in pace. L'imperatore lo vuol parato e maturo onde arduo sarà conciliar le differenze, se una gran scossa da una parte e dall'altra non introduce con i desideri la necessità della quiete. Pretende Cesare e
l'imperio la restituzione di Casale, Strasburgo, Lucemburgo e
la Lorena, con molti altri punti che riguarderanno il Palatinato
e la sicurezza degli accordi; ma l'articolo della Lorena è il
più importante e il più difficile d'accordarsi. Il cristianissimo
l'ha fatto membro della corona preteso inalienabile, e per farle
perdere il nome e titoli di Stato sovrano non gli ha in questi
ultimi tempi dato governo, ma dilaniata in parti separate l'ha
incorporata nei vescovati di Metz. Tul e Verdun.
Difficilmente se ne priveranno i Francesi per essere nelle viscere del regno,
e l'imperatore potrà giammai acconsentire che rimanga nelle
loro mani quando non avesse ancora col mezzo di qualche tregua o di qualche equivalente; ma il corpo Germanico fortemente irritato con un tremendo accordo d'infieriti sentimenti
non è in istato di dar al presente orecchio a nessun progetto.
Anzi può succedere che in sì bella congiuntura Cesare ottenga
per il re d'Ungheria l'elezione di re de' Romani, ancorché si
trovi questo principe in età molto immatura, e se il colpo
 riesce, la Francia lo riceverà in gran senso, perché romperebbe di
quelle misure alle quali non ha il ministro totalmente rinunziato.</p>
<p>Veramente è cosa fatale che non abbia la monarchia francese potuto far ciò, che è permesso a molti altri principi, cioè d'impedire l'ingrandimento della potenza vicina. Tutte le diligenze,
e maneggi, le procurate dimostrazioni, l'opposizione alla lega d'Augusta non hanno valso a confondere ciò che Dio aveva
apparentemente disposto. Contro essa unione d'Augusta fu tremenda la commozione dei francesi, perché con acuta vista videro di lontano gli effetti pericolosi di questa generale congiura della Germania, che toglieva al regno gli amici, che univa la
forza nemica e la faceva potente e che solleva vapori tali, che
potevano, come appunto seguì, esser convertiti in fulmini minacciosi se non mortali alla potenza della corona.</p>
<p>Ma come per ricomporre gl'interessi conviene alcuna volta
che siano ridotti all'estremo sconvolgimento, potrebbe essere
che da questa universal crisi provassero miglioramento e sollievo gli affari, perché come non vuole l'imperio l'eccesso della
grandezza nel monarca francese, così può essere, che lo temi
nella persona di Cesare, dal quale dipendenti i principi tedeschi
possono temere di portar una volta giogo pesante.</p>
<p>Quindi è che fatto argine alla potenza della Francia e depressa alquanto la pretesa fierezza, si potria a poco a poco
scompaginar questa unione troppo estraordinaria ed eccessiva
per aver durata, ma rasserenandosi anco il cielo d'Europa, come deve sperarsi che in fine permetta l'onnipotenza, non dirsi
potranno per questo le grandi invecchiate rivalità, che resteranno colla perpetuità dei secoli tra la corona di Francia e la
casa d'Austria.</p>
<p>Scorsi i riflessi intorno a quella di Germania convien discendere agli altri che riguardano quella di Spagna. E troppo
apparente e solida la connessione fra d'esse per esser sempre
diretta, o indirettamente l'una negli affari dell'altra. Parve dubbiosa la corte di Madrid in formalizzarsi nella guerra presente.
Forse che la defunta regina cattolica di cuore e di nascita
 francese amata dal re marito faceva qualche remora alle deliberazioni. La sua prematura morte alienò maggiormente i riguardi
ed accortosene il risoluto consiglio della Francia, vedendo inevitabile la dichiarazione degli spagnuoli, giudicò, anco circondata da tanti nemici, coglier la gloria di prevenire con la nota
intimazione fatta al Governo di Fiandra.</p>
<p>Quanto poi alla condotta degli Spagnuoli si può dire, che
essi abbiano molte volte a proporzione delle perdite aumentate
le loro speranze, non avendosi quasi mai potuto risolvere a cedere quello che non avevano più per salvar il rimanente con
una ideata confidenza di poter una volta rimettere le rotture.
L'esempio di Lucemburgo e molti altri ne fanno chiarissima
fede, se anco al presente girerà bene per la Francia la fortuna
dell'armi quel poco, che resta alla corona cattolica in Fiandra,
sarà forse non poco diminuito.</p>
<p>Benché siasi in altri tempi parlato d'una cessione o concambio di quelle Provincie per definire intieramente le contese
che a quella parte rinascono, conviene tuttavia credere, che non
vi fosse mai risoluta la Spagna. Tutti gli sforzi dell'applicazione d'un governo de' Paesi Bassi non vagliono più che ad intrattenere un corpo di 25.000 uomini perché non gli lice violare i
privilegi del paese; ma il ministro francese non esatto in conservare questi modi e più attento a spremere il sostanzioso vigore degli Stati, ricaverebbe dal dominio intiero della Fiandra
la sussistenza di 60.000 soldati con aumento essenzialissimo della potenza e con grande apprensione dei vicini che si affaticheranno a tutto potere che la Spagna non cada mai in questo errore. Al presente m'apparisce molto lontana e sarà solo a vedersi
se si renderà alle diligenze dell'elettore di Baviera che procura
aver governo di quelle provincie con dubbio in alcuni se veramente tale sia l'interesse della Spagna o dell'elettor stesso,
ma con sicurezza, che la Francia riguarderebbe questa risoluzione con estremo dolore per la forza maggiore, che s'introdurrebbe a quella parte non solo, ma per certo sentimento che
nel profondo del cuore si conserva contro Baviera. Pare che questo principe col matrimonio della Delfina abbia poco meno che
 schernita l'accortezza della Francia, perché avendo la corona fatta questa alleanza per guadagnar partito nell'imperio; ad ogni
modo se è l'elettore portato con tanta parzialità nelle braccia
ed interesse di Cesare col pigliar l'arciduchessa, che i francesi
non ne sono restati che con deluse speranze. Intenso dunque il
dolore e internamente mai si perderà a Baviera questo supposto
sprezzo, bensì sempre sarà dissimulato per riguadagnar un
principe di spiriti vivaci e marziali, che con l'inclinazione da
una parte o dall'altra, per la situazione de' Stati, per il credito
del valore, o per il rilevante partito, farà sempre preponderare
la bilancia. Con il commercio che intrattiene con la Delfina sorella sparge sospetto a due parti. Cesare teme che con l'arti
della Francia riannodino il filo della corrispondenza, il cristianissimo che trami con l'interna conoscenza delle cose qualche
macchina pregiudiziale. Conosciutosi dai francesi che Baviera
poteva confondere gl'interessi dell'imperio quando non si fosse
dichiarato, non vi è forza d'ingegno o di mezzi che non abbiano
adoperato per ridurlo alla neutralità e per ispirarle il vago desio di rendersi l'arbitro della Germania, farsi moderator degli
affari e mediator del componimento, ma l'acceso sdegno degli
Alemanni esclude ogni sorte di addolcimento.</p>
<p>L'elettore Palatino può poi per tutt'i capi denominarsi
uno dei maggiori nemici che abbia la Francia nell'imperio. Il
suo avvenimento alla dignità elettorale e alli Stati del Palatinato
fa apparire quei fervidi sentimenti d'avversione che covano
nel seno contro la Francia.</p>
<p>Le ragioni della duchessa d'Orléans sorella del defunto elettor Palatino son prima con placidezza state maneggiate, poi con
maggior premura, infine con l'armi. È vero che conquistato il
Palatinato dal Delfino l'anno passato fu abbandonato, ma rovinato e esposto non ardisce l'elettore di ricondurvisi. La congiunzione con l'imperatore, il matrimonio d'una figlia col portoghese, le diligenze che forse riusciranno felici per l'accasamento di altra col re di Spagna, sono tanti peccati massimi contro alla casa Cristianissima, onde sempre sarà inviso e sempre
danneggiato quando non faccia scudo a' suoi stati un buon
 componimento che sarà dei punti men difficili della pace, quando
Dio voglia accordarla ai voti dei cristiani.</p>
<p>Brandemburgo ha sepolto col padre quella felicità che aveva sempre trovato la Francia in guadagnar coll'allettamento
dell'oro quell'elettore. Il presente non dominato da altro interesse che della patria e del bene de' suoi Stati, ha chiuso l'orecchio agl'incauti e mostra il cuore tutto Alemanno, onde con i
validi sforzi delle sue numerose truppe si unisce con gli altri ad
esser avverso con i sentimenti e con l'armi a quella Corona.
Quello poi possa portar il tempo è nell'oscuro velo dell'avvenire involto, facile però sarà che si lasci Brandemburgo guidare
dagli arbitrii dell'alleata casa di Brunswich, che sa togliere secondo l'opportunità delle congiunture il favore, e che solo è
amica o nemica per prudenza e per politica e non per umana passione.</p>
<p>Segue Sassonia il destino degli altri membri dell'imperio,
è unito al suo corpo, si disgiunge dai riguardi della monarchia
francese. Giammai ha la Corte Cristianissima fatto gran fondamento sopra quell'elettore, e gli è quasi bastato non averlo avverso. Al presente però somministra valide forze che unite alle
Alemanne marcieranno a' danni della Francia. Se vi è speranza
alcuna di renderlo neutrale, ciò può dipendere dal matrimonio
che ha fatto d'un figlio con una principessa Danese e che quel
re riconciliato col Cristianissimo attiri Sassonia in una migliore disposizione.</p>
<p>Gli elettori ecclesiastici si attrovano profughi ed in iscompiglio. Treveri abbandonò la sua sede per non renderla forzatamente in mano dei Francesi. Le armi del re unite in quelle vicinanze avrebbero date le leggi a quell'arcivescovato e forse estorto gli assensi perché potessero entrar in altre fortezze di
maggior rimarco che tiene. È la città di Treveri di già demolita,
e l'elettore in protezione della Dieta di Ratisbona. Lo stesso succede di quello di Magonza, il quale si è salvato dalle mani dei
francesi, dopo aver cesso in suo potere la capitale al presente occupata da uno dei più validi corpi che abbia il Cristianissimo al
Reno, e forse Magonza sarà la piazza esposta ai primi insulti
 delle forze Alemanne. Per Colonia io lascio alla fama, che ha istrutto il mondo il rappresentare catastrofe di quegl'interessi. Palese è la morte del leggittimo elettore, l'elezione dubbiosa
e bipartita fra il principe Clemente di Baviera e il cardinale di
Fu5stembergh, non resta d'aggiungere se non che quell'elettorato è divenuto il campo di Marte e il teatro della guerra, nel
quale potrebbero esser rappresentati i più tragici avvenimenti
della campagna.</p>
<p>Il Fustembergh architetto principale è causa primiera di
tanti rivolgimenti, per non esser vittima delle preparate combustioni si è ritirato a Metz dove sarà spettatore non solo, ma
promotore in gran parte di quello che può succedere da quella parte, quando non si risolvessero i francesi di abbandonar
quell'elettorato.</p>
<p>La casa di Brunsvich, il vescovo di Munster, tutti gli altri
principi e quasi tutte le città libere dell'imperio sono condotte
d'una medesima sorte, la casa stessa di Brunsvich e il vescovo di
Munster formano ragguardevole figura per il numero dei combattenti, per la facilità di mantenerli, e per la situazione di Stati. Non vi è dubbio che la Francia procura a tutta forza di staccare qualcheduno dal partito d'Alemagna, ma se comincia a
romper questo nodo, convien credere che attirerebbe a sé più
principi, non essendovi chicchessia, che ardisca solo scostarsi
dagli interessi dell'imperio per non aver in pena sopra i propri
Stati le forze di tutti gli altri.</p>
<p>Hanno fluttuato lungamente gli Svizzeri senza saper risolversi, mai contenti delle fortezze, co' quali gli andava imbrigliando la Francia trattenuti dall'altra parte da quella catena d'oro
dalla quale sono per natura schiavi volontarj, paiono in risoluzione di tenersi neutrali. La Corona crede trovarvi il proprio
interesse perché spera quell'angolo di frontiere, che riguarda
il suo confine chiuso all'invasione degl'imperiali, né può rimaner soddisfatto Cesare perché giudica colla neutralità impedir
il passaggio di maggior numero di truppe Svizzere in servizio
del Cristianissimo. Ne tiene però quel re un corpo di più di 20.000
che potrebbero essere d'imbarazzo quasi più che di servizio
 nelle emergenze presenti, perché da un canto non vogliono servire
contro l'Alemagna e dall'altro per quello riguarda l'interno del
regno e le spiaggie marittime, mal volontieri si batteranno con
gente della loro credenza.</p>
<p>Con gli Olandesi sono al presente gagliarde le animosità,
già alcuni anni alimentava col denaro la Francia, in Amsterdam
un partito sostenuto da Vambeuninghen ed era tale che doveva
piuttosto dirsi contrario all'Oranges, che parziale ai Francesi,
tutta volta questi li giovarono con tanto vantaggio che ne ottennero il sospirato intento della tregua, girato il capo a Vambeuninghen, girò in quelle parti la fortuna ai francesi, persero con
il credito i fautori, prese l'Oranges il sopravvento e navigò felicemente ai proprj disegni. È notabile l'arte ed i mezzi che
hanno portato quel principe ad una sì estesa fortuna.</p>
<p>È l'Oranges nato con sentimenti sublimi e nutrito nell'odio contro il Monarca francese, fatto poi reciproco per una congiura d'accidenti, che per una insita e naturale avversione hanno l'uno e l'altro questi due principi. Da gran tempo meditato
l'Oranges una elevazione straordinaria non solo, ma capace a
vendicare i torti pretesi dalla Francia e a render con illustre attentato famoso il suo nome e potente l'autorità. La morte di
Carlo II re d'Inghilterra fece volger lo sguardo a quella parte.
Il troppo fervido zelo del re Giacomo per la religione animò le
speranze dell'Oranges, onde sempre cercò d'aumentare il proprio partito con l'accoglienza degli Ugonotti francesi, con la
captivata aderenza di quei principi che bramavano la Francia
depressa, coll'acquistarsi affetto, applauso ed arbitrio dalle Provincie unite, massima sua fu sempre di tener armate, perché godendo le cariche supreme della guerra, col disponere della forza, disponeva de' Stati stessi. Un errore politico della Francia che
bandì alcune merci d'Olanda fu convertito ad uso vantaggioso
dell'Oranges e giovò al grande suo intento. Crederono gli Olandesi dover per rappresaglia vietare l'ingresso ad altre mercanzie
francesi, ma il principe d'Oranges avveduto insinuò che prima
dovessero armarsi le Provincie, ottenuto l'intento e provveduta
la forza, mostrò d'aver un gran disegno in progetto utile a 
 Stati generali ed a popoli per non propalar il segreto, chiese commissarj, e procurati questi fautori approvarono così ampiamente
la grand'idea che ne seguirono gli armamenti e fu poi secondato l'attentato dai concorsi non solo di quella Repubblica ma
dalla stessa fortuna che abbandonò all'aggressione il trono ed
il regno d'Inghilterra.</p>
<p>Non ostante che abbiano gli olandesi tanto contribuito all'esaltazione dell'Oranges, contro del quale l'odio della Francia sarà eterno se una dura necessità non lo placa, il ministero francese rivolgerà sempre verso l'Olanda l'arti sue per
seminare la divisione o introdurre desiderio di riposo colle speranze di far differir il commercio e con insinuar gelosie dell'Oranges, che si dirà ingrandito coll'usurpazione d'un regno
pronto a pagar d'ingratitudine i proprj benefattori, tanti replicati esempj che ha la Francia della facilità con la quale è solita
rendersi quella Repubblica alle lusinghe della pace, all'amor del
negozio e al respiro degli aggravj, faranno che non abbandoni
mai il Cristianissimo i tentativi per staccarla e renderla il mezzo massimo per sciogliere la gran congiura de' molesti affari
che sovrastano alla Corona.</p>
<p>Sarebbe inutile tedio ricordar le cose passate dell'Inghilterra mentre la catastrofe lagrimevole esposta già pochi mesi agli occhi del mondo, ha confuse le massime e sovvertite le disposizioni.</p>
<p>Anco da questo grande sconvolgimento infelice per la religione e per un pio Monarca ha cavato motivi di grandezza e
di applauso, il Cristianissimo.</p>
<p>Il suo magnanimo genio preparò un magnifico asilo al profugo re, all'illustre consorte e al figlio il quale creato per base
della fede e per appoggio del regno, è poi nato solo per produrre e vedere la distruzione dell'una e la perdita dell'altro.</p>
<p>Pare fatale a quell'infelice re che i propri parti debbano
levarle il diadema, ma il figlio è fatto causa innocente di questo
successo, il reo disegno delle figliuole porta l'errore ne' cuori,
e rimprovera alla stessa natura produzione sì mostruosa.</p>
<p>Convien credere che se Giacomo II, rimonta sul soglio
dovendolo alla Francia, sarà con catena di gratitudine e
 vincolato per sempre ai suoi interessi. Al presente cercherà il gabinetto di servirsi di lui per distrarre l'Oranges, occuparlo nell'interno, render inutili le flotte d'Olanda e d'Inghilterra, o
almeno divertirle dalle Corti francesi. Il di più sta scritto nei fasti dell'avvenire dove giace il destino dei regni e dove pur troppo si può temer registrato per imperscrutabile decreto dell'Onnipotenza l'eccidio della Religion Cattolica in Inghilterra. Se
il re Guglielmo si assicura la corona sul capo, avrà la Francia
un grande avversario a fronte, indefesso, implacabile, nocivo
al commercio, al riposo e alla gloria della Monarchia. È egli
il nemico principale del Cristianissimo che opererà per vendetta e per natura le animosità gli sforzi e l'impressioni che
saranno tentate.</p>
<p>Può credersi che i riguardi della religione avessero fatto
bramare alla regina vedova d'Inghilterra di cercar un più grato
ricovero in Francia, ma non gli è stato permesso dal nuovo re,
e tenterà forse passar in Portogallo appo il fratello. Non ha la
corte di Francia né grandi interessi né grandi motivi di contento o spiacere col Portogallo. Nel matrimonio di quel re colla
Neoburghese, usò il ministero le stesse pretese che aveva poco
prima dichiarate con alcuni principi d'Italia. Come in casa nemica alla corona procurò esclusa la Neoburgh presente regina,
ma i Portoghesi, bilanciato il lor interesse si valsero della libertà lasciata da Dio agli uomini e dell'arbitrio concesso ai
sovrani, né crede la Francia dover fare maggior dimostrazione,
quando conobbe di non poter frastornar l'alleanza, né impedir
questo nodo.</p>
<p>Continua il Cristianissimo a tener ministro a Lisbona e le
apparenze sono di buona intelligenza.</p>
<p>Sarebbe lungo dedurre i motivi che ha la Scozia di dolersi
della Francia e di quel ministero. Basta che l'origine dei dissapori proviene perché ella crede nella passata pace di Nimega d'aver conosciuto d'aver seminato in terra ingrata, quando s'interessò prima di esso trattato in tutte le convenienze della Francia, di poi strettasi questa colla Danimarca, rese irreconciliabili
gl'interni sentimenti, essendo cosa naturale che chi è amico di
 una di quelle corone, non può esser dell'altra, giacché la Svezia e la Danimarca con l'incompatibilità degli interessi bilanciano gli affari del Settentrione. Se si deve adunque riguardare il
cuore del principe convien credere che la Francia e la Svezia
lungamente saranno in opposti partiti, ma come si regolano i
sovrani, colla massima delle loro convenienze, bisognerà vedere
come gireranno i successi, benché al presente sia totalmente lo
Svedese contrario alla corona francese.</p>
<p>La Danimarca fu sin d'ora dipendente piuttosto che alleata, mantenuta con grossi sussidii, dichiarata sempre secondo
le brame del ministero, interessata in ogni partito della Francia.
Gli affari però della religione in Inghilterra, il ritrovarsi il Danese circondato da tutte le potenze dell'impero, il veder che la
Francia per esser occupata e discosta non può metter in uso la
sua protezione, aveva resi dubbiosi i di lui consigli, e nella crisi
preparata all'Europa non ardiva fare dichiarazioni formali. Per
cominciar a diminuir il partito, ha però la Francia così ben messa in uso la persuasione e gli esborsi, che vien creduto sia certo il re Danese per entrare nei di lei interessi e benché si trovi
grandemente esposto alle forze tedesche, ha meglio amato azzardarsi all'incertezza delle armi che sottoporsi all'obbligo sicuro di rendere Holstein e lasciar il trionfo di questo negozio
alla Svezia.</p>
<p>Con la Polonia fu quasi sempre alternata la tiepidezza e
l'ardore della corrispondenza; le occasioni e gl'interessi hanno
portato questa vicenda, quando venne il gran cancelliere di Polonia a quella Corte, parve che dovessero fortemente stringersi gli
animi, ma quell'ambasciatore servì piuttosto per maggiormente
alienarli, perché avendo creduto il Polacco che sarebbe corrisposta quella missione con altra della Francia, furono deluse le intenzioni e forse i concerti. Volle la Corte Cristianissima ricever
quel pubblico atto come in reparazione del seguito di Polonia
al tempo del marchese di Vitrij, né giammai consentì di mandar
ambasciatore, e di dar il carattere a Bethunes che vi è si è trattenuto come cognato del re piuttosto che come ministro francese; si crede però la Francia sempre sicura da quel canto,
 perché la regina suddita della Corona, con cuore portato a quegli
interessi non potendo mentir la nascita, che la fa appassionata
per la propria nazione, ed essendo inoltre arbitra della volontà
del re marito, giudica la Corte cristianissima poter ad ogni incontro guadagnar quel partito o almeno impedir che non sia
avverso. Al presente oltre Bethunes sono passati altri commissarj francesi a quella parte, che per l'opportunità del sito è il
canale dove possono correre al Tekeli e a mal contenti d'Ungheria quei soccorsi che principalmente lo trattengono nei perfidi sentimenti della ribellione. Sono inoltre sospettati i Francesi a quella parte di seminar zizzanie fra principi collegati cristiani, di spargere diffidenze con Cesare e di staccare dall'alleanza la Polonia e far qualche gran bene alla Porta. Ma questa è impresa di gran difficoltà, prima per la fede di quel re non
capace ad essere contaminata, poi perché la continuazione della
guerra col Turco è il maggior suo interesse.</p>
<p>Tutta la diligenza della Francia coll'impero Ottomano riguarda due soli punti che sono i poli d'ogni presente negoziazione. Uno è il commercio per il quale è noto quanto apertamente si dichiariscono i ministri, mentre in ogni discorso per i
trasporti tanto dannosi dei viveri e munizioni fatti da legni
francesi in Costantinopoli disse più volte a me il signor di Croissy
che il re non poteva allontanarsi dai riguardi del commercio
che per bene del regno doveva e fortemente proteggere. Ottenni però che verso le piazze assediate non veleggiassero vascelli della nazione, sebbene questi sono sempre ordini o mal dati
o mai eseguiti e de' quali è impossibile tirar ragione. L'altro
punto è la premura della continuazione della guerra con l'imperatore rinforzata dopo la rottura al Reno. Non vi è dubbio
che per l'interesse di Stato non creda il gabinetto leggittime queste diligenze, tanto più che tali massime sono ereditate
da Francesco I, benché abbia con esse lasciato un esempio molto offensivo alla sua memoria. Li nemici della Francia dicono
forse più di quello è in effetto circa questa intelligenza con gli
Ottomani, non potendosi assicurare che la Corte cristianissima
abbia contribuito alle durezze dimostrate dagl'inviati Turchi in
 Vienna e col vigore di segrete promesse, o solo con lo strepito
delle sue mosse.</p>
<p>Contro gli Algerini sono frequenti gl'insulti provocati dalle insolenze di quei pirati, ma quella guerra non è che un gioco facendola in tempo che gode altrove la calma. Al presente sono in istato di componimento le cose, dando sempre il cristianissimo la legge e formando le condizioni dei trattati.</p>
<p>Per avvicinarmi però al termine devo portar i riflessi intorno a ciò che può riguardare i principi d'Italia e perché il Pontefice e la Corte di Roma è stata già da noi considerata; dirò
che la Savoja, la quale ha la chiave della Provincia per la situazione dei suoi Stati, non è più in quella intelligenza con la Francia che si trovava nel tempo della reggenza di madama la madre del presente duca. Benché i vincoli del matrimonio colla figlia del duca d'Orléans dovessero stringerlo a quegli interessi
e che la positura delle fortezze vicine che ha la Francia la pongano in necessità di certa dipendenza, egli non ha però il cuore
francese e la Corte cristianissima gliene fa frequenti rimproveri.</p>
<p>Non occorre dubitare che se al duca si rappresentasse occasione di dichiararsi con sicurezza contro quella Corona, lo farebbe, perché egli è di sentimenti italiani e di spiriti molto elevati, ma la Corte di Francia cercherà sempre di ritenerlo,
quando non potrà con gli allettamenti, con le minaccie.</p>
<p>Li Genovesi dopo aver abbassata la superba fronte coll'umiliazione forzosa fatta dal loro doge in persona a Versaglia,
non sono stati molestati essenzialmente, sempre però convien che
soggiacciano a qualche dura legge e il re li ritiene col timor
del flagello onde saranno anco contro cuore dipendenti e sommessi alle voglie della Corona.</p>
<p>Il gran duca di Toscana con saggia condotta divide ad ambe le parti della bilancia gli effetti, tenendo egualmente dal partito austriaco e dal francese. Il cristianissimo si contenta di quello
può ottenere, crede siano pegni della disposizione del gran duca la moglie che ha in Francia, e i figliuoli nati da principessa
del sangue; la destrezza e circospezione di quel principe in tutti gl'incontri rende appagata la corona. Sarà però riuscita 
 dolorosa la protezione in Roma dell'imperatore ed imperio, e di tutta la Monarchia spagnuola che è per assumere il cardinale de'
Medici. Finora si dissimula e si favorisce a tutto potere della
Francia, il matrimonio della principessa di Toscana col re cattolico, non tanto per compiacere a Firenze, che per non vedere
salita sull'altro trono austriaco la principessa di Neoburgo, casa
tanto nemica ed odiata. Gli affari di Roma ed il commercio del
Mediterraneo saranno sempre due possenti riguardi, perché
non si allontani la Corona dall'intelligenza col gran duca.</p>
<p>Il duca di Parma cammina con piede posato, entra meno
che può negl'impegni, ma non resiste ai voleri della forza maggiore. Concesse nella morte del duca d'Estré il palazzo Farnese,
ma con gran cautela si diresse nella dichiarazione per la ricupera di Castro, quantunque ne lo pressasse la Francia. In caso
di novità egli sarà sempre degli ultimi a pigliar partito quando
una violenza superiore non l'obbligasse contro sua voglia.</p>
<p>È gran tempo che la casa di Modena è negl'interessi della Francia e che aderisce alle convenienze della corona. Al
presente si ritrova nei medesimi impegni, è la regina d'Inghilterra tanto bene accolta e trattata, procurerà di render
costante la rassegnazione. Il principe Cesare però moderatore degli arbitrj del duca ha l'animo ulcerato contro il ministero per l'esilio sofferto a causa del matrimonio della sorella
col principe di Carignano, cerca di allenare al possibile il duca
stesso e qualche maniera alquanto dura della Francia fa che
l'interno non corrisponda alle apparenze, e propenda all'austriaco partito. Sono sentimenti che procura Modena di seppellire sotto una profonda dissimulazione, ma non lasciano talvolta di trapelare in modo che a qualche occasione potrebbe mostrar il ministero d'essersene avveduto.</p>
<p>Sono noti i ceppi che ha posto a sé stesso il duca di Mantova, onde comandato, dalla forza che tiene il re in Casale, converrà a quel duca sempre obbedire alla legge che gli sarà imposta. Sostentano i più esperti Francesi che sia poco men che pentito il Ministero di quell'impegno, essendo più d'aggravio che
di vantaggio nelle occasioni presenti. Si tiene quella piazza
 utile nel solo caso che si mirasse al possesso di Milano. Benché alcuni pensino che possano succedere all'Italia pericolose novità
ad ogni modo quando non siano promosse dagli spagnuoli, non
par probabile che voglia la Francia sparger da tante parti l'incendio e disperdere le sue forze. Certo che in caso di combustione in cotesta Provincia si valerà de' Stati di Mantova e d'ogni
potere del duca come di cosa propria, e quantunque egli cerchi
di tener ancora un attacco colla casa d'Austria, imbrigliato dalla
forza francese converrà lasciarsi reggere.</p>
<p>Rimane per ultimo la Serenissima Repubblica riservata come sigillo prezioso di quest'opera. L'ereditata grandezza, i
sentimenti sublimi, le massime prudenti, l'infallibile direzione,
il zelo per la cristianità, gli sforzi gloriosi con quali si è opposta
ed ha rintuzzata la barbara fierezza de' suoi nemici, hanno impresso in tutto il mondo con palpabile testimonio una giusta opinione de' spiriti eccelsi con cui è regolata la serenissima patria.
Le crudeli percosse ricevute nell'altra guerra avevano in Francia fatto supporre che le cicatrici fossero rimaste così profonde
nello Stato, e negli animi, che dovesse quasi sempre languire
questo illustre capo nell'impotenza. Ma risorto tutto in un tratto, è parso che l'occasion dei cimenti sia stata un balsamo per
saldarle, ed un elisir che abbia donato i spiriti vitali. Hanno eccitato gli applausi non solo, ma l'ammirazione in Francia, gl'inaspettati trionfi e tante palme raccolte han fatto rinverdire
l'antica grandezza e han ricolmo di nuovo merito l'impallidito splendore.</p>
<p>Fosse per diminuito concetto, per gelosia delle inclinazioni
dell'Eccellentissimo Senato, per impressioni ingiustamente donate, o per costellazione sinistra, trovai al mio arrivo in Francia molto adombrato il ministero e il re stesso delle intenzioni
di codesto sapientissimo dominio. La virtù dell'Eccellentissimo
signor cavaliere Foscarini, che con vivace talento serviva, diede evidentissime prove di quel vantaggio che procurò ed ottenne
alla Serenissima Repubblica con tanta sua lode che ne rimarranno per lunghi secoli le gloriose memorie. Il signor di Amelot ambasciatore in Venezia distruggeva in ogni ordinario ciò che la
 desterità fabbricava per profitto e riposo della patria. Io, diretto
dagli oracoli pubblici mi applicai a disperdere i semi avvelenati e bugiardi che da quella parte venivano sparsi, anzi conoscendo, che senza svellere dalla radice la pianta, sarebbe sempre riuscita vana ogni diligenza, applicai lo spirito; fui felice,
restò il re persuaso, fu rimosso Amelot; tolto questo fomento insorsero altre gelosie. La lega coll'imperatore e più di tutto le truppe prese dallo stato di Milano diedero gran sospetti. La
prudente direzione dell'Eccellentissimo Senato, le mie applicazioni diligenti anco in mezzo a difficili congiunture hanno
potuto non solo dileguare ogni ombra ma rendere così disposta
la Corte verso Vostre Eccellenze che forse in alcun tempo mai fu quanto è
al presente propensa. Benché Croissy avesse mostrato qualche
difficoltà per la concessione d'ufficiali nelle occorrenze della
guerra, Louvois ne apparì più disposto, né mai il re ha negato a
chichessia di servir nelle armate di cotesto Dominio, non ostante che sempre vi siano stati riguardi massimi di coltivare la
Porta Ottomana e che l'ingrandimento nel Levante tanto per
capo del commercio che per gelosia di troppo esagerata grandezza, fosse rimirato con occhio geloso. Sul principio della rottura coi Turchi parve strano che non si ricorresse per soccorsi,
poi fu dubbioso il gabinetto se doveva pigliar partito nella grande impresa; pendenti i consigli si è negletto d'aver parte nella
gloria, contento d'aver sforzati gli Algerini coll'ardente flagello
della bombarda. Ha la nazione francese, i ministri e il re sommo concetto della pubblica prudenza, propensione per l'ammirato governo, può vedersi costante, mentre assuefatta ad una
inveterata intelligenza, non deve temersi che diminuisca al presente. In caso di turbolenze in Italia, conosciutasi quasi regina
la Repubblica per la dignità e valore della nazione in lei raccolto, e per il potere maggiore nella Provincia, si cercherà con attenzione d'averla disposta. E sebbene si sa in Francia che la
prudenza di Vostre Eccellenze non può farsi parziale, ad ogni modo si
ponerà da quel ministero ogni studio per averla inclinata, persuaso, che il caducco della pace non possa essere porto da altre
mani che da quelle dell'invitta Repubblica. Per questa gloria
 gioverà molto una grande cautela ed ostentazione d'indifferenza,
mentre gli Austriaci sospettosi anco oltre il ragionevole, sogliono adombrarsi delle stesse azioni innocenti.</p>
<p>Negli affari ardui che potesse avere questo Serenissimo dominio con quella Corona, sarà della prudenza del Senato di dar
brevi periodi al negozio, perché la dilazione è sempre nociva con
quella Corte di temperamento impaziente e che non sa negli
affari conoscere o attender il tempo della loro maturità. Della disposizione di quei ministri verso gl'interessi dell'Eccellenze Vostre io non
ho fatta menzione, perché essendo loro solo l'interesse della corona, non divertiscono la loro attenzione a qualsisia altro oggetto. Nei signori di Croissy e Louvois ho scoperto gran stima per
questo serenissimo dominio. Nel signor cardinale Bonsi ottima volontà e negl'incontri de' ministri di Vostre Eccellenze trovano appo lui
favorevole l'orecchio e la voce disposta. Tutta la casa di Buglione sarà con sentimenti di rispettosa riconoscenza per i vantaggi riportati dal signor di Turena in servizio della Repubblica, ma
sarà oziosa loro la propensione se non cangiano gl'influssi della
loro stella maligna. Il gran talento dell'Eccellentissimo Venier
che mi è succeduto, è un mirabile preservativo che la pubblica
prudenza ha applicato alla perfetta situazione nella quale si
trova l'intelligenza con la corona. Dell'abilità, virtù e spirito
del soggetto, pubblicano anco gli esordj medesimi del suo impiego abbondanti gli effetti e potrebbe ogni espressione essere
inferiore al merito e alla verità. Nella delicatezza e difficoltà dell'impiego ho procurato spianarmi gli ostacoli con i mezzi possenti nel mondo, ma più in Francia che altrove. La lode, e la
profusione son due violenze soavi colle quali s'attirano gli animi. L'una servì per rendere propenso quello del re inclinato
agli encomii opportunamente dispensati. L'altra valse per offrirmi gli aditi nel corso di quasi sei anni alle conoscenze, al commercio de' più informati, alla penetrazione del più arcano e a
sostenere la rappresentanza in quell'aspetto luminoso che si
conviene alla grandezza del principe di cui fui immagine. Fra
gli altri incotri che l'han decorata, principalissima fu la comparsa degli eccellentissimi ambasciatori straordinarii Zeno e
 Giustiniano nel loro ritorno d'Inghilterra; lasciarono essi in tutto
il loro passaggio una striscia di splendore impressa dal merito e
dalla generosità, onde l'ammirazione e gli applausi corteggiarono il loro moto, accompagnato da un seguito cospicuo di
gran numero di Nobilissimi Homini usciti dalle più illustri famiglie. Io tanto in casa che fuori cercai di palesare con i modi più abbondanti
la venerazione e il debito verso l'insigne carattere di ministro
di Vostre Eccellenze come anco il particolare ossequio verso soggetti tanto da me riveriti e stimati.</p>
<p>L'Eccellentissimo signor Carlo Ruzzini dell'Eccellentissimo Signor Procurator, volle farsi compagno nel mio partir da Venezia
nei disagi del viaggio per riportar poi coll'opinione lasciata della
sua gran virtù, attrattiva e generosità, un premio grande sì ma
inferiore di molto al suo distintissimo merito. I frutti abbondanti che raccoglie la patria dal suo insigne talento, mi dispensano d'estendermi intorno le degne parti che l'adornano. Il signor Antonio Martinelli vuole seguir così bell' esempio e diede
da per tutto segni del suo spirito distinto e d'un cuor magnanimo e liberale.</p>
<p>In varii tempi soggiornarono in quella corte in casa del
ministro di Vostre Eccellenze il signor Pietro Contarini fu dei signor Simon;
signor Francesco Duodo, signor Zuanne Renier, e signor Orazio Correggio, signor Fabio Bonvicini e accrebbero tutti con dispendii il
concetto della nazione e il decoro alla rappresentanza. Il signor Girolamo e Nicolò Foscarini fu del signor Nicolò, lasciati dal zio in
seno de' studii, onorarono gli ultimi mesi del lor soggiorno la
mia casa e furono nel loro partire accolti dal re con marche
ben distinte della memoria impressa dalle degne parti dello
zio; queste sono due tenere piante che coltivate in terreno scielto e fecondo renderanno alla patria maturi effetti di applicazione.</p>
<p>Due miei fratelli approvando la rassegnazione mia al pubblico comando, hanno voluto render perfetto il sacrificio della
casa coll'esser l'uno per sempre, l'altro per gran tempo appresso di me, e non sono stati inutili al servizio, perché oltre
il lustro accresciuto con moltiplicati dispendii alla carica, hanno in non pochi incontri contribuito ai vantaggi della patria.
 </p> <p>Il quondam fedelissimo Lorenzo Franceschi pieno di zelo
e di abilità, dopo sostenuti più impieghi in Germania, in Costantinopoli e altrove, sempre con sommo suo merito, si umiliò a
quello di Francia in qualità di segretario, sostenne per gran
tempo il peso degli stipendii e rilevanti fatiche, ma infine convenne soccombere sotto alle gravi occupazioni. Contratte incurabili infermità finì col termine dell'impiego la vita. Perdette
l'Eccellentissimo Senato un ottimo ministro per la rarità del
giudizio e per la pronta sua attività; meritano i di lui eredi in
ogni tempo i testimonii dell'animo munificentissimo di Vostre Eccellenze
la qualità di coadiutore fu a parte delle faticose vigilie il fedelissimo Gio. Pietro Cavalli, il quale per la vivacità dello spirito
e per l'attenta sua applicazione promette di dare maturi contrassegni della nascente abilità.</p>
<p>Di me, Senato Augusto, giudico più aggiustato il silenzio,
mentre non potrei che inoltrarmi in un sentiero di ombre e di
errori. Le proprie imperfezioni sono purtroppo note benché
compatite dall'eccessiva bontà di chi le ha impiegate e sofferte.
Succhiato col latte il zelo e la risoluzione di far un generale
sacrificio alla patria di quanto dipende da me, fui prontamente
secondato dal padre e da tutta la casa, avvezza a rassegnarsi ed
a tributar largamente le proprie sostanze. Queste quantunque
logorate dagl'impieghi sostenuti dal genitore e dal fratello non
mancai ancor io con i più profusi sforzi rendermi vittima d'obbedienza nell'ambasciata di Francia, nella quale procurai segnalar il mio zelo, ma quando credei consumati i periodi, la morte inopinata dell'Eccellentissimo signor Procuratore Nani, troncò le speranze del mio sollievo e ancor che congedato dal re, mi commise
l'autorità pubblica di ripigliar il ministero, con esso gli aggravj, e poco meno che la rovina, avendo questa pesante dilazione occupato il tempo d'un'altra ambasciata. Nessuna occasione
di esagerato dispendio è mancata in così lungo tempo; motivi
di gioja e di lutti, viaggi proprii, passaggi di ministri sono stati
con molta freqttenza. Se s'appaga però la patria d'applicazioni,
vigilie, sudori, indagazioni e fortuna, hanno occasione d'esser
contente le debolezze mie. Fanno fede i miei riverenti dispacci
 che nessuna di queste parti è mancata, contento d'esser pervenuto più oltre dove giungeva per così dire con l'orecchio e il
cuore dei più adoperati ministri, e pago d'aver resa successiva
non solo, ma immediata al comando la felice obbedienza nel maneggio di tanti affari. Bramerei solo che come resteranno nel
più vivo delle facoltà scolpite in mia casa a profondi caratteri
le memorie di quel pesantissimo impiego, poter così per monumento più glorioso, registrar e meritar il pubblico aggradimento. A procurarmi questa favorevole sorte ha molto contribuito la benignità incomparabile del re, facile ad udire, pronto in esaudire le mie riverenti insinuazioni ed istanze, disposto
sempre con tratti di eccessiva bontà e stima verso il carattere
impresso dall'autorità dell'Eccellentissimo Senato.</p>
<p>Prima di partire comparsi uniti in mia casa gl'introduttori
mi resero le lettere di Sua Maestà e del Delfino, e all'illustre
testimonio della regia compiacenza aggiunsero il solito segno
della generosità del Monarca. Consiste in una catena di più fila
d'oro a' quali pende medaglia dello stesso metallo ed un giojello di diamanti nobilitato al rovescio dal ritratto del re; tutto
porto a questa Cesarea Corte col rimanente delle mie robe e lo
custodisco come in deposito a pubblica disposizione, non aspirandone al godimento, se prima la pubblica liberalità non me
ne abbia fatto un secondo dono come umilmente supplico, perché mi sia per prova autentica e preziosa di quel grazioso compatimento del quale ho cercato con l'assiduità e con gli ossequj rendermi degno.</p></div1></body></text></TEI.2>
