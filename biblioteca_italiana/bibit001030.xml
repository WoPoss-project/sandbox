<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il catalogo della letteratura scientifica</title>
      <author>Desiderio Chilovi</author>
    </titleStmt>
    <extent>56 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001030</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Il catalogo della letteratura scientifica</title>
        <author>Chilovi, Desiderio</author>
        <publisher>Direzione della Nuova Antologia</publisher>
        <pubPlace>Roma</pubPlace>
        <date>1899</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>1999-03-05T00:00:00.000+02:00</date>
      <respStmt>
        <name>Elisabetta Macchi</name>
        <name>CIBIT-Pisa</name>
      </respStmt>
      <item>Digitalizzazione - Digitalizzazione DBT</item>
    </change>
    <change>
      <date>2004-02-25T00:00:00.000+02:00</date>
      <respStmt>
        <name>Elena Pierazzo</name>
        <name>CIBIT-Pisa</name>
      </respStmt>
      <item>Correzione linguistica</item>
    </change>
    <change>
      <date>2004-02-25T00:00:00.000+02:00</date>
      <respStmt>
        <name>Elena Pierazzo</name>
        <name>CIBIT-Pisa</name>
      </respStmt>
      <item>Codifica XML - Codifica XML sulla base del protocollo CIBIT</item>
    </change>
    <change>
      <date>2005-05-10T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1>
<head>IL CATALOGO DELLA LETTERATURA SCIENTIFICA
</head>
<p>La <emph>Nuova Antologia</emph> ha, di recente, stampato uno scritto dell'illustre prof. Mosso, intorno alla seconda Conferenza internazionale, tenuta dalla Società Reale di Londra, per continuare in modo 
più largo, e col concorso di tutti gli Stati civili, il Catalogo della 
letteratura scientifica.
Nel suo scritto l'illustre prof. Mosso ricorda la mia persona 
in particolar modo, e assai più di quello che avrei potuto ragionevolmente desiderare o aspettarmi.
Non è mia intenzione di aprire una polemica personale, nè 
sulle sue considerazioni intorno alle nostre pubbliche Biblioteche. 
Desidero solamente discorrere di questo grande e necessario Catalogo. Se il prof. Mosso mi fa notare la scarsezza, anzi la povertà, 
della moderna suppellettile letteraria e scientifica delle nostre Biblioteche, io di gran cuore l'ascolto e l'approvo. L'esperienza giornaliera me ne conferma dolorosamente la deficienza. L'illustre 
uomo si duole della insufficienza dei Cataloghi, della necessità 
che questi porgano allo studioso il modo di conoscere l'esistenza 
anche dei libri di cui le Biblioteche mancano; io stesso, non è molto, 
ebbi a perorare per la medesima causa e tanto da usare, parlando 
dei Cataloghi, parole tali e così vivaci, che mai nessun bibliotecario ha creduto di scriverle.
Di più se egli mi ricorda l'obbligo di agevolare con ogni mezzo 
la diffusione degli studi e della cultura italiana, io ne godo immensamente, poichè nell'animo mio, quell'intendimento, è stato e sarà 
sempre uno dei principali della mia vita.
So benissimo, come giustamente osserva l'illustre signor Mosso, 
che il <emph>Bollettino delle pubblicazioni italiane</emph>, da me iniziato nel <date>1886</date>, 
<emph>non è sufficiente per le indicazioni</emph> che possono occorrere agli 
scienziati. Ma mi conforta il sapere che entro i suoi modesti limiti 
<pb n="127"/>
il <emph>Bollettino</emph> compie il suo fine, ed ho letto con vera soddisfazione 
(perchè nasconderlo?) quello che del nostro <emph>Bollettino</emph> scrisse in 
un'opera di grande valore l'illustre bibliografo Henri Stein, che 
non è da meravigliarsi <foreign lang="fra">«si l'on dit (avec beaucoup de justesse d'ailleurs) qu'à l'heure actuelle il est le meilleur recueil de bibliographie courante qui existe dans le monde. Que ne cherche-t-on plus 
souvent à l'imiter?»</foreign> (<num>1</num>)<note place="foot">H. Stein, <foreign lang="fra"><emph>Manuel de bibliographie générale</emph></foreign><foreign lang="lat">(<emph>Bibliotheca bibliographica nova</emph>),</foreign><foreign lang="fra"> Paris, </foreign> <date>1898</date>, pag. <num>31</num>. </note>.
E poichè circa <num>400</num> esemplari del <emph>Bollettino</emph> sono inviati alle 
principali Biblioteche ed Accademie straniere, ho la certezza che 
di ogni libro italiano, là annunziato, è dato conoscere l'esistenza nei 
principali centri intellettuali del mondo.</p>
<p>*</p>
<p>Lasciate adunque in disparte e rimandate a tempi migliori, ma 
non lontani, le questioni intorno alle Biblioteche e i loro Cataloghi, 
discorrerò del grande Catalogo ideato dalla Società Reale di Londra 
per raccogliere e ordinare sistematicamente i titoli degli scritti di 
scienze esatte, che si pubblicheranno nel mondo. Entro limite più 
modesto, ma con sommo vantaggio degli studiosi, la Società stessa 
aveva dopo il <date>1857</date> in undici grossi volumi, riuniti, sotto il solo 
nome d'autore, i titoli, non dei libri, ma delle sole Memorie di 
queste scienze sparse negli Atti delle principali Accademie del 
mondo, dal <date>1800</date> in poi.
Che questo Catalogo sia non solo di grandissima utilità, ma 
pure indispensabile per i cultori delle scienze esatte, è cosa della 
maggiore evidenza; e il prof. Armstrong aveva piena ragione, nel 
rivolgersi ai delegati di ventitre Stati diversi, riuniti nel luglio <date>1896</date> 
a Londra, di dire: «La vostra presenza è una solenne manifestazione e testimonianza di tutto il mondo civile nel riconoscere la 
necessità di continuare la pubblicazione di un Catalogo delle Memorie scientifiche».
Ora, in quella prima Conferenza si presero deliberazioni molto 
importanti.
Si decise che il Catalogo avrebbe principiato dal gennaio <date>1900</date>; 
che non includerebbe soltanto gli scritti pubblicati negli Atti accademici, nelle Riviste; ma anche i libri; stabilì che l'inglese fosse 
<pb n="128"/>
la lingua ufficiale; che la direzione del Catalogo avesse sede a 
Londra, ecc.; ma in ultimo, rimanendo sospese alcune questioni, 
si deliberò la formazione di un Comitato nel seno della Società
Reale di Londra. Infatti la Relazione di questo Comitato, nominato 
nel novembre <date>1896</date>, e presieduto dal prof. Enrico E. Armstrong, fu 
pubblicata nel marzo <date>1898</date>; ma non contentò nè gli scienziati nè 
i bibliotecari, quantunque essa sia realmente un lavoro di notevole 
importanza. Ma troppe volte succede che nello scendere dagli avvisamenti generici e teorici alla confermazione di essi in leggi e 
norme pratiche, s'incontrino difficoltà non prevedute.
Di questa Relazione doveva occuparsi, ed effettivamente se ne 
occupò, la seconda Conferenza internazionale, riunitasi a Londra 
nel passato ottobre.
I delegati presenti non presero impegni definitivi; ma le loro deliberazioni furono molto importanti e di vantaggio generale; perchè, 
giova ricordarlo, si assiste ad un esperimento insolito; a quello, 
cioè, di una grande collaborazione ufficiale che deve comprendere 
tutto il mondo civile. Ho più volte scritto di avere, personalmente, 
scarsa fiducia in questo genere di collaborazione; ma la Società 
Reale, promotrice, è tale; dispone di mezzi tanto potenti; l'adesione dei Governi è così palese, da destare negli animi più increduli la speranza che essa possa riuscire pienamente. Speriamo bene! 
poichè allora sarà possibile tentare ed esperimentare altre cooperazioni simili, in favore delle scienze applicate e delle discipline 
morali e politiche.
E pertanto, senza ritegno alcuno, esprimo francamente le mie 
idee, ben lontano dall'intenzione di destare sfiducia, anzi col serio 
proposito d'indicare gli scogli da evitarsi per la riuscita di una 
impresa quanto mai considerabile e meritevole d'aiuto e d'encomio.</p>
<p>*</p>
<p>Ma prima di parlare di questo Catalogo scientifico, debbo ret-
tificare una frase sfuggita al chiarissimo professor Mosso e a me 
rivolta.
Egli scrive: «Non sarà certo l'industria privata che darà a 
buon mercato le pubblicazioni del <foreign lang="lat"><emph>Concilium bibliographicum</emph></foreign> che, 
secondo il Chilovi, dovrebbero bastare ai nostri bisogni».
Io non ho mai sognato di dire una cosa simile! Nella mia lettera, pubblicata nel <emph>Corriere della Sera</emph>, mi sono espresso così: 
<pb n="129"/>
«Per me, <emph>nel momento attuale</emph>, non credo che la soluzione di 
questo arduo problema, vitalissimo per gli studi, si possa ottenere 
<emph>seguendo la via</emph> tracciata dalla Società Reale di Londra. Mi pare, 
invece, che <emph>una via più facile ce la indichi il  <foreign lang="lat">"Concilium bibliographicum"</foreign></emph> di Zurigo». Non era il caso di parlare d'industria 
privata, di pubblicazioni (più esattamente direi schede, e soltanto 
schede di zoologia, di anatomia e di fisiologia, non di tutte le scienze 
esatte); ma unicamente della via da seguire, delle norme da osservare per arrivare possibilmente alla soluzione soddisfacente di un 
problema bibliografico così difficile. A questo proposito il signor 
professor Mosso mi avverte, che quelle pubblicazioni (o meglio 
schede) non si trovano neppure alla Biblioteca di Torino. E a me 
dispiace molto di dover notare la mancanza di tali schede anche 
nella Biblioteca Nazionale centrale di Firenze; non perchè credute 
non necessarie, anzi sono state chieste da alcuni professori del nostro Museo di storia naturale; ma per deficienza d'assegni per 
comprarle. E qui senza entrare in molti particolari, nè fare confronti fuori di luogo, dirò poche parole del <foreign lang="lat"><emph>Concilium bibliographicum</emph></foreign>.
Nel <date>1895</date> si istituì a Zurigo un Ufficio bibliografico internazionale col proposito di raccogliere i titoli delle Memorie e dei 
libri attinenti alla anatomia, la biologia, la zoologia e così compiere il voto unanime del terzo Congresso internazionale di zoologia, tenuto a Leida. La direzione dell'Ufficio, <foreign lang="lat"><emph>Concilium bibliographicum opibus complurium nationum Turici institutum</emph></foreign>, fu 
affidata al dott. Erberto Haviland Field, sotto l'alta sorveglianza 
d'una Commissione permanente eletta dal Congresso. Dell'Ufficio 
fanno ora parte: il dottor Reh, il dottor Roth, bibliotecario a Halle, 
e il dottor Steck di Berna. Non è, come crede il prof. Mosso, una 
ditta commerciale: per statuto le schede devono essere vendute al 
giusto prezzo di costo, in serie completa; oppure a un tanto il cento, 
ai richiedenti schede di una parte della zoologia, o dell'anatomia, 
o della fisiologia.
Il <foreign lang="lat"><emph>Concilium bibliographicum</emph></foreign> spedisce, separatamente, anche 
le schede delle singole Riviste. Così, chi possiede qualche Rivista 
relativa ad una di queste discipline, può averne le schede, senza 
esser tenuto per questo ad acquistarne delle altre. Un zoologo che, 
per esempio, voglia studiare la fauna del diversi paesi, può chiedere tutte le schede delle pubblicazioni attinenti alla fauna europea 
<pb n="130"/>
per venti lire annue, o quelle sole della fauna francese per lire tre; 
basta che egli indichi, col numero del sistema decimale, le schede 
desiderate e che le ordinazioni o gli abbonamenti abbiano un valore superiore alle lire quattro. Inoltre la massima sollecitudine 
è conseguita nella compilazione, nella stampa e nella spedizione di 
esse. Appena trentacinque schede sono pronte, si mandano in tipografia.
Quando il <foreign lang="lat"><emph>Concilium bibliographicum</emph></foreign> pubblicò le prime schede, 
io le chiesi, per ragione di studio e dovere d'ufficio, al signor Haviland Field; ed egli me ne mandò alcune. Per questa sua cortesia 
ho avuto modo di esaminarle, di confrontarle coi titoli delle Memorie descritte per accertarmi se erano esattamente compilate. 
Vidi che il <foreign lang="lat"><emph>Concilium bibliographicum</emph></foreign> non aveva bisogno di una 
lingua ufficiale, e di tradurre i titoli delle Memorie da lui registrate; che le schede per grandezza erano uguali alle schede normali americane; che la stampa, molto nitida, era fatta su cartoncini bianchi e grigi; le une per il Catalogo alfabetico, le altre per 
il Catalogo sistematico; e finalmente, che tutte erano bucate, per 
poterle tenere ferme in ordine nelle cassette, facendo passare da 
un occhio una sottile anima di ferro.
Io non mi meraviglio punto che il signor professor Mosso non 
abbia ancor potuto veder quelle schede, perchè incontrarono serie 
difficoltà ad entrare in Italia. Alla frontiera furono colpite con un 
dazio d'entrata addirittura esorbitante; e il signor Haviland Field 
mi scriveva chiedendo i miei uffici presso il Governo italiano. Come? 
La ragione? La ragione era che le schede, per quel buco, furono 
ritenute e tassate come «lavori di cartonaggio».
Rivoltomi al Ministero dell'istruzione, con lodevole premura 
ne informò quello delle finanze, e dopo qualche tempo potei rispondere in proposito al signor Haviland Field a Zurigo, di protestare 
al confine e alla dogana italiana; e di spedire il relativo verbale 
al Ministero delle finanze a Roma, dove il Consiglio delle tariffe 
avrebbe deciso se quelle erano veramente schede di un Catalogo 
scientifico, oppure lavori da scatolaio!
Da ultimo dirò che all'Accademia delle scienze (<num>2</num> novembre <date>1897</date>) 
il prof. Alfonso Milne-Edwards, direttore del Museo di storia naturale di Parigi, ricordava onorevolmente il <foreign lang="lat"><emph>Concilium bibliographicum</emph></foreign>, ed aggiungeva che il sistema di classificazione decimale, 
adottato dal signor Haviland Field, per la compilazione di una 
<pb n="131"/>
bibliografia zoologica, <foreign lang="fra"><emph>permet d'arriver à une précision de renseignements inconnue jusqu'ici</emph></foreign> (<num>1</num>)<note place="foot">Qualche altro particolare si trova nel <emph>Bollettino delle pubblicazioni</emph> stampato dalla Biblioteca Nazionale Centrale di Firenze (<num>30</num> settembre <date>1897</date>), e notizie maggiori nell'opuscolo: <emph><foreign lang="fra">La réorganisation du 
</foreign><foreign lang="lat">Concilium bibliographicum</foreign></emph> <foreign lang="ger">. Zurich</foreign>, <date>1897</date>.</note>.</p>
<p>*</p>
<p>Ritornando al Catalogo della letteratura scientifica, la prima 
questione che minacciò di turbare ogni accordo con la Società Reale, 
fu quella della lingua: e questa poteva evitarsi, perchè proprio inutile. Per un lavoro internazionale un simile argomento sarebbe 
discutibile, se veramente esistesse una lingua conosciuta da tutti. 
Ma nemmeno il latino lo è realmente tra gli scienziati. Su tale 
proposito l'illustre prof. Mosso scrive: «Ciò che più mi ha maravigliato è che l'onor. Baccelli non abbia colta questa occasione 
favorevole per dare un impulso efficace al diffondersi della lingua 
latina ... che fu, ed è ancora in parte, la sola lingua internazionale». 
E ricordava la Germania. Ma questo impulso, dato anche da un latinista quale Guido Baccelli, sarebbe stato poco opportuno ed efficace; 
perchè il latino pure, come lingua universale delle scienze, incontrerebbe gravissima opposizione. Lo accetterebbero gli scienziati 
che lo conoscono bene; ma gli altri, mancanti di una istruzione 
classica, si opporrebbero persino all'accettazione del latino chiesastico o di quello scritto dal medio evo in poi.
Vi ha di più: si incorrerebbe nel pericolo di destar conflitti 
di un altro ordine, ai quali ora nessuno pensa!...
Poche settimane or sono, il signor H. Couturier in uno scritto, 
<foreign lang="fra"><emph>Le latin, langue universelle de la science</emph></foreign>, osservava che nessuna lingua moderna poteva, per la gelosia delle diverse nazioni, 
diventare universale; una sola lingua morta potrebbe esserlo: il 
latino; ma appunto perchè essa ha già fatto le sue prove non sarebbe accettata. Il latino, dice egli, è la lingua della Chiesa; e la 
Riforma ha staccato violentemente i popoli dalla Chiesa; la scienza 
si è volontariamente secolarizzata. Da ultimo conchiudeva: «<foreign lang="fra">On 
sait fort bien qu'il suffirait de se rallier au latin de l'Èglise pour 
qu'il devînt promptement le <emph>volapück</emph> tant cherché; mais outre que 
ce serait avouer qu'on a fait fausse route, on sait que ce serait 
rehausser le prestige de l'Èglise, favoriser son régne, etc.</foreign>» (<num>2</num>)<note place="foot"> <emph>Cosmos</emph>, <num>3</num> dicembre <date>1898</date>. </note>.
<pb n="132"/>
Come corollario, aggiungo che il <foreign lang="ger"><emph>Centralblatt für Bibliothekswesen</emph></foreign> (gennaio <date>1899</date>, pag. <num>89</num>) avverte che l'uso del latino va di 
continuo diminuendo anche in Germania, per modo che esso scompare sempre più dalle Università.
Fortuna che per un Catalogo ordinato scientificamente non 
occorre una lingua universale!...
La necessità di una lingua si presenta quando si voglia ordinare un Catalogo per soggetti; ma già nel luglio <date>1897</date> dimostravo 
che questa forma di Catalogo a soggetti doveva essere forzatamente esclusa quando si trattasse di una cooperazione internazionale, ed aggiungevo: «Questa specie di mosaico, formato coi frammenti e colle spezzature di un Catalogo scientifico, buttati là alla 
rinfusa e ordinati a gruppi fra di loro indipendenti, come esige la 
parola d'ordine, serve certamente per chi ha scarsa cultura, per 
chi s'inizia ad uno studio, oppure <emph>a chi desidera sul momento 
una indicazione bibliografica qualunque</emph>.
«Un simile Catalogo non potrebbe essere internazionale; mancherebbe di una lingua a tutti comune, sarebbe insufficiente per 
chi studia, perchè dissemina e artificiosamente raggruppa qua e 
là per le numerose pagine di un Catalogo vastissimo, le notizie che 
si dovrebbero trovare riunite o almeno vicine» (<num>1</num>)<note place="foot"> Vedi D. Chilovi, <emph>I Cataloghi e l'Istituto internazionale di bibliografia</emph>, vol. <num>I</num> e <num>II</num>, Firenze, Bocca, <date>1897</date>. </note>.
Chi ne dubitasse, non ha da far altro che prendere in mano 
le <foreign lang="eng"><emph>Index slips</emph></foreign> dei <foreign lang="eng"><emph>Proceedings of the Royal Society</emph></foreign>, e unirle alle 
schede a stampa del R. Istituto Lombardo; e figurarsi che in un 
anno, per le sole scienze esatte, riceverà <num>150 000</num> schede simili, 
destinate sia al Catalogo a soggetti, sia a quello alfabetico.
Il Comitato bibliografico della Società Reale comprese questo 
imbroglio, approvato nella prima Conferenza, e per questo nella 
sua relazione propose di suddividere il Catalogo in <num>16</num> gruppi, tanti 
cioè quante sono le scienze che deve comprendere. Ma anche così 
suddiviso, col volger del tempo la mole e la confusione che produce l'ordinamento a soggetti aumenteranno. Per evitare questo 
sparpagliamento, il Comitato propose un sistema a base decimale e 
non decimale, che potrebbe forse appagare i desiderî della Conferenza bibliografica italiana nei suoi voti «perchè si venga alla 
compilazione di un sistema bibliografico uniforme, con indici 
<pb n="133"/>
numerici, e possibilmente a base decimale». Certo è che nella seconda 
Conferenza questi sistemi vari non piacquero.
Senza entrare qui in un esame più minuto e in ricerche troppo 
speciali intorno a questa classificazione, mi limiterò a dire che il 
simbolo in un Catalogo sistematico riunisce tutto: è il simbolo, che 
nei Cataloghi serve da lingua internazionale; è quello che ad ogni 
scheda assegna il suo posto nell'albero dello scibile. E lo ripeto, 
ad onta di tutti i difetti esistenti nel sistema Melvil Dewey, fino 
al giorno d'oggi non abbiamo altro simbolo, per una larga cooperazione, così facilmente e utilmente usabile da tutti, come il simbolo decimale; perchè, con questo sistema, allo stesso autore è dato 
di improntare sul frontespizio, e con chiarezza, per tutti, il simbolo 
che spetta all'opera sua.</p>
<p>*</p>
<p>Non basta l'aver dichiarata officiale una lingua, obbligando 
anche chi non la sa a servirsene; si è fatto ancora un passo più 
in là per arruffare una matassa già molto difficile a sciogliere. 
É stato deciso che i titoli delle Memorie scientifiche, scritte in 
inglese, francese, tedesco o latino, fossero stampati nell'originale; 
e che quelli, invece, scritti in altre lingue fossero sempre accompagnati dalla traduzione in una delle lingue accettate. Avuta notizia 
di questa deliberazione, e rispondendo nel maggio passato ad una 
lettera molto cortese di S. E. il generale Annibale Ferrero, allora 
ambasciatore d'Italia a Londra, io scriveva: «Ho veduto con vero 
rincrescimento, che fra le lingue ammesse per il nuovo Catalogo 
non vi è l'italiano. Il passato e anche il presente dei nostri studî, 
non meritavano una simile esclusione. Sarà questa la prima volta 
che in Europa, si vedranno gli Italiani costretti a dare anche 
tradotti in altra lingua i titoli delle loro Memorie scientifiche». 
Il dispiacere che ne provai fu reso anche più acuto dalla persuasione in cui ero e sono, di non vedere la nessuna necessità di ricorrere ad un simile espediente. 
É oramai a tutti noto, che l'on. Baccelli, con dignitosa fermezza, non volle, per cotesta ragione, consentire che l'Italia fosse 
rappresentata alla seconda Conferenza internazionale. La giustizia 
e ragionevolezza di questo rifiuto erano tali, che la Conferenza 
stessa, l'<num>11</num> ottobre passato, <date>1898</date>, con speciale deliberazione, dichiarò che la lingua italiana doveva essere aggiunta a quelle, di cui 
<pb n="134"/>
la traduzione non occorreva. E di questo risultato validamente 
ottenuto per tener alto il decoro della nostra lingua è dovuta 
aperta e sincera lode al ministro. Chi è d'avviso contrario dimentica che, fino ai nostri giorni, mai nelle bibliografie internazionali 
è stata data la traduzione dei titoli italiani; e che la stessa Società 
Reale di Londra, negli undici volumi del suo <foreign lang="eng"><emph>Catalogue of scientific Papers</emph></foreign>, ha, per quarant'anni di seguito, riprodotti in italiano 
i titoli di quasi tutte le Memorie scientifiche pubblicate in Italia, 
dopo il <date>1800</date>, senza mai credere o sognare che in pro della scienza, 
per la quale la Società Reale faceva sacrifizi rilevantissimi, fosse 
necessaria anche la loro versione in un'altra lingua.
Contro questa astensione dell'Italia l'on. senatore Brambilla, 
presidente della Società bibliografica italiana, pubblicò il <num>21</num> novembre passato una lettera nel <emph>Corriere della Sera</emph>, nella quale 
lamentava la decisione presa dall'onor. ministro per tema che ne 
soffrisse danno la diffusione dei nostri studi.
A questa lettera risposi, nello stesso giornale, encomiando la 
fermezza dell'on. ministro nel difendere dignitosamente il decoro 
della nostra lingua; e asserivo essere ai giorni nostri impossibile 
di fare un Catalogo internazionale delle scienze esatte, senza 
comprendervi il fecondo contributo degli studi scientifici italiani. 
L'Italia per questo non correva pericolo alcuno! L'on. senatore 
Brambilla replicò con molto spirito, che sarebbe cosa facile rispondermi punto per punto, ma che la polemica diventava oziosa, poichè 
«la Conferenza, arrendendosi alle insistenze dell'on. Baccelli», 
aveva dato piena ragione all'on. ministro. Esaurita così la questione a Londra, io non aveva ragione alcuna di continuare ad 
occuparmene ancora. Se altri argomenta che noi Italiani dovevamo 
subire rassegnati questa, secondo me, diminuzione d'importanza 
nazionale, rispondo di pensarla molto diversamente, e di esser 
lieto tanto per il mutato avviso della Conferenza internazionale, 
conseguito per volere dell'on. Baccelli, quanto per la splendida 
constatazione del valore, già riconosciuto e così riaffermato, delle 
opere dei nostri scienziati
Il dire, poi, che l'ottenuta riparazione rechi danno, come afferma il chiarissimo prof. Mosso, alla diffusione degli studi italiani, 
è un'affermazione che non riesco a comprendere. Non ho mai saputo che la traduzione in altra lingua dei titoli delle Memorie 
scientifiche scritte in italiano, potesse contribuire a diffondere la 
<pb n="135"/>
nostra cultura ed i nostri studi. Se fosse conseguibile con un mezzo 
tanto semplice un così grande effetto, bisognerebbe raccomandare 
a tutti i nostri scrittori di dare, sul frontespizio, ai titoli italiani 
la loro traduzione, e il colpo sarebbe fatto!
Chi vuole servirsi di una Memoria scientifica deve conoscere 
la lingua nella quale è dettata, e tanto più se in quella lingua non 
si è saputo scriver bene. Io sono molto lontano dal credere, come 
il prof. Mosso, che <emph>nessun altro popolo europeo scriva tanto male 
e confusamente la propria lingua quanto l'italiano</emph>; ma se ciò 
fosse perfettamente esatto, la traduzione di un titolo non agevolerebbe certo l'intelligenza di una Memoria scientifica scritta in modo 
così barbaro; anzi, in questo caso, sarebbe grazia provvidenziale 
per tutti che il titolo tradotto non invogliasse nessuno studioso a 
perdere il tempo a leggere, per non capire.
La traduzione esatta di un titolo è sempre difficile anche per 
chi ha studiato il libro; è cosa ancor più difficile per chi soltanto 
può averlo fra le mani pochi momenti!
Ma anche senza insistere sul decoro della nostra lingua, se 
mi vedessi costretto a dire quello che penso, mi dichiarerei per 
la esclusione da questo Catalogo di qualunque traduzione, eccettuate quelle delle lingue delle nazioni rappresentate che usano una 
grafia speciale, come il giapponese. La traduzione raddoppia, senza 
vantaggi corrispondenti, la mole già grande del Catalogo, ne ritarda enormemente la stampa, e si corre il rischio di svisare più 
d'un titolo!
Della inutilità di una lingua unica per un Catalogo internazionale, e della poca importanza delle traduzioni dei titoli, non è discorde con me la Relazione presentata nel settembre <date>1898</date>, alla Società bibliografica italiana, dalla Commissione presieduta dall'illustre prof. Scherillo e scritta dall'egregio mio amico prof. De Marchi, 
bibliotecario a Pavia. Nella «lucidissima ed elaborata» Relazione, 
molto lodata e citata dall'on. Brambilla, presidente della Società, 
e dal prof. Mosso, si legge: «La scelta di un buon simbolo ideologico risolverebbe anche la questione della lingua del catalogo. Una 
buona notazione simbolica renderebbe inutili e le intestazioni (<foreign lang="eng"><emph>subject 
entries</emph></foreign> e le parole significative (<foreign lang="eng"><emph>significant words</emph></foreign>) e le traduzioni 
dei titoli in inglese, perchè basterebbe, quasi fosse una lingua 
universale, a indicare, almeno approssimativamente, l'argomento di 
qualsiasi pubblicazione redatta in qualsiasi lingua».</p>
<p>*</p>
<pb n="136"/>
<p>Difeso il grado dovuto alla nostra lingua resterebbe ad esaminare se all'Italia sia vantaggioso prender parte alla compilazione 
di quel Catalogo.
Non può nascere dubbio alcuno.
Ma se tutti lodano senza riserva alcuna il benefico ed intelligente proposito della Società Reale di Londra, non per questo si 
deve rinunziare all'esame del progetto. La seconda Conferenza, 
ammessa la lingua italiana, non ha presi altri impegni definitivi: 
i delegati non erano autorizzati a contrarli dai loro rispettivi Governi; però, essa stabilì altre cose di notevole importanza e fra 
queste sostituì al Comitato bibliografico, nominato in seno alla Società Reale, uno provvisorio internazionale, con larga facoltà di 
vedere e provvedere.
Di questo Comitato partecipano i signori:
<quote rend="block">
<p>Armstrong, membro della Società Reale e presidente del Comitato
bibliografico della Società Reale di Londra;
Descamps, presidente dell'<foreign lang="fra"><emph>Institut International de bibliographie de 
Bruxelles</emph></foreign>, e membro dell'<foreign lang="fra"><emph>Académie Royale</emph></foreign> del Belgio;
Foster, segretario della Società Reale di Londra;
Langley, segretario della <foreign lang="eng"><emph>Smithsonian Institution</emph></foreign> di Washington;
Poincarré, dell'<foreign lang="fra"><emph>Académie des Sciences de Paris</emph></foreign>;
Rücker, segretario della Società Reale di Londra;
Waldeyer, segret. della <foreign lang="ger"><emph>K. Akademie der Wissenschaften</emph></foreign> di Berlino;
Weiss, membro della <foreign lang="ger"><emph>Kaiserliche Akademie der Wissenschaften</emph></foreign> e 
direttore dell'Osservatorio astronomico di Vienna.</p></quote>
Mancano due rappresentanti, il russo e l'italiano...; e appunto 
per sollecitare la nomina di quello d'Italia, il signor prof. Mosso ha 
pubblicato lo scritto di cui mi occupo. L'urgenza di questa nomina 
è evidente. Il Comitato provvisorio desidera che i rappresentanti 
raccolgano, sulle proposte fatte, l'avviso e il parere dei principali 
Istituti scientifici dei loro paesi; indichino in qual misura i propri 
Governi intendano concorrere alle spese di redazione e di stampa; 
e per il <num>31</num> luglio prossimo, chiede ad essi una Relazione. Spetta all'on. ministro nominare il nostro delegato; e la scelta, non vi può 
esser dubbio, sarà quella d'uno scienziato degno di rappresentare l'Italia.
<pb n="137"/>
Pertanto è opportuno accennare, almeno sommariamente, le 
principali proposte; indagare quali saranno le difficoltà da superare; poichè dallo studio fatto in comune, e dalla pubblica discussione, potrà scaturire la luce necessaria.
Le difficoltà sono di più specie: difficoltà di raccogliere tutto 
il materiale e di ordinarlo; di provvedere ai mezzi per stamparlo 
e di curarne la pronta diffusione.</p>
<p>*</p>
<p>Il Catalogo progettato ora deve comprendere i titoli dei libri e 
quelli delle Memorie scientifiche relative alle matematiche, all'astronomia, alla meteorologia, alla cristallografia, alla geologia e 
petrografia, alla geografia matematica e fisica, alla paleontologia, 
all'anatomia, alla zoologia, alla fisiologia colla patologia sperimentale 
e farmacologia, alla batteriologia, alla psicologia e all'antropologia. 
Detto questo, vediamo quanti saranno approssimativamente i titoli 
da registrarsi anno per anno.
Stando ai calcoli fatti preventivamente dal Comitato, le schede 
principali, cioè destinate al Catalogo alfabetico per nome d'autore, 
sarebbero in tutto circa <num>40 000</num> all'anno. Di queste se ne assegnano <num>5000</num> alla zoologia, comprendendovi anche l'anatomia. Ma 
l'illustre prof. J. Victor Carus di Lipsia osserva, che egli nel <foreign lang="ger"><emph>Zoologischer Anzeiger</emph></foreign>, da lui diretto, ne ha registrate, in questi tre 
ultimi anni, in media, <num>8000</num> per la sola zoologia; e che per l'anatomia bisognerebbe aggiungerne altre <num>4000</num> circa. Si ha così un totale annuo di <num>12 000</num> schede, invece delle <num>5000</num> previste (<num>1</num>)<note place="foot"> Vedi <foreign lang="ger"><emph>Zoologischer Anzeiger</emph></foreign>, n. <num>566</num>, <date>1898</date>. </note>. Ora di 
quanto si dovrà aumentare il preventivo per le altre scienze? Si 
aggiunga che in eguale proporzione cresceranno anche le schede intestate coll'argomento trattato. La Società Reale ne prevede <num>150 000</num>. 
Chi sa dirci quante veramente saranno? E come se la difficoltà di 
aver notizie di tutti i libri e di tutte le Memorie scientifiche fosse 
piccola cosa, e non minore fosse anche quella di far compilare le 
numerose schede da tante persone con metodo uniforme, il Comitato della Società Reale va avanti alla leggera, e propone di dare 
anche un'analisi delle materie trattate. Quest'analisi, fatta bene, sa-
rebbe certo utilissima; ma è egli possibile di farla in modo pronto 
e soddisfacente? 
<pb n="138"/>
Che la Società Reale voglia pure, come scrive il prof. Mosso: 
«che gli scritti <emph>debbano essere giudicati; che i bibliotecari che 
dovranno compilare le schede di questo Catalogo, dovranno leggere attentamente ogni Memoria per conoscere cosa essa porta 
nel mercato della scienza</emph>», lo sento dire ora: questa <emph>innovazione</emph>, 
lo creda pure il prof. Mosso, <emph>non mette i brividi ai nostri bibliotecari</emph>, perchè è cosa impossibile!..
In tempi da noi lontani, quando la produzione letteraria e scientifica era scarsa, e pigliava in mano la penna soltanto chi aveva 
molto studiato e molto pensato, Emanuele Filiberto, duca di Savoia, aveva, per il suo <emph>teatro</emph> - si chiamava così la sua Biblioteca - 
stipendiato vari dotti di nazioni diverse, coll'intendimento di far 
loro comporre una Enciclopedia. Fra i diciotto scienziati, dal <date>1573</date> 
al <date>1575</date> addetti a quel gran lavoro, ricorderò Valeriano du Flos, a 
cui furono, il <num>21</num> maggio <date>1575</date>, pagate lire sei, che gli si davano, 
così dice il conto, <emph>per lettura di alcuni libri sterili</emph> (<num>1</num>)<note place="foot"> D. Chilovi, <emph>I Cataloghi e l'Istituto internazionale di bibliografia</emph>, <num>I</num>, <num>26</num>. </note>.
Quanti dotti o semidotti occorrerebbero ai nostri giorni per 
legger tutto, e quale sarebbe la ricompensa ad essi dovuta per aver 
letto una vera valanga di libri, tra i quali moltissimi sterili? Non 
basta! Per indicare con tutta sicurezza quello che vi ha di nuovo 
in un libro si nota subito che la cultura di nessun bibliofilo è sufficiente; ci vuole la dottrina dello scienziato di vero valore. Sarebbe contento l'illustre prof. Mosso pensando che, con la sanzione 
della Società Reale, il giudizio dato sulle opere sue da un bibliotecario o da un critico preso a cottimo si diffondesse per tutto il 
mondo?
Di simili cose nessuno si preoccupa; e la tranquillità serena 
dei bibliotecari non è per nulla turbata! Ma se si sommano il tempo 
che occorre per avere il libro o la Memoria; quello necessario per 
descriverlo e percorrerlo per farne l'analisi; quello per tradurre 
esattamente il titolo; per la revisione e la stampa delle schede; 
sarà lecito, io credo, di domandare: quando arriverà la scheda di 
una nuova Memoria nelle mani del ricercatore?
É probabile che, novanta volte su cento, si potrebbe rispondere: 
arriverà dopo la pubblicazione d'una seconda Memoria sul mededesimo tema, e tale, da rendere meno importante o affatto inutile 
la prima! 
<pb n="139"/>
A parlare con tutta franchezza, devo dire, che nel leggere la 
Relazione del Comitato desta meraviglia la disinvoltura con cui esso 
crede di poter superare le accennate difficoltà; e la noncuranza 
ch'egli mostra per il lavoro fatto, e che si fa, da tanti altri. Sembra 
che questo Catalogo debba soddisfare <foreign lang="lat"><emph>a priori</emph></foreign> tutti i desiderî! Non 
si ricorda che al mondo ci sono anche delle Riviste scientifiche; 
le quali informano rapidamente gli studiosi delle cose più notevoli; che per ogni scienza esistono gli Annuari indicatori dei continui progressi; che vi sono le bibliografie ordinate e corredate 
di giudizi e di note illustrative, le quali sottopongono all'esame 
dello studioso il materiale scientifico di cui egli può aver bisogno. 
Il generale Sebert, membro dell'Istituto, lamenta a ragione che la 
Società Reale, nell'accingersi a questa vasta e costosa impresa, 
non abbia cercato di coordinare e allacciare il proprio lavoro con 
quello che per altre scienze e per altri studi si fa e si dovrà fare; 
e neppure con quello che si fa per le scienze, di cui la Società Reale 
vorrebbe occuparsi. L'osservazione è giustissima! Perchè, prima di 
chiedere l'aiuto ufficiale, non ha cercato da ogni parte, e a giovamento degli studi, di valersi e di mettersi d'accordo con chi ha gli 
stessi o consimili fini? Perchè non ha cercato di riunire, richiamare 
a sè e di disciplinare tutte le forze vive? E qui il Sebert ricorda 
l'Istituto internazionale di bibliografia di Bruxelles, che ha raccolte 
più di tre milioni di schede, fra le quali vi sono classificati anche i 
titoli di tutte le Memorie già registrate nel Catalogo della Società 
Reale di Londra; il <foreign lang="lat"><emph>Concilium bibliographicum</emph></foreign> di Zurigo dove il 
dottor Haviland Field ha già riunite <num>300 000</num> schede relative alla 
paleontologia, alla biologia e alla zoologia; il dottor Baudouin di 
Parigi, che avendo da prima raccolto <num>2 000 000</num> di schede intorno 
alle scienze mediche, si è poi deciso di raccogliere anche le schede 
delle Memorie di scienze pure ed applicate. Si aggiungano i repertorî speciali intrapresi dalla Conferenza internazionale delle strade 
ferrate, dalla Società d'astronomia del Belgio, dal Servizio geologico del Belgio; dal prof. Carlo Richet per la fisiologia, che, presentemente, si è unito al <foreign lang="lat"><emph>Concilium bibliographicum</emph></foreign>; dal prof. RossiDoria per la ostetricia e per la medicina in Italia, senza tener conto 
dei lavori preparatorî già iniziati dalle Società francesi di fisica e 
di fotografia, ecc. (<num>1</num>)<note place="foot">Da una Memoria del generale Sebert, Parigi, <num>6</num> ottobre <date>1898</date>, 
non stampata. </note>.
<pb n="140"/>
Ma oltre questi lavori, tutti classificati decimalmente e ricordati 
dal generale Sebert, citerò la <foreign lang="eng"><emph>Bibliography of American Botany</emph></foreign>, 
pubblicata dalla <foreign lang="eng"><emph>Cambridge Botanical Supply Company</emph></foreign>; il <foreign lang="eng"><emph>Subject 
Index of literature of agricultural experiment and kindred Institutions</emph></foreign>, pubblicato dal Ministero di agricoltura di Washington; 
il <foreign lang="fra"><emph>Répertoire bibliographique des sciences mathématiques</emph></foreign>, che si 
stampa a Parigi e il <foreign lang="eng"><emph>Printed Catalog Cards for articles in Current Periodicals and Society Publications</emph></foreign> (in tutto lo spoglio di 
<num>184</num> Riviste o Atti di Accademie diverse) che si stampano per cura 
dell'<foreign lang="eng"><emph>American Library Association</emph></foreign> a Boston.
Se la Società Reale vuole riuscire nei suoi lodevoli intenti e 
porgere un aiuto incalcolabile agli scienziati, cerchi di giovarsi del 
lavoro degli altri per rendere così quanto prima sia possibile informato il lettore: perchè, in questo caso, prontezza è luce!</p>
<p>*</p>
<p>Ma ai calcoli errati, alla disdegnosa fierezza di voler far tutto 
da sè, all'aggravarsi di un lavoro che infinitamente ritarda il conseguimento del fine principale, si aggiunga anche la incertezza 
del modo di effettuarlo. Si è deciso di dare le notizie bibliografiche 
sotto la forma di libro, e, al tempo stesso, sotto quella di schede. 
Il lavoro così si raddoppia. La scheda corre pronta e veloce per 
ogni dove come le parole <emph>alate</emph> d'Omero: il libro invece, sia pure 
un catalogo, è sempre qualche cosa di organico, di preordinato. 
La scheda vola e si può posare dove si desidera: il titolo di un'opera invece, per essere stampato in un volume, deve occupare, 
relativamente agli altri libri già registrati, il posto che rigorosamente gli spetta. Ma di questa differenza fra lo schedario e il catalogo a volumi, ho già parlato altrove, a proposito del Catalogo 
a stampa della Biblioteca Nazionale di Parigi (<num>1</num>)<note place="foot">D. Chilovi, <emph>I Cataloghi e l'Istituto internazionale di bibliografia</emph>, <num>I</num>, <num>33-35</num>. </note>. Qui mi piace ripetere quello che della scheda scriveva l'on. senatore Giorgio 
Picot, nella sua relazione sulla stampa di quel grande Catalogo. 
Dopo avere osservato che anche i cataloghi, come tutti gli strumenti di lavoro, sono soggetti alla legge del progresso, aggiunge: 
che la scheda mobile «<foreign lang="fra"> a donné à l'inventaire sa dernière forme, 
la seule qui convienne à une collection qui dépassera bientôt 
<num>2</num> millions de numéros».</foreign>
<pb n="141"/>
La forma in volume è da abbandonarsi; essa richiede troppo 
lavoro e tempo; ed aumenta la spesa già grande delle schede, 
senza corrispondente benefizio. Se il Catalogo del <foreign lang="eng"><emph>British Museum</emph></foreign> 
fosse stato stampato a schede, di quanta maggiore utilità sarebbe 
per gli studiosi? Ciascuno avrebbe presa la serie occorrentegli, 
con economia di spazio e di mezzi. E dire che, senza valutare il 
lavoro degli impiegati, la sola stampa del Catalogo alfabetico del 
<foreign lang="eng"><emph>British Museum</emph></foreign> costò più di <num>1 750 000</num> lire; e che, donate <num>40</num> copie, ne furono vendute non più di <num>30</num>; delle quali, solo <num>10</num> nel continente europeo!... A chi ha giovato?...</p>
<p>*</p>
<p>Come non mi sono fermato ad esaminare con la dovuta larghezza la questione vitalissima dello schema di classificazione proposto, per non entrare in troppi particolari, così sorvolerò su altri 
provvedimenti minori, da nessuno accennati, ma pure necessari e 
da prendersi prima del <date>1900</date>. Per fare il Catalogo generale delle 
Biblioteche destinate in Germania agli studi superiori e da due 
anni già principiato nella Biblioteca Reale di Berlino, il cavaliere 
Dziatzko, direttore della Biblioteca di Gottinga, dettava, con quella 
grande sua autorità, le norme che gl'impiegati delle Biblioteche 
devono osservare nella descrizione del libro. Qualche cosa di simile 
si dovrà pur fare anche per questo Catalogo! Di più, nello spoglio 
delle Memorie inserite negli Atti accademici e nelle Riviste, occorre 
che la fonte dalla quale è tolto il titolo, sia indicata in modo breve, 
sì, ma esatto, uniforme, e a tutti intelligibile. Una abbreviazione 
fatta male si può indovinare, se è di una Rivista salita in fama di 
recente; ma fra dieci, fra venti anni, chi saprebbe interpretarla? 
Qui l'arbitrio non può regnare: la regola s'impone.
Un esemplare curioso di simili abbreviature ce lo offre l'<foreign lang="fra"><emph>Index 
du répertoire bibliographique des sciences mathématiques</emph></foreign>, stampato a schede, e che tolgo dall'elenco pubblicato nel <date>1893</date>:
<list>
<item>A. . . -<foreign lang="eng"> The Analyst . . . . . . . . . . . . . . . . </foreign> <emph>Des Moines, Jowa</emph>.</item>
<item>A. A. . . -<foreign lang="lat"> Annales Academici . . . . . </foreign> <emph>Leyde, Utrecht, Groningue</emph>.</item>
<item>A. A. B. -<foreign lang="ger"> Archiv für Artillerie . . . . . . . . . . . . . . . . </foreign> <emph>Berlin</emph>.</item>
<item>A. A. G. -<foreign lang="lat"> Annales Academiae Groninganae . . . . . . . </foreign> <emph>Groningue</emph>.</item>
<item>A. A. L. - Atti dell'Accad. Lucchese di Scienze, Lettere ed Arti, <foreign lang="fra"> <emph>Lucques</emph>.</foreign></item>
</list>
e così di seguito per quasi <num>300</num> pubblicazioni periodiche diverse.
<pb n="142"/>
So che i matematici sono abituati a ritenere le formule algebriche; ma bisogna pensare anche agli altri!</p>
<p>*</p>
<p>Accennato così il modo con cui si vogliono dare le notizie bibliografiche, ricorderò brevemente quale ordinamento si è immaginato affinchè si possano raccogliere e diffondere tutte le notizie 
necessarie.
Un ufficio centrale a Londra fa tutto: riceve, riunisce, vede, 
stampa e diffonde il lavoro fatto dagli uffici regionali; i quali devono compilare e inviare tutte le schede delle pubblicazioni regionali. Qui, come dice benissimo il prof. Carus, abbiamo una concentrazione soverchia, ed una fiducia esagerata negli uffici delle regioni. 
E a proposito di essi, egli ricorda molto opportunamente che 
nel <date>1895</date> la <foreign lang="fra"><emph>Socièté zoologique</emph></foreign> di Francia, per fare la bibliografia zoologica nominò Comitati e Sottocomitati, ma senza ottener risultato 
alcuno. A mio avviso bisogna che questi Comitati abbiano maggiore 
libertà e responsabilità; occorre che essi stampino le loro schede e le 
diffondano nel proprio paese. Che cosa vogliono o possono rivedere 
a Londra se non hanno il libro a mano? Non vien quasi voglia 
di credere che la traduzione dei titoli sia desiderata per dar modo 
agli impiegati centrali di capire le schede? Si acquisterebbe anche 
maggior rapidità nella diffusione; poichè a ogni nazione preme 
di sapere, prima di tutto, quello che essa fa; è soltanto dopo, che 
cerca d'informarsi di quello che si fa altrove.
La necessità di un ufficio centrale è di per se stessa evidente: 
ma non è del pari evidente la necessità di un accentramento eccessivo. Così pure è necessario che ad un luogo determinato sia 
a chiunque possibile rivolgersi per chiedere tutto o parte di quello 
che i diversi Comitati locali stampano. Ma ogni Comitato dovrebbe 
accudire liberamente all'opera sua; allora sarebbe veramente responsabile ed avrebbe più a cuore di mantenere alto il decoro e 
l'onore nazionale. Alla Società Reale rimarrebbe sempre il merito 
grandissimo di avere avviata e resa possibile l'opera comune, e 
contribuito efficacemente alla diffusione delle schede.
Ma per far questo non bisogna fissare gli occhi nel sole! Nei 
suoi progetti la Società Reale mira troppo in alto! Si contenti di 
provvedere al bisogno più immediato, più urgente; di far conoscere 
con rapidità allo studioso le materie che altri studiano al pari di 
<pb n="143"/>
lui. Lasci da parte le traduzioni inutili; se l'autore le vuole, le 
scriva sui suoi frontispizi; rinunzi all'idea del libro, abbandoni il 
campo degli schiarimenti ed annotazioni alle Riviste, agli Annuari 
scientifici, ai bibliografi!
Nei grandi lavori di bibliografia sono da considerarsi due stadi 
diversi, ai quali nessuno bada. Quello nel quale si raccoglie si prepara, e, sia pure grossolanamente, si separa e si classifica il materiale; e l'altro stadio, quello nel quale si assegna con tutta sicurezza, secondo le rigorose esigenze della scienza, il posto che spetta 
ad un libro, non isolatamente, ma nelle sue affinità con gli altri 
libri, che trattano, sotto vario aspetto, il medesimo argomento. Il 
bibliografo stabilisca, muti, corregga, faccia quello che scientificamente crede più logico, più utile, più conforme alla scienza nell'ordinare sistematicamente, a modo suo, le proprie bibliografie. Egli 
deve servirsi delle schede del Catalogo della letteratura scientifica 
come di tante pietre per costruire il proprio edificio, con piena 
libertà di metodo, secondo il suo genio, onde corrispondere all'alto 
e supremo mandato della scienza.
Raccogliere, pubblicare e rapidamente diffondere fra gli studiosi le schede, è altra cosa. Per questo non occorre un sistema 
scientifico rigoroso, perchè è impossibile averlo sempre invariabile! 
Basta uno convenzionale, universale e a tutti facilmente intelligibile. Il sistema decimale ha innegabilmente questi pregi; e le 
pubblicazioni fatte dal <foreign lang="lat"><emph>Concilium bibliographicum</emph></foreign>, provano che 
esso può rispondere a tutti i bisogni. Il sistema decimale si presta 
mirabilmente non solo a raggruppare le schede così raccolte, ma 
anche a qualunque specializzazione che lo studioso voglia fare in 
seguito, senza che la ripartizione già fatta, vada perduta; perchè 
è dato valersi del frazionamento illimitato, offertoci da quel sistema. Esso è pratico; e, come fu benissimo osservato, non può 
alterare, modificare, intralciare o arruffare in nessuna guisa l'andamento delle scienze; esse camminano libere per la loro via, non 
tracciata nè tracciabile, dai bibliotecari o dai bibliografi. Ma sia 
come si vuole; è certo che il sistema decimale Dewey «contiene 
in sè il germe di una notazione simbolica universale; e per questo 
è sommamente probabile che in una maniera o nell'altra sia adottato per il nuovo Catalogo internazionale» (<num>1</num>)<note place="foot">Vedi Thomas J. McCormack nel <foreign lang="eng"><emph>Monist</emph>, Chicago,</foreign> gennaio <date>1897</date>, 
pag. <num>300</num>. Egli nota inoltre che la più forte opposizione a questo sistema 
si riscontrò, come era da aspettarsi, negli Stati Uniti d'America, e specialmente fra i bibliotecari delle primarie Biblioteche, perchè là sono 
maggiori le difficoltà da superarsi e in molti casi il bibliotecario ha già 
un sistema proprio, in uso o da proporre. Mi pare che lo stesso possa 
dirsi anche dell'Europa! </note>.
<pb n="144"/>
Il dare ordine alla mole di pubblicazioni che ci opprime; l'avere separato per ogni studioso la parte che a lui preme da quella 
che non gli abbisogna, non sarebbe piccola impresa, e la Società 
Reale, riuscendo, entrerebbe davvero trionfalmente nel nuovo 
secolo.</p>
<p>*</p>
<p>Ho detto con franchezza quello che penso, e ripeto: <emph>Aspettiamo 
tranquilli, ne abbiamo il tempo!</emph> non nel senso di non voler fare, 
o di non voler aderire; ma perchè le difficoltà a rimuovere sono 
grandi e gli studi da fare sono molti. Per far presto non era lecito trascurare di difendere il decoro della nostra lingua! Lo creda 
il prof. Mosso: non si tratta <emph>di farsi rimorchiare</emph>: si tratta di 
vedere chiaramente dove si va e quello che si fa: di evitare gli 
scogli!
Delle difficoltà ho già parlato, trascurando la spesa che spetterà all'Italia (dalle <num>50 000</num> lire alle <num>75 000</num> all'anno per il lavoro 
da farsi a Londra) e la spesa non indifferente che ogni scienziato, 
volendolo, dovrà fare per procurarsi la immensa utilità di un Catalogo particolare.
In quanto agli studi fatti sino ad ora, non sono io solo a crederli insufficienti. La Germania, per questo motivo, voleva rimandata la Conferenza all'aprile prossimo, e all'ultima ora decise d'inviare un suo rappresentante, nella persona dell'illustre prof. Klein 
di Gottinga.</p>
<closer><dateline>3 gennaio <date>1899</date>.</dateline>

<signed>D. Chilovi.</signed>
</closer>
<pb n="145"/></div1>
</body>
</text>
</TEI.2>
