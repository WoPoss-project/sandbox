<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Della costruzione e del regolamento di una pubblica universale biblioteca.</title>
      <author>Leopoldo Della Santa</author>
    </titleStmt>
    <extent>115 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001046</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Della costruzione e del regolamento di una pubblica universale biblioteca con la pianta dimostrativa trattato di Leopoldo Della Santa .</title>
        <author>Della Santa, Leopoldo</author>
        <publisher>presso Gaspero Ricci da S. Trinita</publisher>
        <pubPlace>In Torino</pubPlace>
        <date>1816</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Pisa</name>
      </respStmt>
      <item>Correzione linguistica</item>
    </change>
    <change>
      <date>2004-02-25T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-02T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Revisione codifica XML</item>
    </change>
    <change>
      <date>2005-05-21T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="parte">
<head>Dei difetti delle Pubbliche Biblioteche, 
e dei danni che ne derivano ai Libri.</head>

<p><num>§</num>. I.
LE Pubbliche Universali Biblioteche, essendo 
quelle che conservano con i Libri ogni umano sapere, e porgono i mezzi di apprenderlo, devono 
fra gli Stabilimenti alla Civile Società necessari, 
tenere uno dei primi posti. Quindi è che tanta loro 
importanza richiede molto ponderata la costruzione 
di esse.
L'avere in molte delle esistenti rilevati infiniti inconvenienti a danno dei Libri, a pregiudizio del 
Pubblico, e a incomodo ed ostacolo all'esattezza 
dell'ufizio degli Impiegati al servizio delle medesime: 
e l'aver conosciuto che tali danni, e inconvenienti, 
nascono dalla imperfezione dell'Edifizio, non meno 
che dal male inteso sistema amministrativo: mi ha 
indotto a meditarne, e descriverne il Piano di una, 
e delinearne per maggior chiarezza la Pianta, onde 
resti totalmente evitato, quanto ho osservato essere 
pregiudicievole ad un tale Stabilimento, e sia provveduto di quanto ho creduto essergli necessario. 
Il materiale, o la costruzione di quasi tutte le 

esistenti Pubbliche Biblioteche, consiste in una gran 
Sala, ed altre più piccole, con qualche varietà nella 
forma (varietà figlia del capriccio e non della ragione) senza essere stato pensato, o almeno ragionatamente pensato, al locale degli Studenti, a quello dei Ministri, nè a quello che si conviene ai Libri: come pure non è stato pensato ad alcune altre necessarissime Appartenenze, di cui le Pubbliche Universali Biblioteche abbisognano. La gran Sala viene inconvenientemente destinata ai Libri, ed 
al Pubblico: le altre Stanze servono pure anch'esse con eguale inconvenienza ai Libri, e di residenza ai Ministri della Biblioteca.
Il genio degli Uomini ha in ogni tempo facilmente inclinato ad anteporre il bello all'utile; e si 
sono molte volte sofferti, e si soffrono incomodi in 
grazia di quello. Quanto ciò sia vero, e quanto sia 
condannabile, ce lo insegna la riflessione; e molto 
più condannabile ancora, quando questi incomodi 
si soffrono in grazia di un bello che realmente non 
è tale; come è quello appunto della supposta magnificenza delle attuali Pubbliche Biblioteche; che 
si crede consistere nella vastità di una gran Sala, 
e di ampie Stanze; sì essa che queste, non idonee 
per la loro struttura, e ad onta della loro grandezza; nè alla capacità di molti Volumi, nè alla loro 
sicurtà, nè al loro buon custodimento, come verrò 
a dimostrare.

Tale opinione della maestà delle Pubbliche Biblioteche, consistente nell'ampiezza del Salone e grandezza delle Stanze, è talmente radicata; che si è creduto, e credesi erroneamente tuttora, che quella sopra le altre, quanto al materiale, fosse da ammirarsi, che tutti i suoi Volumi in un vastissimo Salone potesse contenere: a guisa appunto di quelle 
delle Comunità Religiose, Collegi, ec. dalle quali 
sembra certamente essere stato preso il modello: 
senza considerare con quanto pregiudizio e pericolo dei Libri, a norma di quelle, si tengono esposti 
nell'istesso Salone ove il Pubblico studia, e nelle 
Stanze ove risiedono i Ministri.
Se si fosse fatta riflessione alla diversità che passar deve da una Biblioteca privata, ad una Pubblica Universale, certamente ad imitazione di quelle, 
queste non sarebbero state costruite: sì per essere 
il numero, e l'aumento dei loro Libri immenso, sì 
per non essere il contegno di un Pubblico di gran 
lunga paragonabile a quello di pochi, che in propria casa fanno uso del loro.
Col progresso del tempo, per la cresciuta quantità dei Volumi, essendosi venuti alla necessità di 
ingrandire qualche Pubblica Biblioteca, o ad erigerne alcuna nuova; sembrava, o almeno era desiderabile, che conosciuti dall'esperienza quei mali 
e inconvenienti, che dalla pubblica esposizione dei 
Libri, dalla grandezza e struttura del Salone e 

Stanze, non meno che dalla mancanza di molte 
obliate, o non conosciute Appartenenze ad esse Biblioteche necessarie, ne nascono; dovesse essere 
stato in simili opportune occasioni seriamente pensato a dare all'Edifizio di tali Biblioteche il loro 
proprio carattere, mediante il quale restasse evitata 
quella lunga serie di non indifferenti disordini, che 
dimostrerò; prodotti dalla difettosa costruzione di 
esse, non meno che dal male inteso servizio, o amministrazione delle medesime.
Ma o per mancanza d'idee, o per quella forza 
di assuefazione e di esempio, che tiene gli uomini 
nell'errore e negli incomodi, ad onta dei lumi; o 
per lo spirito che sempre ferve di anteporre il lusso all'utile, e l'apparenza alla sostanza; si è sempre avuto soltanto in mira la vastità di una gran 
Sala, e di ampie Stanze; tutta intesa e non di altro occupata la fantasia, o per meglio dire solo ristretta nel credere che così debbano essere costruite le Pubbliche Universali Biblioteche; e nel credere che in ciò consista la magnificenza di esse; di 
questa, a scapito di ogni altra necessarissima cosa, 
vanamente solleciti: senza conoscere o senza curare tutti quei notabili danni e disordini, che in grazia di una tale pregiudicievole, incomoda, e meschina magnificenza, viene la Biblioteca a soffrire.
E dove per difficoltà trovate non si è potuto tal 
Salone aumentare, o si è supplito con dei nuovi 

Saloni, dalla bizzarria e capriccio chiamati ora Gabinetti, talvolta Gallerie, e con altri vaghi oziosi 
nomi ancora: o si è supplito con altre grandi 
Stanze niente dissimili da quelle di abitazione, sì 
per la forma, sì per la luce, che per l'ingresso; 
e per conseguenza affatto anch'esse come le gran 
Sale, inette a custodir Libri, e molti contenerne ad 
onta della loro grandezza; grandezza ripeto, procurata da una male intesa magnificenza, che molto 
luogo richiede, poco ne lascia ai Volumi, e si oppone alla buona custodia di essi, come verrò successivamente a provare.
Se il bello, ed il magnifico, consiste nella riunione del solido, del comodo, e dell'utile; tutte le 
cose che di tali requisiti mancano, non possono dirsi 
nè magnifiche, nè belle.
Servendo dette Stanze egualmente ai Libri, che 
ai Ministri; servono ancora di comunicazione a tutta la Biblioteca, e suoi Annessi. Onde avviene, che 
per portarsi alle diverse parti di quella, sono continuamente percorse, non solo dai detti Ministri per 
i diversi loro bisogni, e da chi con essi ha necessità di trattare; ma da tutti quelli ancora, che per 
curiosità si portano ad osservarla.
Lascio considerare se i Libri collocati in Stanze 
di pubblico e frequente passo, sono decentemente 
e sicuramente collocati. Il più piccolo danno che 
ciò può ad essi apportare, è la polvere, che in 

tanta frequenza di passeggio quasi senza interruzione sollevandosi, va continuamente a posarsi, e internarsi nei medesimi con molto loro nocumento, e 
incomodo di chi maneggiar gli deve: aumentandosi 
questa ancora dalla necessità che da ciò ne deriva, 
di dovere esse Stanze più frequentemente essere 
spazzate. In oltre sono i Libri sottoposti, mediante 
questa loro pubblica esposizione, alle orine dei cani che inosservati si introducono; agli sputi inavveduti; e talvolta all'istessa perdita. Niun occhio 
può esser bastante a invigilare alla loro sicurezza, 
allora quando si introduce in tali Stanze quantità di 
Persone, in tempo che possono esservi in esse Libri posati sulle Tavole, e in tempo che gli Scaffali 
delle medesime possono essere aperti, o per guasto 
di serrame, o per negligenza, e ancora per comodità; come accade particolarmente in quelle ove risiedono i Ministri: e mentre che il Custode vigila 
attentamente in una parte, può facilmente seguire 
qualche irreparabile danno per la mancanza di alcuno 
di essi Libri nell'altra. Nè qui finiscono tutti i loro pericoli; essendo cosa agevole ad ognuno di servirsi del pretesto di parlare ai Bibliotecari, e procurarsi ancora la loro amicizia, per così introdursi 
tante volte nelle Stanze quante bastino, onde coglier 
l'occasione di alcuno involarne, come suole di quando in quando accadere.
Per infinite altre cagioni, si possono mediante 

una così poco ragionata costruzione di Biblioteca, 
perdere, e guastare i più preziosi oggetti che l'arricchiscono. Asserir posso che l'esperienza mi ha 
fatto conoscere, che i Libri in tali Stanze collocati, divengono pascolo della polvere, bersaglio degli 
insulti, e facil preda dei loro insidiatori: oltre l'occupare infruttuosamente i Custodi, più per guardarli da queste, e da tante altre incongruenze, che 
pel buon ordine, e servizio del Pubblico che studia.
E se in tali, e sì mal costruite Stanze, sono i 
Libri tanto mal custoditi; non meno mal custoditi, 
e anche più danneggiati lo sono nell'istesso Salone 
del Pubblico: poichè oltre i suddetti pericoli, vi è 
il danno che proviene dalla luce.
Un gran Salone nel quale deesi studiare su' Libri 
spesse volte di minuta stampa; è d'uopo che abbia 
molte, grandi, ed alte finestre; per le quali s'introducono sempre, anche ad onta di qualunque cautela, quei spruzzi, e stillicidi, che dalla pioggia provengono; e che colando per le pareti, si insinuano 
nei Libri a dette finestre sottoposti, o per lo meno 
comunicano ad essi notabile umidità; la quale oltre il macchiarli, produce col tempo il loro imporramento.
E meno impedire puossi il danno che resulta dalle intemperie; le quali aprendo, o rompendo le finestre, introducono quelle acque precipitose, che 
spinte dal vento arrivano a bagnare ancora quei 

Libri che sono da esse finestre lontani; alle quali intemperie più è sottoposto quel luogo, nel quale 
più grandi, e più spesse aperture vi sono: apportando ai Libri non lieve danno ancora il Sole; al 
quale con prontezza si ripara soltanto allora, che 
infastidisce o i Ministri, o gli Studenti; avanti di 
arrivare ai quali, buona pezza percuote sovr'essi 
Libri; il di cui quotidiano raggio, in breve tempo 
scolorando e contorcendo le loro coperte, gli deforma come ognuno sa, o può figurarsi; e gli riduce 
alla necessità di dover esser rilegati; le quali rilegature producono quella spesa che potrebbe essere 
impiegata nell'acquisto di nuovi; e per le quali 
vengono essi Libri sempre danneggiati particolarmente nella piega dei fogli, per le replicate battiture, e cuciture; oltre il disappunto che può agli 
Studiosi apportare, il non potersene in tal tempo 
servire. E se lo scopo della grandezza di questo 
Salone è di fargli contenere molti Volumi; tale scopo viene in parte deluso dai molti vacui che occupano le grandi, e spesse finestre; e quel che è peggio, deluso a danno degli stessi Volumi: come pure in gran parte deluso nelle annesse Stanze, alle 
quali per la loro grandezza e forma, essendo necessarie più finestre, sono ancora per la scambievole comunicazione tra loro, necessarie più porte: 
i vacui delle quali vengono a togliere ai Libri quel 
posto che essi dovrebbero occupare con tanto 

 maggior loro buon custodimento; e che tanto prezioso 
si rende in una Pubblica Universale Biblioteca, ove 
ad ogni momento cresce il numero dei Volumi.
Oltre di ciò, i Libri collocati nel Salone dello 
Studio, non meno degli altri collocati nelle annesse Stanze, porgono occasione all'ozioso, stante la 
loro comoda pubblica esposizione, di farsi dar quelli 
su'i quali può posar l'occhio, e così usurpargli 
con inutile loro attrito, e vana occupazione del Custode, al vero Studente. Di più la quiete necessaria in tal Salone, giacchè a tal'uopo deve essere 
interno, viene continuamente interrotta dal doversi 
ad ogni momento portare ciascun Ministro della Biblioteca agli Scaffali; non meno che dal continuo 
rumore dell'aprirli, e serrarli.
Sono male, e forse peggio collocati i Volumi, 
nelle Stanze ove risiedono i Ministri. In tali Stanze 
non solo sono sottoposti ai dimostrati danni, e pericoli di perdita; ma arrecano ancora non indifferenti incomodi. Essi privano della necessaria libertà i detti Ministri; poichè divenendo allora invece 
di residenza dei medesimi, Librerie; non può impedirsi al Pubblico che desidera vedere la Biblioteca, di entrare in quelle, e trattenersi a suo piacere a leggere sul dorso dei Libri, e per passatempo chieder quelli, con interrompimento e ritardo di 
loro ufizio, e studi, oltre l'inconveniente di non 
poterle essi Ministri chiudere neppure in loro 

assenza, per non privare il Pubblico dei Volumi che 
in esse Stanze sono collocati. Per la qual cosa con 
grandissimo incomodo, ogni volta che loro convenga fare un passo fuori della propria Stanza, gli è 
d'uopo il raccorre, e riporre, quanto sulle Tavole, e altrove, in dette Stanze si trova di ciò che 
veduto esser da tutti non deve; come carteggi letterari, studi, affari d'ufizio ec.
Tralascio per ora il novero di altri diversi piccoli mali, il di cui complesso accelera ai Libri l'attrito, quale essi soffrono in conseguenza di questa 
loro mal ponderata collocazione: riserbandomi in 
seguito di continuare a provare, che una Pubblica 
Biblioteca in tal guisa costruita, apporta seco infiniti disordini; opponendosi alla capacità di molti 
Volumi; al loro buon custodimento; alla comodità, 
e quiete degli Studenti; a quella dei Ministri; alla 
sua vera magnificenza; ed al riparo della sua totale 
distruzione in caso d'incendio.
Se una tra le bellezze delle Città, nè certamente 
la minore, è quella della varietà sì esterna, che interna degli Edifizi; perchè mascherarne molti sotto 
un medesimo aspetto; ed asconderne uno sotto la 
forma di un altro; o per lo più dare quasi a tutti 
l'aspetto di Palazzi, come continuamente si vede; 
a coartazione, incomodo, e danno della cosa per la 
quale sono stati fatti?
Ogni Edifizio deve desumere la sua costruzione 

dall'oggetto a cui è destinato; e superbo deve palesare con la propria forma tanto esterna che interna, a qual'uso egli serva, per quanto questo possa essere abietto; come lo è di quelli che servir 
devono a certe manifatture, o ad altre meno nobili 
Appartenenze di una Città, relativamente agli Edifizi destinati per Accademie, Licei, Teatri, ec. 
Tutti devono palesare per la loro struttura il loro 
particolar carattere. Ma per lo più di ogni necessaria cosa negligenti, si procura dare agli Edifizi il 
loro carattere, solo per mezzo di Emblemi, Simboli, ed Iscrizioni, rapportate sopra magnifiche Architetture; le quali erudite, e belle cose, per quanto pregevoli, niente influiscono sull'utile, comodo, 
ed esatta conduzione della cosa che essi Edifizi sono 
stati destinati a contenere.
Una Pubblica Biblioteca costruita a Stanze che 
comunicano l'una con l'altra, non presenta che un 
Quartiere comune di abitazione annesso alla sua 
Sala, ceduto dagli Uomini ai Libri; e per conseguenza mancando essa della sua propria forma, e 
carattere, riesce affatto incapace a contenere molti 
Volumi e ben conservarli; non meno che incomoda al buon servizio del Pubblico, e al buon ufizio 
degli Impiegati nella medesima; come l'esperienza 
mi ha fatto conoscere, e come mi lusingo di chiaramente dimostrare.
I Libri sono quell'unico ricco tesoro cui niuno 

altro può stare a paragone. Se un fenomeno distruggitore non lasciasse vestigio di umana industria, si 
potrebbe reputare un sì enorme ed incalcolabile dan
no, riparabile, se i soli Libri ci avesse salvati. Per 
mezzo di questi, le cose tutte si rifanno; contenendo essi tutto lo scibile, tutto il seguìto: onde niuna spesa, niuna diligenza, niuna cura va risparmiata, per conservarli in un comodo e magnifico Edifizio. Per rendere più utile tal prezioso Stabilimento, non si dee avere per iscopo la scelta dei Libri, 
ma la quantità, e la totalità per quanto è possibile: dimodochè tutti i Volumi che dalle scelte Biblioteche, o Pubbliche, o Private, vengono per il 
loro poco o niuno merito espulsi, e talvolta espulsi 
con pericolo di loro annientamento: devono nelle 
Pubbliche Universali trovare un sicuro asilo che gli 
conservi. Queste niuno ne devono escludere; non 
tanto per dirsi Universali, come per non esservi 
Libro per quanto sia inetto, che non ci somministri, e conservi Epoche Istoriche, Aneddoti, Nomi, 
Costumi, Abiti, ec. E non solo di questi conviene 
ad una Universale Biblioteca l'aver cura; ma ancora di tutti quei frammenti di Libri, i quali servono spesse volte a migliorare, e a completare quelle rare Edizioni, ed Opere, che o per macchie, o 
per mutilazioni, hanno perduto e il loro uso, e il 
loro pregio.
In conseguenza richiedesi vasto Locale, 

economicamente, e giudiziosamente diviso; dalla qual divisione resulti la capacità di molti Volumi; collocati in Quartieri che denotino essere per la loro costruzione in difesa dei medesimi, non Stanze comuni, ma Abitazioni di Libri; procurando che la 
di loro sicurezza sia combinata con la loro più facile particolare reperibilità, e comodità per prenderli; e che ai Ministri della Biblioteca non venga 
incagliata l'esattezza del loro ufizio dalla difettosa 
costruzione della medesima, e dalla mancanza di 
qualche sua Appartenenza.</p></div1>
<div1 type="parte">
<head>Descrizione del Salone e di tutta la Biblioteca, 
e Sistemi da adottarsi per il di lei regolamento.</head>
<p><num>§</num>. II.
Non essendo mio scopo di interessarmi in questo Piano di Biblioteca, che della superficiale interna costruzione del di lei Edifizio, e del particolare ufizio dei Ministri di essa: lascio ad un abile 
Architetto il pensiero della sua solidità, analoga Facciata, magnifica Scala, e Vestibulo, e qualunque 
altra architettonica eleganza, che nell'esterno, ed 
interno, un tale Stabilimento richiede: rammentandogli solo, che se imponente e maestosa cosa negli Edifizi Pubblici è quella di essere distaccati da 

ogni altra fabbrica; a quello di una Pubblica Universale Biblioteca diventa necessità: per allontanarla 
non solo dagli incendi, umidità, furti, ec. ma ancora dai topi, e da qualunque altro danno, e servitù, che l'appoggio di Abitazioni, o altro fabbricato può ad essa apportare: non dovendo per altro 
essere esclusa l'Abitazione del Bibliotecario Superiore, la quale è necessario che sia contigua alla Biblioteca, o almeno molto prossima; non solo perchè 
egli possa più facilmente invigilare alla di lei sicurezza (come quegli al quale è stata data in custodia) ma ancora per molte altre cagioni che dimostrerò, parendomi ora tempo di venire alla descrizione del Piano, che più intelligibile si renderà con 
l'osservazione sull'annessa Pianta.
Salita la Scala si prende riposo in un Vestibulo, (3) 
alle pareti del quale per non tenerle oziose, si potranno collocare quante marmoree antiche Iscrizioni possono capirvi; e nel quale saranno appese ai 
lati della Porta due Tabelle. In una saranno descritte le ore nelle quali sta aperta la Biblioteca, 
e le ferie di tutto l'Anno: nell'altra il modo di 
contenersi nella medesima dal Pubblico.
Dal detto Vestibulo si passa nel Salone dello Studio. (4) Niun Libro deve esservi in tal Salone; il quale in vece si può dipingere e ornare di Statue, Busti di Uomini Illustri, ed altre cose spettanti a Belle-Arti, e Scienze: ed ivi saranno collocate, e 

disposte in buon ordine le Tavole, con ogni altra necessaria mobilia.
In ciascun angolo del medesimo vi sarà un Banco, ove devono stare repartiti i Custodi ad osservare gli Studenti, e ad attendere la domanda dei Libri, che verrà loro fatta. Questi Banchi saranno un 
poco elevati, sì per sicurtà dei Libri o altro, che 
provvisoriamente possa essere su i medesimi posato; sì per potere essi Custodi dominare le Tavole 
degli Studenti; e così invigilare con più facilità su 
quei danni che possono esser fatti, anzi che si fanno ai Volumi, dalla indiscretezza o poca onestà dei 
medesimi Studenti, come di levar carte, far macchie, baratti, e cose simili.
Questi non lievi danni, che nelle attuali Pubbliche Biblioteche, sono quanto frequenti, altrettanto 
inevitabili; vengono in tal modo tolti, o in gran 
parte diminuiti, non solo dalla elevazione di detti 
Banchi, ma dalla repartizione ancora dei Custodi, 
che in essi Banchi, ai quattro angoli della Sala devono risedere: non potendo mai i Custodi riuniti 
in un sol punto, e all'istesso livello delle Tavole, 
(come si pratica) essere abbastanza atti alla non mai 
troppa osservanza su gli Studenti, la quale tanto più 
si rende difficultosa, quanto più grande è il Salone.
Togliendo i Libri da detto Salone, non resta diminuita, anzi viene accresciuta la magnificenza di 
tale Stabilimento: poichè laddove si fa consistere 

nel Salone quasi il totale della Biblioteca; in questo 
mio Piano, per quanto grande possa esser fatto il 
Salone, viene sempre ad essere parte della Biblioteca, e parte ad essa secondaria, e serva. Riguardo poi all'occhio, a me pare che le suddette analoghe decorazioni di Statue, Busti, ec. sieno assai 
più imponenti e vaghe, della schiena di una quantità 
di Libri; i quali, oltre all'esser sottoposti per la loro esposizione ad ogni danneggiamento, e produrre 
tutti quelli inconvenienti da me sopra rilevati, altro 
non ci presentano che una vasta bottega di Libraio.</p></div1>
<div1 type="parte">
<head>Della posizione dell'Indice, 
del Ministro di esso e sue incumbenze, 
e dei vantaggi che derivano da tal Ministro.</head>
<p><num>§</num>. III.
L'Indice dei Volumi, è assolutamente necessario che sia prossimo alla Sala dello Studio: sì per 
essere il di lui maggior uso in servizio di quella; 
come per la comodità dei Custodi, che in essa Sala sono obbligati a risedere. Un Ministro, che a 
detto Indice presieda (Ministro fino ad ora giammai praticato quantunque della primaria massima 
importanza come dimostrerò) risederà in una Stanza contigua a detta Sala, (5) la quale Stanza 

comunica ad essa Sala per mezzo di un Finestrone 
traverso, sollevato discretamente da terra; al quale 
i Custodi si indirizzeranno per intendere dal Ministro dell'Indice che ivi deve risedere, la locazione 
dei Libri che vengono loro domandati dagli Studenti, e poscia prenderli nelle Librerie ove sono 
custoditi.
Per maggior chiarezza del Lettore, col nome di 
Librerie, intendo chiamare tutte quelle Stanze della 
Biblioteca nelle quali ci sono i Libri, e le quali ho 
fatte solo per essi. Tutte le altre portano o il nome comune di Stanza, o quello dedotto dalla loro 
forma, ed uso.
Il detto Finestrone della Stanza del Ministro dell'
Indice, resta collocato in faccia alla Porta d'ingresso della Sala; e per il di lui buon disegno, e simmetrica posizione, può accrescere decorazione alla 
medesima. Sopra di esso si potrà collocare l'Orologio. Questa medesima Stanza che comunica alla 
Sala per mezzo di detto Finestrone, comunica nell'
interno con un'altra Stanza nella quale sarà collocato l'Indice, e alla quale do il nome di Gabinetto dell'Indice. (6) Mediante tal comunicazione, resta facile e comodo al detto Ministro il passare in 
esso Gabinetto, per così sodisfare con prontezza alle richieste degli Studenti.
Chiuso adunque l'ingresso all'Indice dalla parte 
della Sala, e distinta l'incumbenza dei Custodi da 

quella di chi a detto Indice deve presedere; restano dissipati alquanti disordini, e si viene all'acquisto di non pochi vantaggi come dimostrerò in seguito.
Le Pubbliche Universali Biblioteche, nel sistema 
nel quale sono presentemente montate, richiederebbero Custodi sufficientemente culti; la qual cultura 
è affatto incompatibile con le indispensabili basse 
faccende delle quali devono essi continuamente occuparsi. Il Custode culto sdegna le opere servili, e 
trascura la Biblioteca in tutto quello ove egli crede 
male impiegate le sue cognizioni, e talento: per la 
qual cosa riuscendo imperfetto il di lui servizio, ne 
nascono moltissimi sconcerti. All'opposto il Custode inculto occupandosi di buona volontà nelle faccende servili, trascura, ed evita tutte quelle nelle 
quali richiedonsi bibliografiche cognizioni. Onde avviene talora, che alla domanda dei Libri che gli 
vien fatta, ritrovandosi spesso imbarazzato, per non 
saperli nell'Indice cercare, o si disimpegna coll'addurre di essi la mancanza, o ne somministra altri 
in vece dei richiesti, ovvero conduce all'Indice 
(cosa inconvenientissima) gli Studenti a cercarli 
da se stessi. Da ciò ne deriva, che alcuni per non 
saper l'uso di esso, non trovandoli; si partono con 
incaglio di loro studi, e talvolta con pregiudizio di 
loro interesse, dalla Biblioteca sdegnati; mormorando, o dell'incapacità dei Custodi, o della scarsità 

dei Volumi, e della trascuratezza dei Bibliotecari, 
che non gli provvedono. Alcuni altri piccati dalla 
poca sodisfazione che vien loro data da così poco 
abili Ministri, si portano con indebita libertà all'
Indice ogni volta che loro piace, e abusando di 
quello, vengono senza alcun riguardo, e quasi insultando, a domandare capricciosamente quei curiosi, o rari Libri, che in esso Indice vedono descritti; e non per altro che per mero passatempo scartabellandoli, spesso privano dei medesimi chi veramente di essi abbisogna. Altri ancora per vendetta, 
perdendo il dovuto rispettoso contegno, si prendono 
piacere di schernire essi Custodi, occupandoli con 
ritardo dell'altrui servizio nella ricerca di Autori, 
e Opere ideali; ridendo così con poco onore della 
Biblioteca, a spese della loro compatibile ignoranza; la quale è indispensabile in Ministri quali sono 
i Custodi, che essendo destinati alle faccende più 
servili della Biblioteca, vengono incaricati erroneamente del maneggio dell'Indice; e ingiustamente si 
rimprovera loro il difettare in un ufizio che richiede ciò che da essi non si può esigere; cioè qualche conoscenza di alcune Lingue, ed estesissime 
cognizioni Bibliografiche.
Per evitare adunque questi, ed altri inconvenienti, 
che dimostrerò; e per dar luogo a quei tanti vantaggi che non tralascerò di fare osservare; si rende 
necessarissimo, anzi indispensabile, un perito 

Ministro che a detto Indice presieda, la di cui residenza sia tale, quale io l'ho in questo Piano procurata, cioè esposta alla Sala per comodo degli Studenti; i quali per la di lui cultura restando pienamente soddisfatti, restano ancora dissipati tutti quei 
disordini, che la mancanza di sì importante Ministro continuamente cagiona.
La necessità di questo Ministro è talmente manifesta, che mi reca maraviglia come in ogni Pubblica Universale Biblioteca fino dalla sua prima erezione non sia stato stabilito. La qual cosa non ad 
altro parmi potere attribuire, che, o all'essere tutte 
le cose nel suo incominciamento imperfette; o alla 
scarsità dei Volumi, e ai pochi Studenti che frequentavano allora le Biblioteche; per attendere ai 
quali, pochi Impiegati erano allora tanto sufficienti, da non far venire in mente sì fatta necessità. 
Ma al presente la immensa quantità dei Volumi, e 
il numeroso concorso degli Studenti, non solo ci 
fanno conoscere la necessità di tal Ministro dell'
Indice, ma quella ancora di una nuova costruzione 
di Biblioteca, mediante la quale i Volumi, il di cui 
esorbitante numero va di giorno in giorno crescendo, non occupi molto luogo; il di loro collocamento sia comodo; e da tutti quei danni che dal Pubblico, e da tante altre cagioni ad essi Libri derivano, restino difesi. Le quali cose quantunque sieno della primaria importanza, sono non ostante 

quanto trascurate, altrettanto inesigibili nell'attuale 
stato delle Pubbliche Biblioteche; sì per difetto della 
costruzione dell'Edifizio, come per difetto della montatura amministrativa.
Col Ministro dell'Indice viene il Pubblico ad essere bene, e speditamente servito: sì per la gran 
pratica che egli deve avere nell'additare con prontezza la locazione dei Libri che vengono richiesti; 
sì per la di lui cultura; mediante la quale può suggerire agli Studenti quelle notizie bibliografiche, e 
quelli Autori, ed Opere, che ad essi possono abbisognare, e di cui bene non si ricordano; e così può 
risparmiarsi talvolta il trasporto del Volume, con 
maggior soddisfazione dello Studente: non richiedendosi dai Custodi con l'adozione di tal Ministro 
altra abilità, che la pura conoscenza dei Numeri, come dimostrerò a suo luogo, allora che parlerò dell'Indice.
E mediante tal Ministro, non solo si viene a togliere agli Studenti l'occasione e la necessità di 
scartabellar l'Indice, ma si viene ancora a risparmiare ad essi la perdita di tempo, e l'incomodo di 
internarsi nella Biblioteca a ricercare i Bibliotecari, per essere dai medesimi notiziati di ciò che domandato nella Sala ai Custodi, hanno mal saputo, 
o non hanno saputo, e che averebbero dovuto sapere: come pure ai Bibliotecari resta tolto l'imbarazzo di supplire, come segue continuamente, alla 

incapacità dei medesimi Custodi; alla quale con poca sodisfazione degli Studenti, e talvolta con loro 
disappunto, saranno sempre le Pubbliche Biblioteche sottoposte, diversamente da questo Piano regolate: non potendosi esigere dai Custodi, come avanti 
ho detto, quella cultura che si può esigere, e che 
necessariamente deve avere il Ministro dell'Indice; 
al quale potrà il Pubblico comodamente ricorrere 
nei suoi bisogni studiosi, che peritissimo del proprio ufizio, resta quasichè nella Sala, sempre esposto e reperibile, ai ricorrenti della Biblioteca.
Non dovendo pertanto i Custodi occuparsi dell'
Indice, hanno miglior modo di vigilare su i Libri 
dati agli Studenti, la qual vigilanza sarà loro primaria incumbenza; non rimanendo ad essi per l'adempimento di loro ufizio, che l'andare a prenderli, 
rimetterli, chiuderli, tener corredate del necessario 
le Tavole degli Studenti, e tener pulita la Biblioteca.
La chiusura dell'Indice dalla parte della Sala, non 
è meno importante del Ministro del medesimo; la 
qual chiusura in un con esso, oltre ad allontanare 
e dissipare molte altre incongruenze, che tralascio 
per non rendermi troppo minuto; viene ancora a 
togliere agli Studenti la facilità, e la necessità, di 
ricercare da se stessi i Volumi: la qual cosa per 
quanto indebitamente da essi si faccia, altrettanto 
ella è frequente; e per la qual cosa venendosi a 

togliere dal Pubblico agli Impiegati della Biblioteca 
parte del loro ufizio, si viene in conseguenza a dar 
luogo al disordine; ritrovandosi spesse volte gli Impiegati, costretti ad astenersi dalla ricerca dei Volumi, e così a ritardare, e talvolta ancora a non poter 
somministrare i medesimi, a quelle Persone che 
glieli hanno domandati.
Essendo mio principale scopo la buona conservazione dei Volumi, e il buon servizio ed utile 
del Pubblico, e sapendo benissimo che talvolta è 
necessario il vedere, e consultare tutti quelli Autori che hanno trattato di quella tal materia che ci 
abbisogna; e che non sempre il nome di essi, o il 
titolo delle Opere, e le diverse Edizioni, si presentano alla memoria; a tale effetto sarà fatto un Dizionario Bibliografico, comprensivo di tuttociò che 
esiste nella Biblioteca; e che a distinzione dell'Indice, e per la sua natura, io chiamo con tal nome.
Questo Dizionario sarà diviso in più Tomi, e 
comprenderà sotto un solo Alfabeto i Nomi degli 
Autori, i Titoli dei Volumi, e le diverse loro Edizioni; come ancora saranno in esso comprese tutte 
quelle Materie ed Articoli, che servir possono alla 
Letteratura, all'Istoria, alle Scienze, ed all'Arti, 
con la citazione delle Opere nelle quali si trovano 
incorporati.
Tal Dizionario avrà luogo presso il Ministro dell'
Indice, e sarà da esso somministrato agli Studenti 

quando il di loro bisogno lo esiga; i quali potranno in esso ritrovare a colpo d'occhio, tutto ciò, 
che con assai perdita di tempo, incomodo di persona, e imbarazzo degli Impiegati della Biblioteca, 
ritrovar non possono nell'Indice dei Volumi della 
medesima; il di cui principale oggetto non deve essere, che di indicarne la loro situazione.
Allora che in ultimo parlerò dell'Indice, parlerò ancora più estesamente di questo Dizionario.
E per viepiù sempre togliere la strada ai disordini, gli Impiegati della Biblioteca denunzieranno 
al Ministro dell'Indice tutti quei Libri che per loro 
uso vengono trasportati nelle proprie Stanze, il qual 
Ministro ne prenderà appunto per sua notizia in una 
Nota; sì per evitarne lo smarrimento, come per 
non trattenere gli Studenti con l'inutile ricerca e 
sull'Indice, e nelle Librerie, allora che sono tali 
Volumi domandati.
Il Ministro dell'Indice noterà ancora volta per 
volta tutti quei Libri, che venendo richiesti non 
possono essere somministrati attesa la loro effettiva 
mancanza; e sarà poscia pensiero del Bibliotecario 
il provvederli: riuscendo più facile il completare o 
corredare una Universal Biblioteca, giusta la varietà degli studi di un Pubblico, per le diverse rìchieste di esso, che per la sola cura di un Bibliotecario; a cui per quanto perito sia, non potranno 
mai esser note, nè tutte le Opere che esistono, né 

tutte le nuove Impressioni, e Traduzioni di esse: 
o che talvolta dimenticandosi di presedere ad una 
Universale Biblioteca, non curerà che i soli Classici, o magnifiche e rare Edizioni; o non crederà 
necessari altri Libri che quelli della branca o classe alla quale egli è più dedicato.
Di tutti quei Libri che non si ritroveranno presso 
i mercanti, e dei quali sarà mancante la Biblioteca, ne sarà fatta una Nota; in testa della quale si 
renderà avvisato il Pubblico dell'acquisto che è per 
fare di essi la Biblioteca, invitando quelli presso 
dei quali essi Libri si ritroveranno, e che disfar se 
ne volessero, a venderli alla medesima; la qual Nota verrà esposta in un sito il più conveniente o dell'
Atrio, o della Sala.
Al Ministro dell'Indice si consegneranno tutti i 
nuovi acquisti di Libri, e nella sua Stanza gli custodirà, fino a tanto che non saranno stati notati nell'
Indice, e nel Dizionario Bibliografico, bollati, e fatta sovr'essi l'indicazione. Lo stesso Ministro terrà 
il registro delle Associazioni, e Opere, che si pubblicano periodicamente; non meno che dei Giornali Scientifici, Letterari, Politici, Bandi, Leggi, Avvisi di ogni genere, e di qualunque altro benchè 
piccolo Componimento, sia in versi, sia in prosa: quali terrà ben custoditi in Armadi, fin che 
se ne formino alla fine dell'Anno, e alla fine dell'
Opere i Volumi. Tali incumbenze analoghe al di 

lui ufizio, e ad esso solo commesse, vengono meglio adempite, che repartite senza metodo a tutti 
gli Impiegati della Biblioteca; imperocchè un ordine dato a molti, o non è eseguito, o viene assai 
peggio eseguito di più ordini dati ad un solo.
La poca o niuna cura, ed anzi il disprezzo 
di molti Opuscoletti, ci ha involato, e ci invola 
tuttavia infinite recondite notizie, che di tempo in 
tempo vengono con tanto dispiacere inutilmente ricercate. Onde avviene talora, che si pagherebbero 
a peso di oro quei fogli, i quali per averli una 
volta troppo disprezzati si sono distrutti. E per 
quanto sia scusabile della non curanza di essi il 
Particolare, altrettanto non lo è una Universale Biblioteca, nella quale il Pubblico deve esser sicuro 
di ritrovarli: potendo ancora tali Libercoli, per 
quanto inetti sieno, somministrare dei Temi alle 
più interessanti, ed utili Opere.
Presso al Ministro dell'Indice, e nell'istessa Stanza, risederà ancora un altro Impiegato, necessario 
in quelle grandi affluenze di Studenti, e più necessario ancora nelle accidentali assenze di detto Ministro dell'Indice; il quale Impiegato dipenderà da 
esso Ministro, ed avrà il titolo di suo Aiuto. Sì l'uno, 
che l'altro, devono essere della classe dei Letterati; 
o essendo giovinetti dovranno essere nella Letteratura 
incamminati, onde potere essi pervenire ai primi 
Impieghi della Biblioteca: non mancando in tali 

Stabilimenti il mezzo di perfezionarsi, non tanto pel 
comodo dei Libri, che per l'aiuto, o direzione dei 
Superiori; facendo così servire la Biblioteca alla 
pubblica non meno che, dirò così, alla privata istruzione, con maggior esattezza del servizio di essa Biblioteca, con maggior soddisfazione degli Studenti, 
e con maggior lustro ed utile di quella Città, nella 
quale la di lei Biblioteca sarà così costruita, e così 
regolata.</p></div1>
<div1 type="parte">
<head>Delle Stanze dei Bibliotecari, 
del Saloncino privato e suo uso, 
e di ogni altra Appartenenza della Biblioteca.</head>
<p><num>§</num>. IV.
Se è necessario che l'Indice sia vicino al Salone, 
come ho dimostrato poco avanti; non è meno necessario che lo sia ai Bibliotecari. Onde è d'uopo che 
le Stanze di loro residenza restino ad esso Indice vicine, col libero ingresso al medesimo, e vicine tra 
loro, per la comoda scambievole comunicazione di 
essi: come pure è necessario, che questa vicinanza 
non venga a toglier fra di loro la libertà. Su tali 
riflessi le ho situate prossime a detto Indice, e costruite in modo, che ognuno possa chiudere la propria, senza impedire l'accesso a quella dell'altro. (8)

Queste pure per le dimostrate cagioni esser devono senza Libri; in vece dei quali oltre la consueta Mobilia, vi saranno degli Armadi, per tenere, e 
riporre le loro Carte, Studi, ec.
Quivi contigua alle Stanze dei Ministri, e al Gabinetto dell'Indice, con sommo studio ho procurata un'altra necessarissima Stanza di assai maggior 
grandezza di quelle; e a bella posta quivi collocata; non potendo in alcuna altra parte della Biblioteca rendere quelli importantissimi servigi per i quali 
l'ho costruita, e che passo a descrivere; e alla 
quale do il nome di Saloncino privato. (7)
In tale Stanza vi saranno e Banchi, ed Armadi, 
nei quali sarà collocato l'Archivio della Biblioteca. 
Sarà pure custodita in tale Stanza una copia dell'
Indice, per mallevadorìa di ogni disgrazia o accidentale, o procurata, che a quello di uso pubblico 
potesse accadere. Si conserveranno nella medesima 
Stanza tutti quei Frammenti di rari Volumi, che 
servono per migliorare, e reintegrare qualche macchiato, o mutilato Esemplare. Dovrà ancora in tale 
Stanza aver luogo il Libro nel quale vien registrato a eterna gratitudine il nome di quelli, che a favor del Pubblico regalano alla Biblioteca dei Volumi. Come pure averanno luogo in tale Stanza Mappe Geografiche, Topografiche, Alberi Genealogici, ec. 
unitamente a tutti quei Fogli, o dirò così Monumenti Letterari, la di cui conservazione spetta a una 

Biblioteca; e che non conviene tener promiscuati 
nè con i Volumi, nè con le Stampe, collocandoli 
nelle loro Stanze, come irregolarmente vien fatto 
per la mancanza di sì necessario Locale. Tutto ciò 
si terrà dal Bibliotecario Direttore diligentemente 
chiuso nei detti Banchi ed Armadi.
Comunicando a detta Stanza, e l'Indice, e tutti 
i Ministri della Biblioteca; si rende opportunissima 
a ricevere quelle illustri Persone, che talvolta si 
portano alla Biblioteca; e ad adagiare quei distinti 
Letterati, che ai Bibliotecari si indirizzano, e così 
a servire in tal guisa come di Saloncino privato.
La mancanza di tal Saloncino cagiona frequentemente la privazione della necessaria libertà ai Ministri della Biblioteca, con pericolo di quei Libri, 
che sulle Tavole delle proprie Stanze per uso loro 
si trovano: molto più allora quando da qualche bisogno essendo altrove chiamati; o sono costretti a 
lasciar sole in esse Stanze le Persone, che per una 
certa conoscenza vi si sono introdotte a studiare; 
o sono costretti a ivi rimanere con loro pregiudizio. 
In oltre può servire tal Saloncino a Impiegati provvisori, per quei lavori estraordinari, che o per 
commissione del Governo, o per necessità della Biblioteca, ogni tanto tempo occorre di fare  Può ancora servire a ricevere, riscontrare, e dar buon 
ordine a quelle quantità di Volumi, che o per compra, o per regalo, o per legato, sogliono alle 

Pubbliche Biblioteche pervenire; come pure servire, e 
far comodo in diverse altre occasioni a quelle tante operazioni, che nelle Pubbliche Universali Biblioteche, ove questo Saloncino manca, si fanno 
con tanto poco riguardo dei Volumi, in quelle medesime Stanze ove essi sono collocati.
Ma in questo nuovo Piano di Biblioteca, avendo 
io separati, e distinti i Quartieri dei Volumi da ogni 
altra Appartenenza della medesima; e costruiti solo 
per essi; e data loro quella forma che ad essi è necessaria; e per conseguenza non essendo idonei nè ad 
abitarvi, nè a farvi alcuna altra operazione; ho perciò procurato tal Saloncino, ed ho cercato di collocarlo prossimo a tutti i Ministri della Biblioteca; 
restando così combinato nel centro della medesima 
tutto l'abitabile, per maggior comodo della di lei 
amministrazione.
Nè qui terminano gli Annessi di una Pubblica 
Universale Biblioteca; la vera magnificenza della 
quale, come quella di qualunque altro Stabilimento, 
consiste non già in un vano lusso di oziose architetture, e dorati ornamenti; ma nel corredo delle 
sue necessarie Appartenenze; nella ragionata forma, 
e comoda posizione di esse; e nella solidità, e abbondanza delle sue Mobilie.
A tal uopo non ho trascurata un'Officina Libraria, senza la quale sarebbe continuamente costretta 
la Biblioteca a mandar fuori a legare, e risarcire i 

Libri: la qual cosa è del tutto sconvenevole, particolarmente trattandosi di Manoscritti, o altri rari 
Volumi: come pure sconviene che il Libraio lavori in Stanze ove essi sono collocati, non tanto per 
la di loro sicurezza, come per non convertire esse 
Stanze in botteghe.
Ho procurato ancora un Magazzino per tutto ciò 
che a tener pulita la Biblioteca è necessario; e per 
quant'altro di consimile può abbisognare nel decorso dell'Anno ad un tale Stabilimento.
Un altro pure per Carta, Penne, Inchiostro, 
Polvere, Calamai, e quanto altro serve allo scrivere, e ai Libri. Come pure altri Locali per Pozzo, 
Acquaio, Cammino, Luoghi comuni, ec. le quali 
necessarie cose ho riunite tutte in parte comoda 
della Biblioteca; e dalle Librerie, o Quartieri dei 
Libri, non meno che da ogni altra Appartenenza 
della medesima, ho separate. (11)</p></div1>
<div1 type="parte">
<head>Delle Librerie, o Stanze dei Libri.</head>
<p><num>§</num>. V.
Ad ogni parte, e angolo della Biblioteca, si 
perviene con facilità partendosi da ognuna delle due 
porte interne del Salone; ciascheduna delle quali 

mette in un Andito che comunica con tutta la Biblioteca, e la divide nelle sue diverse Parti. (12)
Per mezzo di quest'Andito adunque, dà ancora 
la Biblioteca facile ingresso ai suoi Volumi: e comodi, sicuri, e ben custoditi, chiaramente gli mostra in tante uniformi strette e lunghe Librerie, che 
si succedono l'una all'altra in tutta l'estensione 
dell'Andito, senza che ad esse frapposta sia cosa 
per la quale debbano servir di passo, o che la di loro situazione regolare interrompa; derivandone da 
questo, non meno che da tal loro posizione, e struttura, il buon custodimento dei Volumi, la comodità di pervenire ad essi, e il render atta la Biblioteca a contenere la più estesa quantità dei medesimi. (10)
Prossime alle Stanze dei Bibliotecari ho collocate 
quattro grandi Librerie, che io chiamo Librerie 
scelte, per dover queste servire a più preziosi, e 
rari Volumi: cioè alle Edizioni del primo secolo, a 
quelle di Lusso, ai Manoscritti, ed alle Stampe. 
Dette Librerie le ho situate prossime ai Bibliotecari per maggior loro comodità, e facilità alla vigilanza che sopra di esse devono avere; dovendosi a 
loro soltanto indirizzare quelli ai quali bisogni, o 
che sieno curiosi di vedere quanto di più prezioso 
la Biblioteca possiede: delle quali Librerie terranno 
solo essi le chiavi, e ne saranno i loro particolari 
Custodi. (9)

Ogni Libreria sarà chiusa non già da Imposte di 
legno, il quale comunica ai Libri le tarme, e in caso d'incendio lo aumenta, ma da un Cancelletto di 
ferro, che ne impedisca il pubblico ingresso senza 
togliere la veduta dei Libri, che ciascuna di esse 
contiene. Essendo così chiuse, e non avendo comunicazione tra loro, nè dandola ad alcun altro Annesso della Biblioteca, può ogni estero, senza scorta, non solamente portarsi alle Stanze di ciascun 
Ministro, ma ancora tutta percorrerla; godendo così 
della veduta dei Volumi senza poter loro arrecare 
alcun nocumento. Di più mediante il Cancello che 
ognuna di dette Librerie chiude, si rendono inutili gli Sportelli agli Scaffali, i quali occultano, o per 
lo meno adombrano con i loro regoli, traverse, e 
rete, i titoli, e talvolta gli stessi Libri, con imbarazzo e ritardo nel prenderli; e bene spesso per la 
necessaria piccolezza dei loro serrami, e incardinature, ora l'uno, ora l'altro dal frequente uso guastandosi, sono i Libri sottoposti ad avere di quando in quando il manifattore a ridosso, con pericolo 
di loro danneggiamento e perdita: accadendo ancora talvolta non potersi taluno di essi aprire, in 
tempo di maggior bisogno.
In ciascuna Libreria vi sarà un Banco nel quale 
si collocheranno i Volumi Atlantici: il di cui piano 
o superficie può nell'istesso tempo servire per posare, e riordinare i Libri da rimettersi, come 

ancora per farvi dai Bibliotecari in essi Libri quelle osservazioni, per la brevità delle quali non convenga 
il trasporto del Volume. Nelle Librerie comuni questi Banchi (essendo elleno strette) saranno essi pure alquanto stretti, per lasciar luogo al necessario 
sdraio delle Scale a mano, che devono appoggiarsi 
agli Scaffali per prendere i Volumi. Per lo che in 
tali Banchi, i Volumi Atlantici si collocheranno in 
ambedue i loro lati corti.
Ciascuna Libreria averà dalla parte esterna al di 
sopra dell'ingresso, una Tavoletta, ove sia descritto il proprio nome, che sarà numerale, principiando dall'uno, due, ec.  In oltre averà il numero, 
cioè la somma dei Volumi che ciascheduna di esse 
contiene. Ed averà ancora il nome delle diverse 
Collezioni dei Volumi che in esse Librerie saranno 
collocati.
Tali segnali che devono corrispondere nell'Indice 
per la reperibilità dei Volumi, notiziano nel medesimo tempo l'Estero, sì della loro quantità, come 
delle varie Collezioni dei medesimi, senza aver d'uopo di domandarne: potendo ancora privo di scorta 
come avanti ho detto, percorrere tutta la Biblioteca; sicura la medesima di non potere esser danneggiata in alcun suo Volume. Per la qual cosa resta 
così tolto e ai Custodi, e agli altri Ministri, l'incomodo di quella continua, e talvolta inutile vigilanza che gli conviene avere su quelle persone, che, 

o ad essi Ministri, o nell'interno della Biblioteca 
per qualche occorrenza si portano.
I Ballatoi che convengono soltanto alle Biblioteche private, ove tutto il limitato numero dei loro 
Volumi in poche stanze vien compreso, non averanno luogo nelle Librerie di questa mia Biblioteca. Io 
sostituisco a tali Ballatoi un altro piano, trovandolo assai più comodo, e di un risparmio notabile 
di luogo, e di polvere, che tanto pregiudica ai 
Libri. Per salire a questo piano, e ad altri ancora, 
ho fatte quattro Scale, alle quali si perviene mediante il medesimo suddetto Andito, e che ho collocate per comodità ai quattro angoli della Biblioteca. (13)
Al secondo Piano delle quattro Librerie Scelte, 
si perverrà mediante un'altra Scaletta fatta a ciascuna nel proprio interno; non essendo cosa nè 
comoda, nè convenevole, che i Volumi delle Collezioni per le quali tali Librerie sono state fatte, 
vengano separati, come lo sarebbero allora che la 
detta Scaletta fosse fuori di esse, o lontana da 
esse.
Contenendo queste più preziosi Volumi, non solo 
ho creduto necessario di maggiormente difenderle, 
collocandole prossime ai Bibliotecari, e ad essi solo affidando le di loro chiavi, e custodia, ma mi 
è piaciuto ancora il distinguerle dalle altre, coll'
aver loro procurato una diversa forma, e maggior 

grandezza. Esse verranno ancora distinte nei loro 
Scaffali; il color dei quali sarà diverso da quello 
delle Librerie Comuni; come pure saranno diversi 
i Cancelli che le chiudono, i quali dovranno essere 
più alti degli altri, e di un disegno più ricco.
Il secondo Piano sostituito in tutte le Librerie al 
Ballatoio, sarà egualmente costruito come il primo; 
e solo necessariamente variato sopra le Stanze dei 
Ministri, Gabinetto dell'Indice, Salone, ec. sopra 
il qual Salone non potranno aver luogo i Volumi, 
attesa la di lui altezza, la quale verrà a livellare 
con quella dei due Piani delle Librerie; ciascuno 
dei quali sarà alto braccia nove.
L'altezza delle Librerie di una Pubblica, e di 
qualunque altra voluminosa Biblioteca, deve esser 
dedotta dall'altezza degli Scaffali, onde non essere 
obbligati a coartare questi, nel numero, e misura 
dei loro Palchetti, per adattarli all'arbitraria altezza di esse: come pure l'altezza degli Scaffali deve 
esser dedotta dai diversi necessari ben calcolati vacui dei Palchetti, che richiedono gli Scaffali di ogni 
voluminosa Biblioteca. La qual cosa avendo io diligentemente fatta; ho perciò stabilita l'altezza delle 
mie Librerie di braccia nove, per dovere esse contenere gli Scaffali, che dalle diverse, e necessarie 
dimensioni dei loro Palchetti, ho architettati di braccia nove scarse: la quale altezza ho calcolata, e bilanciata in guisa, che ognuna di esse Librerie 

venga a contenere un buon numero di Volumi; e in 
guisa, che il trasporto delle Scale, e il salire e scendere sopra di esse, non sia nè di troppo incomodo, 
nè pericoloso, nè di troppo ritardo, come lo sarebbe, e lo è dove le Librerie sono di un'altezza soverchia.
A scanso di ogni sbaglio che seguir potesse, sarà cosa ottima avanti di impostare il Cielo o Palco 
di queste Librerie, di delinear prima lo Scaffale sopra un regolo di legno, onde possa servir di misura alla di loro altezza, non omettendo nè l'Imbasamento, nè lo spazio o distacco che correr deve dalla fine di esso Scaffale, al Cielo delle Librerie; nè 
la dovuta grossezza delle assi dei Palchetti, il vacuo, e numero dei quali, dopo molte diligenti osservazioni da me fatte sulle quantità delle diverse 
grandezze dei Volumi, ho stabilito di una inalterabile misura, la quale descriverò in seguito allora 
quando parlerò della costruzione degli Scaffali.</p></div1>
<div1 type="parte">
<head>Degli Impiegati della Biblioteca.</head>
<p><num>§</num>. VI.
Essendomi prefisso di parlare di ogni interessante articolo che riguardar possa questa mia Biblioteca; devo adunque parlare ancora degli Impiegati 

della medesima: la quale essendo costruita e regolata nel modo da me descritto, quantunque ricca 
della più gran quantità di Volumi, si conduce o 
amministra pianamente col piccol numero di soli 
dieci Individui, senza che possa giammai insorgere 
il minimo disordine.
In questo numero non intendo di comprender 
quelli cui piacesse deputare ad alcune Collezioni, 
come sarebbe di Volumi Orientali, Stampe, ec. 
poiché non dovendo questi ingerirsi della conduzione della Biblioteca, non fanno parte del numero da 
me sopra indicato, che comprende soltanto i Ministri necessari al servizio, e buon regolamento della 
medesima; e che io divido in tre classi.
Alla prima Classe apparterrà il Bibliotecario Direttore, il di lui Aiuto, il Ministro dell'Indice, e il 
di lui Aiuto. Questi ultimi tre succederanno nell'
Impiego del Bibliotecario promovendosi ordinatamente.
Formeranno la seconda Classe due Copisti.
Alla terza Classe apparterrà un Custode, e tre 
suoi Aiuti, i quali succederanno nell'Impiego di Custode, promovendosi anch'essi ordinatamente.
Dal Bibliotecario Direttore dipenderà il suo Aiuto, con tutti gli Impiegati della Biblioteca. Dal Ministro dell'Indice dipenderà il suo Aiuto. Dal Custode dipenderanno i suoi tre Aiuti.
Al Custode saranno consegnate tutte quelle 

Masserizie, e Generi della Biblioteca, che al di lui ufizio, 
e a quello dei suoi Aiuti possono appartenere. Il 
Custode avrà cura che la Biblioteca sia tenuta pulita. Che la Sala dello Studio sia ben servita, e sempre corredata del necessario. Che i Libri vengano 
prontamente somministrati, diligentemente sorvegliati, e prontamente rimessi. Che le Librerie vengano sempre chiuse allora che da quelle si è usciti. 
In oltre avrà cura di suggerire al Bibliotecario la 
necessità di rilegare, e risarcire quei Volumi che 
di ciò abbisognano: rappresentando ancora di mano in mano la mancanza di tutte quelle cose che si 
sono consumate, o rotte: dovendo essere altresì sua 
cura, che la Biblioteca si trovi sempre fornita di 
tutto ciò che può occorrerle, e risarcita di tutti 
quei danni che possono sopraggiungerle.
Questo è quanto ho creduto necessario per un 
tale Stabilimento, sì per la parte amministrativa, 
come per la parte dell'Edifizio. Per la parte amministrativa io non ho inteso di limitare precisamente il numero degli Impiegati, ma di dimostrare 
quali sono i necessari, e quali devono essere le loro 
incumbenze; dalla buona repartizione delle quali nasce il buon ordine, e dal buon ordine la buona condotta dei Dipartimenti. Se la Biblioteca sarà in una 
Città ove il concorso degli Studenti sia alquanto numeroso; l'aumento di un Aiuto del Custode, e l'aumento di un Aiuto del Ministro dell'Indice, non 

possono che contribuire al miglior servizio del Pubblico, e alla maggior sicurezza dei Volumi.
Per la parte dell'Edifizio io non ho parimente 
inteso di limitare la di lui forma, e misura, in questa superficiale dimostrativa Pianta, ma solo di mettere in vista come esser deve costruita una Pubblica Universale Biblioteca; quali Appartenenze debba ella avere; dove situate; ed in qual degno modo si possa farle contenere un immenso numero di 
Volumi; non potendo niuno altro eguale spazio diversamente economizzato di altrettanti esser capace, 
senza pericolo della loro sicurezza, e buon custodimento; senza lesione della comodità del Pubblico, e dei Ministri; senza omissione di alcuna sua 
parte, e sua necessaria posizione; e senza detrimento della di lei magnificenza.
Tutte queste cose da me avute in considerazione, sono state fino ad ora con incalcolabile pregiudizio, e alquanto incomodo molto trascurate, ed anzi 
del tutto sconosciute ad onta della loro importanza.
E se fino ad ora si sono veduti tali Stabilimenti 
assai diversamente dal mio Piano costrutti, e per 
conseguenza poco atti a ben soddisfare il Pubblico, 
a ben conservare i Volumi, e a molti contenerne: 
e se si vedono ancora altri Stabilimenti di diversa 
natura mancanti della loro propria forma; mancanti 
del corredo e opportuna comoda posizione dell'Appartenenze ad essi necessarie; e se queste 

Appartenenze non sono tali quali ad essi convengono; la 
cagione si è che raramente avanti di edificarli si 
consultano le persone che in essi servono e ad essi 
presiedono: poichè per quanto abili possano essere 
gli Architetti, non possono giammai conoscerne interamente nè tutti i loro bisogni, nè la precisa forma, nè la precisa posizione delle loro Officine, ed 
altri Annessi; nè antivedere le variazioni, e i casi 
che in tali Stabilimenti possono succedere, onde 
prepararne i comodi per evitarne i disordini; e per 
conseguenza non possono sempre dare ad essi un 
carattere conveniente alla loro natura nella divisione interna; cioè nella quantità, struttura, e situazione delle loro parti; allo studio delle quali importanti cose, è stato spesso anteposto particolarmente nel Secolo delirante, quello della decorazione.
L'assurda sontuosità, e ornativa, della quale cotanto si sono occupati in quel Secolo, ci fa vivere 
negli incomodi, ha fatto profondere vanamente e 
luogo, e tesori in tanti inutili ridicoli sragionati corniciami, mensole, modiglioni, scartocci, e in tanti altri consimili folli arabeschi, i quali accelerando la vecchiaia degli Edifizi, minacciano continuamente le nostre teste, e per i quali è stato sacrificato ogni importante oggetto, cioè la comodità, 
la solidità e l'utile; prerogative primarie di ogni 
Edifizio, e di tutte le cose.
Non intendo con ciò di voler nudi di 

architettonico ornato gli Edifizi, che amando anzi la bella architettura, mi compiaccio alquanto di vederla ora 
risorta dal gusto aggrottescato, e puerile nel quale era caduta, a quello della sua nobile, ragionata, ed imponente semplicità.
Se nel Paese dove ho avuto l'essere, avessi la 
sorte di vedere erigere da alcuno dei tanti abili Architetti che vi fioriscono, prima che altrove, questa nuova Biblioteca che sottopongo con piacere al 
giudizio e correzione di tutte quelle culte persone 
alle quali può interessare; mi chiamerei felice, e 
della non poca fatica che mi è costata, largamente ricompensato: tanto è l'affetto che porto a tali 
Stabilimenti.</p></div1>
<div1 type="parte">
<head>Degli Scaffali della Biblioteca.</head>
<p><num>§</num>. VII.
Dalla costruzione degli Scaffali dipende ancora il ripiego di un maggiore o minor numero di 
Volumi: e in questi pure ho osservato che la parte ornativa è stata quasi sempre la primaria cura 
dei loro Architetti: molti dei quali ornati per la loro poca eleganza offendono spesso la vista; recano 
qualche volta incomodo; e tolgono sempre ai Libri 
alquanto posto. Ed ho parimente osservato, che i 

diversi Ordini dei loro Palchetti, non sono stati calcolati giusta le diverse grandezze dei Volumi: dal 
che ne è nato un enormissimo strazio di luogo. Per 
la qual cosa ho giudicato necessario misurare i Volumi; e fra le tante varie loro grandezze, osservare quali di esse sono le più numerose, quali le meno, onde stabilire le diverse altezze dei Palchetti, 
acciò non resti in ogni Scaffale del vacuo ozioso, 
del quale fino ad ora nessun conto si è fatto: ed 
ho parimente calcolato la necessaria profondità, o 
larghezza dei medesimi Scaffali; la quale non ho 
giammai trovata uniforme in nessuna Stanza o Libreria delle esistenti Pubbliche Biblioteche, come 
esser dovrebbe: in ciascuna delle quali ricorrer possono, e devono, tutte le grandezze dei Volumi. Io 
non mi dilungherò nella narrazione di alcuni altri 
difetti da me osservati in molti Scaffali, non essendo 
questo il mio scopo, bastandomi averli conosciuti, 
onde evitarli nella costruzione dei miei: i quali ho 
procurato di fare della maggior comodità combinata 
col solido, e con l'eleganza.
In questa Biblioteca, essendo le di lei Librerie 
di quella forma che devono essere (cioè lunghe 
e strette) le sole pareti laterali, vale a dire le due 
lunghe pareti di ognuna, saranno interamente occupate dagli Scaffali. Le altre due pareti, cioè quella di fronte, e quella di rene, saranno occupate, 
la prima dalla luce o Finestra; l'altra dall'ingresso 

o Porta. Sì la Porta che la Finestra saranno fatte 
nel mezzo delle loro pareti, come nella Pianta si 
osserva.
Alla parete che avanza da ambedue i lati della 
Finestra, e da ambedue i lati della Porta, termineranno gli Scaffali; ai quali esse pareti serviranno di fiancate, tenendoli come a stretta.
Gli Scaffali riposeranno in tutta la loro estensione, sopra un Imbasamento di pietra, fatto a guisa 
di Zoccolo, o Muricciuolo; alto un terzo di braccio, e largo tre quarti di braccio; che estendendosi 
da cima a fondo delle due lunghe pareti, verrà 
ad attestare o congiungersi alla parete della Porta, 
e a quella della Finestra.
Lo spazio di parete adunque, che avanzar deve 
da ambedue i lati della Porta, e Finestra, sarà un 
poco maggiore della larghezza di detto Imbasamento; cioè un poco maggiore di tre quarti di braccio. Sopra tale Imbasamento saranno edificati gli 
Scaffali nel modo che segue.
Alle distanze debite saranno eretti i Tramezzi, o 
Divisioni, che servono, e si fanno per sostenere 
i Palchetti; l'ossatura dei quali Tramezzi sarà di 
un'Asse rozza di Abete, della grossezza di circa 
un soldo di braccio, e di tutta l'altezza degli Scaffali; i quali arriveranno quasi fino al Cielo o Palco delle loro Librerie.
Tali Tramezzi saranno impostati un buon soldo di 

braccio più indentro dell'Imbasamento: e fermati 
tanto lungo l'altezza del muro, che sull'Imbasamento, con staffe di ferro. Questi Tramezzi non 
dovendo servire agli Sportelli si faranno alquanto 
distanti tra loro; acciò la frequente ripetizione di 
essi, non venga a togliere ai Libri gran luogo. La 
di loro molta distanza richiede le Assi dei Palchetti alquanto grosse; la spesa delle quali viene doppiamente compensata, e dal risparmio di un maggior 
numero di essi Tramezzi; e dal risparmio di un maggior numero di quei sostegni che hanno d'uopo i 
Palchetti fatti di Assi sottili; per i quali sostegni 
si impiega con la molta fattura molto legno; e i 
quali, quanti più sono, tanto più luogo tolgono ai 
Volumi, e tanto più accrescono bruttura.
Le Assi dei Palchetti saranno sostenute non già 
da regoli chiamati dai Legnaiuoli col nome di Seggiole; ma da tanti pezzi di Asse rapportati, e fermati alle pareti dei Tramezzi; i quali pezzi di Asse saranno di tutta la profondità degli Scaffali, e di 
tutta la varia altezza dei Palchetti; e i quali nell'
istesso tempo che formeranno i Canali per introdurvi e sostenere i Palchetti, ricuopriranno ancora 
l'ossatura dei Tramezzi, unitamente a tutte quelle 
staffe di ferro che gli fermano, e sostengono: ai 
quali Tramezzi daranno con la maggior grossezza, 
una maggior solidità. Detti canali si averà l'avvertenza di lasciarli tanto comodi quanto basti per 

poter facilmente levare i Palchetti quando il bisogno 
lo richieda.
Per coprire sulla faccia dei Tramezzi la bruttura 
dell'appoggio dei Palchetti e canali, ci sarà rapportato col mezzo di poche viti, un Pilastro di legno di pochissimo aggetto, acciò non faccia molta 
ombra; la di cui larghezza non oltrepasserà quella 
di detto Tramezzo, onde non venga a nascondere 
quei Libri, che alle pareti di essi Tramezzi sono 
appoggiati; come gli nascondono con qualche incomodo molti Scaffali, o per mancanza di avvedutezza, o in grazia degli ornamenti che si sono a loro procurati a scapito dell'utile.
Questi Pilastri riposeranno sopra l'Imbasamento; 
ed arriveranno sino alla fine o sommità dello Scaffale. Il Tetto dello Scaffale riposerà sopra tali Pilastri, come se da essi fosse sostenuto; aggettando 
in fuori quanto l'Imbasamento.
La superficie orizzontale dell'Imbasamento, sarà 
ricoperta da un'Asse della grossezza di quattro 
quattrini di braccio: la larghezza della quale sarà 
come i Tramezzi, cioè un poco minore dell'Imbasamento; dimodochè livellando con essi, venga a 
formare sull'Imbasamento un listello. Con quest'Asse, la totale altezza dell'Imbasamento viene ad essere di otto soldi di braccio. Dell'istessa grossezza 
di tal Asse, saranno le Assi di tutti gli altri Palchetti; e sarebbe cosa ottima il farle di cipresso 

 unitamente ai loro sostegni, e Pilastro; perchè un 
tal legno non tarla, ed allontana dai Libri le tignuole, e i topi.
In ambedue i Piani della Biblioteca, il detto Imbasamento sarà di eguale altezza, profondità, e 
lunghezza; come pure di eguale altezza ec. saranno gli Scaffali: ma diversa la quantità dei loro Palchetti, e diverse le altezze o vacui dei medesimi: 
i quali saranno del seguente calcolato numero, e 
misura.
Nel primo Piano il vuoto del primo Palchetto sarà di un braccio. Il secondo vuoto sarà di cinque 
sesti. Il terzo sarà di tre quarti. Il quarto, e quinto, saranno di due terzi. Il sesto, e settimo, saranno di soldi dodici. L'ottavo, e nono, saranno di 
mezzo braccio. Il decimo, undecimo, e duodecimo, 
saranno di soldi otto. Il tredicesimo sarà di un 
terzo.
Nel secondo Piano, il numero e le altezze dei Palchetti, saranno come segue.
Il vuoto del primo Palchetto sarà di cinque sesti. 
Il secondo vuoto sarà di tre quarti. Il terzo, e quarto, saranno di due terzi. Il quinto, e il sesto, saranno di soldi dodici. Il settimo, ottavo, e nono, 
saranno di mezzo braccio. Il decimo, undecimo, 
duodecimo, e tredicesimo, saranno di soldi otto. Il 
quattordicesimo sarà di un terzo.
Quest'ultimo vuoto sarà ricoperto in tutti gli 

 Scaffali come avanti ho detto, da un'Asse che gli 
farà da tetto, e farà per conseguenza da tetto 
a tutto lo Scaffale; la quale riposerà sopra i detti Pilastri, aggettando in fuori quanto l'Imbasamento.
L'istessa grossezza di tal Asse, che sarà eguale 
alla grossezza delle Assi di tutti i Palchetti, servirà e allo Scaffale, e a se stessa di finimento, facendo le veci di cornice.
Compreso l'Imbasamento, compresa la grossezza 
di tutte le Assi, e compreso il vacuo dei Palchetti: si vengono a formare gli Scaffali dell'altezza di 
braccia nove scarse; cioè a dire poco minori di 
tutta l'altezza delle Librerie: le quali ho fissate 
come ho detto a suo luogo, di braccia nove; nascendo così tra gli Scaffali, e il Cielo delle medesime un piccolo necessario distacco, il quale non 
viene a togliere posto ai Volumi, come lo toglierebbe se fosse egli maggiore; cioè a dire se fosse 
tale, quale è stato lasciato in alcune Librerie di 
qualche esistente Pubblica Biblioteca, e come è stato lasciato in molte delle medesime ai lati degli 
Scaffali, come se fossero questi, Quadri dipinti, o 
altre galanterie, destinate ad ornare simmetricamente una Galleria.
La parete che avanza sopra la Porta, sarà interamente occupata da uno Scaffale, che verrà ad 
unirsi con gli altri, senza che tra essi, e questo, 

nasca alcuno spazio. Questo Scafale verrà sorretto 
da proporzionati, e semplici modiglioni.
L'istesso muro delle pareti delle Librerie, servirà di fondo agli Scaffali, e molto lodevol cosa sarebbe, il tingerlo a olio di color cenerino.
Tali Scaffali mediante la semplicità dei loro ornati, e la natura del loro legno, non annidano nè 
polvere, nè tignuole, nè topi. Di più non hanno 
attriti; sì per non essere tempestati dai colpi degli 
Sportelli, che come avanti ho dimostrato, si rendono inutili, atteso il Cancello di ferro, che ciascheduna Libreria chiude; come per la loro solida 
e semplice costruzione. Quei Palchetti che dal peso dei Libri venissero a piegarsi, o a ricevere qualche altro danno, si possono mediante il modo col 
quale son messi, facilmente levare per accomodarli, 
o mutarli: la qual comodità in quelli fino ad ora 
praticati, è molto trascurata. Sotto tali Scaffali, le 
spazzature non si possono rannicchiare, atteso l'Imbasamento di pietra sul quale sono edificati. L'istesso Imbasamento salva lo Scaffale, e i Libri, da 
quella polvere, sudiciume, e danni, che il passeggiare, e lo spazzare, facilmente cagiona a quelli 
Scaffali che arrivano fino in terra, e a quei Libri 
che in essi sono: o diversamente essendo essi Scaffali sorretti da mensole, come talvolta si pratica, 
non solo vengono allora queste a soffrir tali danni, ricuoprendosi di sporca indelebile patina, ma 

servono ancora di asilo al sudiciume, e agli insetti.
Riguardo alla tintura di detti Scaffali, essendo 
essi pulitamente eseguiti, si potrebbero lasciare del 
loro natural colore: e volendoli tingere, essi anderebbero tinti di un colore, che gli distaccasse dai 
Libri. Ma essendo i Libri di una Pubblica Universale 
Biblioteca legati in coperte di diversi colori, questo colore che gli distacchi da essi non si trova; qualora non 
si volessero tingere di un colore o troppo delicato, 
o troppo sfacciato; il primo dei quali è sottoposto 
a insudiciarsi, non meno dalle escrezioni delle mosche, che dall'appoggio delle mani, scale, ec. il 
secondo riuscirebbe ridicolo, ed offenderebbe la vista. Evitati questi, ogni altro colore che possa ad 
essi esser dato, sarà sempre a olio; per essere la 
tinta a olio di una indicibile conservazione del legname, e la più durevole di ogni altra. Se ne vedono alcuni, per la poca esperienza, e poco gusto, 
tinti a gesso e colla: una tal tinta pregiudica al legno, 
ha pochissima durata, ed è sempre per la sua rusticità di attrito alle coperte dei Libri: le vernici 
che talvolta vengono date sopra tal tinta, oltre l'esser costose, ritrovando un letto morbido quale è 
il gesso, cedono per quanto dure ad ogni lieve urto, e sgraffiandosi e scrostandosi, ci fanno presto 
pentire di averne fatto uso. Molti se ne tingono a 
guazzo, cioè a tinta penetrata; e si tingono 

spesse volte di quel medesimo colore, che il legno lavorato acquista da se stesso nello stagionarsi; onde 
una tal tintura è quasi inutile. Qualunque colore, 
come ogni altra cosa, piace, e dispiace secondo la 
moda, o decadenza di quella. In oggi si costuma 
molto il color di bucchero, o magogano. Tali specie di Mobilie, che negli Stabilimenti Pubblici devono essere perpetue, vanno tinte di un colore, 
che regga in tutti i tempi, come ho cercato che 
regger possa in tutti i tempi il semplice ornato che 
ho procurato a tali Scaffali. Per la qual cosa, un 
color di granato pieno, e sopra a tutti un color 
di noce scuro, (sempre a olio) gli antepongo ad 
ogni altro colore: quest'ultimo è il più ordinario, 
ma è il più durevole; e durevoli devono essere 
tutte le cose degli Stabilimenti Pubblici; delle 
quali non si usa mai ne dal Pubblico, né dagli 
Inservienti, con quel riguardo, e diligenza, con 
la quale si fa uso dal Particolare, delle cose 
proprie.

</p></div1>
<div1 type="parte">
<head>Della collocazione dei Volumi.</head>
<p><num>§</num>. VIII.
La collocazione dei Libri negli Scaffali richiede una diligenza, la quale per quanto sia necessaria, facile, e comoda, non l'ho veduta giammai 
praticare.
Non sempre lo spazio di luogo che si vede rimanere in alcuni Palchetti al di sopra dei Libri, na-
sce per difetto degli Scaffali. Esso nasce ancora dal 
non collocarsi i Volumi in quel preciso Palchetto, 
che ad essi conviene. La qual cosa facendo usurpare ai Libri piccoli quel posto che dovrebbero occupare i Libri di maggior grandezza, produce nel 
totale della Biblioteca un notabile minor ripiego di 
essi, ed offre all'occhio una spiacevole veduta. Per 
ovviare a tale inconveniente, si terrà un Regoletto 
di legno, lungo quanto il maggior vuoto di tutti i 
Palchetti, il qual vuoto ne' miei Scaffali è di un 
braccio. Sopra tal Regoletto entrano in conseguenza, per essere di esso minori, tutte le altre altezze dei Palchetti, le quali verranno segnate una 
sotto l'altra gradatamente, per mezzo di lineette 
orizzontali; ognuna delle quali lineette averà il 

numero corrispondente a quello del Palchetto, al quale essa serve di misura.
Quei nuovi Libri che di mano in mano si dovranno collocare negli Scaffali, si applicheranno alle varie dimensioni segnate su detto Regoletto: mediante il quale può ognuno figurarsi con qual facilità si trovi subito il Palchetto, che conviene alla 
grandezza di quei tali Volumi che devono collocarsi 
nello Scaffale.
Ed essendo in ogni Piano della Biblioteca, diverso il numero, e la distribuzione dei Palchetti; la 
misura di questi, sarà segnata o sopra un altro 
Regoletto, o sopra un'altra faccia del medesimo 
Regoletto. Verrà distinto l'uno dall'altro di questi 
Regoli, o Faccie, col numero dei Piani ai quali 
servono di misura. Quei Volumi che oltrepasseranno l'altezza di tutto il Regoletto, saranno quelli 
da collocarsi nei Banchi.
Questo Regoletto ci risparmia il tempo, e l'incomodo di stare a meditare, cercare, e misurare 
col Libro alla mano quel Palchetto che più ad esso 
Libro conviene: dalle quali incomode cose non si ottiene giammai tanto prontamente ed esattamente quel 
resultato, che si ottiene da un così semplice, e facil metodo: il qual metodo riesce nel medesimo tempo di una indicibile comodità al Ministro dell'Indice; poichè dovendo egli registrare i Volumi in 
esso Indice, e indicarli coll'assegnazione del 

Palchetto; ritrova senza muoversi dalla sua Stanza, 
nella breve dimensione di un braccio, tutte le varie altezze dei Palchetti della Biblioteca, sicuro di 
non fare avanzare negli Scaffali alcuno inutile 
spazio.</p></div1>
<div1 type="parte">
<head>Dei vantaggi che dalla Abitazione del Bibliotecario 
unita alla Biblioteca, ne derivano.</head>
<p><num>§</num>. IX.
L'abitazione del Bibliotecario contigua alla Biblioteca, fa che essa Biblioteca sia più sicura; non 
solo per potere essa facilmente e comodamente esser guardata da esso Bibliotecario al quale è stata data in custodia; ma ancora per potersi ella chiudere internamente: per la qual cosa non dovendosi 
rimuovere dalla Biblioteca le di lei chiavi, non vengono esse sottoposte ad esser perdute, nè lasciate talvolta per dimenticanza in parte lontana dalla Biblioteca; la prima delle quali cose produrrebbe un pericoloso sconcerto; l'altra ritardar potrebbe con pregiudizio degli Studenti, l'ora stabilita 
all'apertura della medesima; alla precisione della 
qual'ora, può facilmente il Bibliotecario abitando 
ivi, vigilare senza suo incomodo.
Di più allora quando conviene aprire la 

Biblioteca, o a qualche estero insigne Personaggio, o per 
qualunque altro estraordinario bisogno che dar si 
possa; o in tempi feriati, o in ore nelle quali essa 
Biblioteca deve restar chiusa; si ritrovano contigue 
ad essa, e quasi in essa e le di lei chiavi, e il Bibliotecario, che è quella Persona che in tali occasioni è 
sempre necessaria, e che sempre vien ricercata. La 
variabile, o lontana abitazione del Bibliotecario dal-
la Biblioteca, obbliga in tali occorrenze a scorrer 
per la Città, a cercare e di esso, e delle chiavi; 
potendo accadere talvolta di non ritrovare nè esso, 
nè queste; la qual cosa oltre il potere alcuna volta apportare qualche notabile pregiudizio, viene ancora ad essere poco decorosa: dovendo le chiavi 
degli Stabilimenti, o altri Edifizi Pubblici, esser 
sempre reperibili, e pronte, ad ogni suprema ricerca che ne possa esser fatta.
Per viepiù evitare questo inconveniente, sarà ben 
fatto che il Bibliotecario nella sua Casa, all'ingresso privato della Biblioteca, tenga in luogo sicuro, 
unitamente alle chiavi, una Tavoletta nella quale 
sia descritto il nome, e impiego di tutti gli altri 
Ministri della Biblioteca, con la Strada, e Numero 
delle loro Abitazioni; acciò nella di lui assenza, o 
impotenza, si possa ad alcuno di essi prontamente 
ricorrere nei suddetti ed altri bisogni. Ed essendo 
così in luogo tanto notorio stabilita a perpetuità la 
di lui abitazione, viene egli sempre facilmente 

ritrovato in ogni occorrenza di qualunque altro importante affare, che ogni Pubblica Persona appartenente al Governo, è sottoposta ad avere con esso.
Abitando il Bibliotecario presso alla Biblioteca, può comodamente profittare dei tempi, e delle ore nelle quali essa dee restar chiusa, per fare 
con tutta sua libertà, e quiete, quelli studi che ridondar possono in maggior utile, e lustro di tale 
importante Stabilimento, non meno che a vantaggio della Letteratura, e pubblica istruzione; ai quali 
studi non si può egli interamente dedicare in quelle ore nelle quali essa Biblioteca sta aperta al Pubblico; dovendo egli in tal tempo necessariamente 
occuparsi della presidenza al buon ordine, e della 
amministrazione della medesima.</p></div1>
<div1 type="parte">
<head>Dell'Indice dei Volumi, 
e del Dizionario Bibliografico.</head>
<p><num>§</num>. X.
Parendomi avere a suo luogo abbastanza dimostrato, e la necessità del Ministro dell'Indice, e i 
tanti vantaggi, che in tutti gli aspetti de esso derivano: credo essere ancora necessario di parlare del 
modo col quale sono disposti e indicati in alcune 
Biblioteche i Volumi, e del sistema col quale 

sono fatti i loro Indici, onde dimostrare esser quello 
da me ideato il meno incomodo degli altri, e per 
conseguenza il più adottabile.
Il sistema di disporre i Volumi per Materie, vale a dire i Filosofi, gli Istorici, i Poeti, ec. tenuti 
separati gli uni dagli altri in tante diverse Stanze, 
o Scaffali, quante sono le Materie; ha in apparenza un certo aspetto di buon ordine: e a questo sistema, dall'Arte Bibliografica quasi per impulso ci 
sentiamo inclinati: compiacendoci di vedere, e ritrovare riunita in un solo luogo quella quantità di 
Volumi, che appartiene ad una sola Materia. L'Indice che a questo metodo conviene, se non è dei 
più complicati, non è neppure di quella semplicità che in tutte le cose è tanto utile: avendo tal 
Indice, come indispensabili, tutti quei difetti che 
derivano dal distinguere e disporre i Volumi per 
Materie. Questo sistema oltre all'offender l'occhio 
per i tanti vacui che in ogni Stanza, o Scaffale, 
conviene lasciare a ciascheduna Materia per la collocazione dei nuovi Volumi; cagiona ancora molta 
profusione, e strazio di luogo, che necessariamente 
devesi tenere ozioso, per quei Volumi che talvolta 
non giungono mai; o i quali giungendo, e restando questi vacui dai nuovi Libri di quando in quando riempiti; ne accade, che per quei Volumi che 
in seguito pervengono alla Biblioteca, non essendovi posto nelle Stanze alle quali appartengono; è 

d'uopo collocarli in altro luogo disgiunti da quella 
Materia della quale essi sono: per la qual cosa restando il Sistema pervertito, obbliga a delle tediose operazioni che facilmente incagliano l'uso dei 
Libri al Pubblico; rimanendo esso Pubblico più pregiudicato da questo incaglio, che dal sapere che 
accanto alle Opere del Galileo ci sia il Malmantile 
del Lippi, o altro.
L'indicazione dei Volumi, l'ho veduta praticata 
spesso quantunque poco plausibilmente, per mezzo delle Lettere dell'Alfabeto, e per mezzo di una 
numerazione progressiva che tutti gli comprende. 
Sì l'una che l'altra di tali Indicazioni, per quanto 
possano esser tollerabili nelle limitate Biblioteche, 
altrettanto non sono da adottarsi in quelle, ove la 
quantità, e l'incremento dei loro Volumi non ha 
limite.
Indicando i Volumi con le Lettere dell'Alfabeto, 
non essendo esse che in numero di ventiquattro, si 
giunge prestissimo in una voluminosa Biblioteca ad 
esaurirne la loro quantità, per il che conviene il 
duplicarle; nè ciò bastando, si viene in breve a 
quadruplicarle ec. e così ridurle col progresso del 
tempo a tal quantità, che oltre al non poterle far 
capire in tutte le schiene dei Volumi, si rende difficoltosa la lettura di esse, per la contazione che 
siamo necessitati di farne; la qual contazione oltre 
al produrre ritardo, può ancora facilmente indurci 

a cadere nello sbaglio, e prender così l'un per 
l'altro Volume, e ricollocare i medesimi fuori del 
proprio posto.
La Numerazione sopra mentovata, produce questi, ed altri consimili inconvenienti; come potranno rilevarsi con breve riflessione, da chiunque è 
pratico di tal Materia.
In qualche altra Biblioteca, sono i Volumi distinti, e divisi in moltissime Classi; il nome di ciascuna delle quali è numerale; vale a dire Classe 
prima, seconda, terza, ec. appartenendo ad ogni 
numero una Materia; come Grammatica, Istoria, 
Fisica, ec. Tali Classi si succedono in ogni Palchetto l'una all'altra, per ordine di numero; e i 
Volumi di ciascheduna Classe si succedono l'uno 
all'altro con l'osservanza di un rigoroso Alfabeto. 
In questa guisa sono collocati i Volumi in ciascun 
Palchetto degli Scaffali della Biblioteca: restando a 
contatto l'una Classe all'altra, senza intervallo di 
spazio. Di maniera tale che, per ogni Volume che 
alla Biblioteca pervenga, conviene continuamente 
scorrere in ogni Palchetto tutti gli altri che ad esso 
nuovo Libro succedono, onde fargli luogo tanto 
nella Classe alla quale il nuovo Volume appartiene, tanto nella Lettera dell'Alfabeto alla quale il 
suo Titolo, o Autore, lo richiama.
Da questo metodo così complicato, ne resulta 
l'Indice, quanto complicato altrettanto inceppante; 

il quale è diviso in tanti Alfabeti quante sono le 
Classi: le quali sono in qualche Biblioteca in numero di quaranta. Ciascun Volume vien registrato 
in esso Indice alla Classe della di lui Materia.
Avanti di ricercare i Volumi in tal Indice, è necessario prima, il richiamarsi alla memoria la natura del Volume del quale si abbisogna, per poterlo trovare nella Classe ove è registrato. Per la 
qual cosa è stato necessario fare una Tabella, nella quale sono descritte tutte le quaranta Classi, con 
i loro numeri; e alla quale conviene ricorrere per 
sapere qual numero porta la Classe del Volume che 
si ricerca. Dopo ciò conviene trovare nell'Indice 
quella tal Classe; e ricercare in essa il Volume del 
quale si abbisogna: la qual ricerca spesse volte succede riuscire inutile, per le seguenti cagioni.
Quei Libri che a più Classi appartengono, e quelli 
che per la loro ambigua materia, recano dubbio a 
quali Classi possono o debbono appartenere, vengono 
facilmente a non essere registrati nella loro propria 
Classe; in conseguenza di che, la ricerca di essi 
nell'Indice riesce lunga, difficoltosa, e qualche volta inutile. Per la qual cosa è d'uopo ricorrere ad 
un altro compendioso Indice, stato fatto per aiuto 
del primo; e nel quale ritrovato che sia l'Opera, 
o l'Autore, conviene nuovamente ricercarlo nel detto Indice.
Se lunga, e tediosa è la ricerca dei Volumi in 

tal Indice, non è meno lunga e tediosa la ricerca 
di essi nelle Stanze ove sono collocati: per prendere i quali, bisogna avere a memoria la Stanza, il 
Palchetto, la Classe, l'Alfabeto, il Titolo, e il 
nome dell'Autore di essi. La dimenticanza di alcuna delle quali cose, costringe a ritornare all'Indice, con incomodo, e perdita di tempo; e la let-
tura delle quali tante cose, ritarda, e si rende difficoltosa; particolarmente sopra la schiena di quei 
sottili Libri, i quali siamo costretti prendere in mano, o per il piccolo e abbreviato carattere, che è 
stato necessario fare: o per leggere sul piano delle 
loro coperte queste tante indicazioni, che non sono potute entrare sopra la schiena di essi, atttesa 
la di loro sottigliezza.
La ricollocazione dei Volumi è egualmente tediosa; richiedendo somma attenzione, oltre l'osservanza della Stanza, e Palchetto, l'osservanza ancora delle Classi, e dell'Alfabeto: per le quali tante cose succede facilmente, che i Volumi nel rimetterli vengano collocati fuori del proprio posto. 
La slogazione di essi, non meno che la di loro mancanza, si manifesta difficilmente. Gli Alfabeti che 
si ripetono più e più volte nell'istesso Palchetto; e 
le Classi che si ripetono in ciascun Palchetto, invitano facilmente alla slogazione del Volume. Un 
Volume slogato nella massa immensa di tante migliaia, si reputa come perduto: esso non si ritrova 

che per casualità. Alcuni Libri collocati fuori del 
proprio posto, sono stati creduti perduti, e sono 
stati trovati dopo molti anni che furono ricomprati.
Da tal complicato sistema ne nasce ancora, essere i Ministri, come avanti ho dimostrato, continuamente necessitati a rimuovere i Libri dal proprio posto, per inserire i nuovi nelle loro Classi; per il 
che non se ne impara giammai da essi la loro situazione, per essere necessariamente di continuo 
mutati, e rimutati dal loro luogo, fino a passare 
da una Stanza ad un'altra. In conseguenza di che, 
siam costretti a dovere di quando in quando tanto nell'
Indice, che sulla schiena dei Volumi, cancellare la 
loro prima, seconda, e anche millesima indicazione, per sostituirvi la nuova; con detrimento, e insudiciamento di esso Indice, e Libri: la quale operazione può esser facilmente dimenticata come talvolta segue, e così viepiù accrescere tedio a confusione, e confusione a tedio: apportando ancora l'incomodo di dover sempre ricorrere all'Indice ad ogni 
bisogno di ciascuno di quei Libri, dei quali se ne 
sapeva per l'avanti la posizione; e restare così ogni 
Impiegato sempre novizio, nella memoria locale dei 
Volumi, per il continuo mutar di posto dei medesimi. Per la qual cosa un antico Custode da me 
ben conosciuto, avendo a mente per la lunga dimora fatta in una tal Biblioteca, la posizione di quasi 
tutti i Volumi; essendo un buon numero di questi, 

stati rimossi dal loro posto, per dar luogo nelle 
diverse Classi a dei nuovi che ivi pervennero; rincrescendogli di esser ritornato novizio; perchè costretto da questa, e da tante altre mutazioni, di 
dovere ad ogni domanda di Libro ritornare all'Indice, che da alquanti anni quasi più non adoprava, 
servendo anzi molte volte egli stesso di Indice agli 
altri Impiegati; si risolvette di chiedere il riposo; 
per così togliersi da quella noia, alla quale un nuovo inutile noviziato lo costringeva.
L'oggetto del Sistema di questo, e di altri consimili Indici, non è certamente quello che doveva 
essere: cioè la facile reperibilità dei Volumi, tanto 
nell'Indice, che nelle Stanze, e la facile ricollocazione dei medesimi; per le quali importanti cose 
non si è avuto alcun pensiero: ma è stato quello, 
o di mantenere di Volume in Volume una certa successiva analogia di Materie, la quale non è stata 
ottenuta come dimostrerò: o di disporre i medesimi con un certo progredimento ragionato di tutto 
lo scibile; principiando dalla Grammatica; il quale 
parimente non si è ottenuto: non curando per queste vane, ed inutili vedute, tutti gli inconvenienti 
che ne risultavano, da me stati rilevati. Non ostan-
te ciò; tale scopo che niun vantaggio, anzi che 
tanti incomodi apporta, e per il quale si è sacrificato il vero utile, resta deluso dalle seguenti ovvie 
combinazioni.

In primo luogo restano in alquanti Palchetti necessariamente saltate delle Classi; sì per la mancanza di esse, sì per quei Volumi, che o per la 
loro troppa piccolezza, o per la loro troppa grandezza non convengono a quel tal Palchetto a cui la 
Classe gli richiama. Per la qual cosa venendosi a 
ritrovare a contatto due Classi, che per il loro ordinato Sistema avrebbero dovuto rimanere alquanto 
disgiunte tra loro; vengono per conseguenza a ritrovarsi a contatto, e Autori, e Materie, di natura 
totalmente opposta; restando così nell'istesso tempo 
egualmente annientato e l'oggetto dell'ordinata classazione dei Volumi, e l'oggetto di mantenere una 
certa successiva analogia tra i medesimi: potendosi 
facilmente ritrovare la Vita di qualche Santo, il 
Kempis, o qualche altro ascetico Componimento, 
accanto alle Novelle del Lasca, e a qualunque altra Opera immorale.
La discrepanza di Materie, e di Autori, si combina egualmente ancora nelle istesse Classi. Per 
esempio nella Classe della Poesia può tornare accanto ad Anacreonte, o alle Poesie licenziose del 
Marino, una Raccolta di Sacri Inni, e qualunque 
altro Poema Ascetico. Nella Classe della Fisica può 
tornare accanto ad un Trattato delle Meteore, una 
Descrizione Anatomica, o un Analisi delle Orine. 
Nella Classe dell'Antiquaria può combinarsi accanto all'Illustrazione di un Idolo, quella di una 

sacra Reliquia; e possono tornare reciprocamente a 
contatto per la divisione, e suddivisione che di ogni 
Classe può farsi, mille altre diversità di Materie, 
come ho osservato, e come può ognuno riflettendo 
capacitarsi; per il che resta pure egualmente annientato l'oggetto di un tanto inutilmente studiato 
Sistema; non meno che annientato dai nuovi prodotti di quegli Studi, che le nuove scoperte, la moda, e il bisogno de' tempi introducono, e possono 
introdurre; per i quali non essendo stata preparata, come non si poteva preparare, la Classe; è 
d'uopo collocarli, e descriverli nelle Classi già stabilite, e così restare viepiù annientato l'ordine, e 
l'oggetto di un tal metodo; e dirò così, rovinato 
l'Edifizio dalla cosa medesima per la quale è stato 
fatto; la di cui rovina per altro non è da compiangersi, per non apportare nè maggiori, nè diversi 
mali, da quelli che ne apporta la di lui integrità.
Ad evitazione adunque di tanti incomodi, difficoltà, perdite di tempo, ed altri inconvenienti: tralasciando tante belle e dotte inopportune eleganze, 
ed al solo utile attenendomi; saranno collocati i 
Volumi in ciascuna Libreria della Biblioteca, senza alcun ordine di Classe, Materia e Alfabeto.
Durante l'estensione di ogni Palchetto, ciascun 
Volume averà chiaramente descritto sulla schiena 
il suo proprio Numero; principiando dal N.° uno, 
fino al N.° della quantità dei Volumi che ciascun 
Palchetto potrà contenere.

Questa numerazione sarà rinnovata Palchetto per 
Palchetto, sopra ogni Volume in tutte le Librerie 
della Biblioteca, principiando sempre dal N.° uno, 
e proseguendo due, tre, ec. Averà inoltre ogni Volume il numero del Palchetto ove è collocato; ed 
averà ancora il numero della Libreria nella quale 
egli sarà. Cioè a dire; averà per esempio il N.° 8. 
se sarà collocato nell'ottava Libreria della Biblioteca. Averà inoltre il N.° 4. se il Palchetto nel 
quale è collocato sarà il quarto Palchetto dello Scaffale. Ed averà il N.° 30. se sarà il trentesimo Volume del Palchetto.
Tali Numeri che ciascun Volume porterà chiaramente descritti uno sotto all'altro sopra la propria 
schiena, corrisponderanno nell'Indice alla descrizione e registro di ciascuno di essi.
Avanti di descrivere tal Indice, è necessario il 
dare un'idea del Dizionario Bibliografico, del quale 
ho dimostrata la necessità alla pag. 25., e di cui 
servir si devono gli Studenti, come ivi ho detto, 
per ricercare quanto può loro occorrere.
Questo Dizionario, che supplir deve alla mancanza della memoria, e all'ignoranza della cosa, e che 
deve avere una certa correlazione coll'Indice, comprenderà in un solo Alfabeto la denominazione delle Materie, i Titoli delle Opere, e il Nome degli 
Autori di esse.
Ad ogni Titolo o Tema di Opera, egualmente 

che ad ogni Materia, ci sara un (<emph>vedi</emph>) che manderà al nome di tutti quelli Autori che averanno 
scritte Opere sopra la medesima, e col medesimo 
titolo.
Sotto al nome di ogni Autore vi sarà l'Elenco 
delle sue Opere; ed ogni Opera verrà come sopra 
ho detto registrata nell'Alfabeto alla sua Lettera.
Le Opere di più Titoli; gli Autori che hanno il 
nome mentito; anagrammatico; accademico; o in 
qualunque altro modo celato; egualmente che gli 
Anonimi; saranno registrati in diversi aspetti, onde si manifestino facilmente.
A tutte le Opere Collettizie, come sarebbe il 
<foreign lang="lat"><emph>Rerum Italicarum</emph></foreign> del Muratori: il <emph>Tesoro del 
Burmanno</emph>: i <emph>Grammatici Latini del Putschio</emph>: 
Gli <emph>Atti d'Accademie</emph>: ec. sarà fatto lo spoglio dei 
loro Autori, e Articoli. Sì gli uni, che gli altri, 
verranno registrati nell'Alfabeto alle loro respettive 
lettere, con la citazione dell'Opera, e Tomo, ove 
essi si trovano inseriti.
I piccoli Opuscoletti verranno riuniti, e legati insieme a seconda delle loro grandezze, e ne saranno fatti tanti Volumi di mediocre grossezza: di tutti gli Opuscoli riuniti in tali Volumi ne sarà fatto un 
Elenco a penna, e sarà posto nel principio di essi; 
ognuno dei quali Opuscoli, egualmente che i loro Autori, verranno come sopra, registrati nell'Alfabeto, con la citazione del Volume nel quale sono stati 
incorporati.

Questo è quanto spetta al Dizionario Bibliografico; il quale supplir dovendo come sopra ho detto, alla mancanza della memoria, e all'ignoranza 
della cosa; si devono nel di lui Alfabeto ritrovare 
le Materie, le Opere, e gli Autori.
L'Indice, che non ad altro deve servire che ad 
indicarci in qual luogo della Biblioteca si ritrovino 
i Volumi, sarà fatto nel modo che segue.
In esso saranno registrati in un solo Alfabeto soltanto i Nomi degli Autori, ad eccezione degli Anonimi, il Titolo delle Opere dei quali starà in vece 
del nome di essi.
Quelle Opere Anonime delle quali è noto l'Autore, ma che è taciuto nel Frontespizio, saranno 
anch'esse registrate per il Titolo dell'Opera, inerente alla quale verrà posto in parentesi il Nome 
dell'Autore; e questo verrà riportato nell'Alfabeto 
alla sua lettera, con un (<emph>vedi</emph>) che mandi al Titolo dell'Opera; che come anonima verrà registrata nell'Alfabeto in vece del nome dell'Autore di 
essa.
Gli Autori che hanno il nome mentito, anagrammatico, accademico, ec. dei quali è noto il vero 
nome; avranno questo, registrato nell'Alfabeto egualmente che gli altri qui detti, ciascheduno alle loro 
respettive lettere.
Sotto al Nome di ogni Autore vi sarà l'Elenco 
delle di lui Opere, e ad ogni Opera vi saranno 

registrate per ordine di tempo le diverse Edizioni di 
essa; alle quali sarà notata la forma o sesto del 
Volume. Ogni Volume verrà indicato con i tre numeri che porterà sulla propria schiena, come è stato detto a suo luogo; cioè col Numero della Stanza, con quello del Palchetto, e col proprio.
Le Edizioni che comprendono tutte le Opere di 
un Autore, precederanno le Edizioni particolari di 
ciascuna di esse.
Tutti gli Opuscoletti riuniti in Volumi, egualmente che gli Articoli compresi nelle Opere Collettizie ec. i quali saranno stati registrati nel Dizionario Bibliografico come si è avvertito, verranno riportati nell'Indice per mezzo del nome dei loro Autori; con la citazione dell'Opera, e Tomo, nel 
quale si ritrovano.
I Libri di Lusso; i I.ibri di Collezione; quelli 
Rari; non meno che i Proibiti, averanno sull'Indice un segno che gli distingua dagli altri, e che 
gli contraddistingua tra di loro. Questi contrassegni 
serviranno di regola al Ministro dell'Indice, secondo le Persone che richiedono tali Volumi.
Il Ministro dell'Indice, ritrovato che averà il Volume statogli richiesto, scriverà sopra una Scheda 
di carta, anche col lapis, i tre numeri con i quali 
esso Volume è indicato: e con questa Scheda alla 
mano anderà il Custode a prenderlo; sicuro di non 
dimenticarlo come potrebbe facilmente accadere 

senza di questa: non richiedendosi con tal metodo dai 
Custodi altra abilità come avanti ho detto, che la 
pura conoscenza dei numeri; i quali in qualunque 
benchè piccola e stretta schiena di Libro, entrano 
l'uno sotto all'altro tanto comodamente, e si leggono tanto facilmente; quanto all'opposto in tutti i Volumi non entra comodamente nè si legge facilmente 
tutta quella descrizione che nell'anzidetto sistema sopra la schiena dei medesimi, è necessario di fare. 
E dovendo così ogni Volume restare a perpetuità in 
quel medesimo posto nel quale la prima volta è stato 
situato, ne deriva che imparatane una volta la di lui 
collocazione si viene a risparmiare quel tempo ed incomodo che richiederebbe la ricerca di esso nell'Indice.
Le pagine di detto Indice, che sarà in carta grande, 
averanno quattro colonne o divisioni lineari; e in esse 
verrà disposta la descrizione del Volume nel modo che 
segue, onde a prima vista comparisca e si manifesti 
il Nome dell'Autore; il Titolo dell'Opera; lo Stampatore, Città, Anno, ec. e i tre detti Numeri indicanti il posto del Volume nella Biblioteca, cioè
<quote rend="block"><p>Nome dell'Autore. 
<emph>BORGHINI 
Vincenzio</emph> </p>
<p>Titolo dell'Opera 
<emph>Discorsi di Monsignore D. 
Vincenzio Borghini, al Serenissimo Francesco Medici 
Gran-Duca di Toscana. Recati a luce da Deputati per 
suo Testamento. Con la Tavola delle cose più notabili.</emph> </p>
<p>Forma del Volume, 
Stampatore, Anno, ec. 
<emph>Vol.</emph> 2. <emph>in</emph> 4.° 
<emph>Filippo e Jacopo 
Giunti. 
Firenze</emph> 
1584.</p>
<p>Posto 
del Volume 
VIII.
4.
30.</p>
</quote></p>

<p>Questo è un sistema d'Indice il più piano e chiaro che immaginar si possa; mediante il quale i Volumi si trovano tanto in esso, che nella Biblioteca, 
con la massima facilità; facilmente si rimettono; e 
a colpo d'occhio se ne conosce nello Scaffale la loro slogazione, e mancanza.
Il Dizionario Bibliografico, che è il mobile principale e l'anima di ogni Biblioteca, ci palesa con 
l'istessa facilità non solo le Materie, le Opere, e 
gli Autori; ma essendo fatto come esser deve, cioè 
alquanto minuto; ci può mettere alla cognizione di 
quei tanti Articoli che esistono non solo nelle Opere Collettizie, ma in infinite altre ancora; nelle quali 
essendo stati accessoriamente inseriti, ed estranei 
essendo alle medesime, difficilmente vengono in 
quelle ricercati: talchè restando in esse sepolti, se 
ne ignora l'esistenza con tanto pregiudizio della 
Letteratura: potendoci essi talvolta togliere alquanti 
dubbi, e farci conoscere infiniti errori e menzogne, 
che in qualunque Branca possono essere occorse; 
non meno che manifestarci il nome, il tempo, e le 
azioni di molti Autori, ed altri Soggetti; e render 
così palesi, e chiari, alcuni punti d'Istoria taciuti, 
e incerti.
La fatica che può costare il farlo, vien ricompensata dagli immensi vantaggi che la Letteratura, la 
Bibliografia, la Storia, le Scienze, e le Arti, ritrarre 
ne possono, nel ritrovare con facilità tutto ciò che 

è stato scritto sopra ogni Materia, senza che rimaner possa ignoto o negletto il più minimo dei tanti 
e diversi prodotti della umana fantasia: molti dei 
quali o si ignorano, o essendoci noti, non sempre 
la memoria ci suggerisce in quali Autori, Opere, 
e Volumi si ritrovano.
Questa fatica, che io credo indispensabile, e doverosa, e per la quale si può giungere alla perfetta cognizione della Bibliografia, che è la scienza 
necessaria a quelli che sono addetti alle Pubbliche 
Biblioteche; ad essi sopra ad ogni altro lavoro, e 
come primaria loro occupazione raccomando.
Un Dizionario comprensivo di tutto ciò che può 
esservi in una Pubblica Biblioteca, il di cui piano 
sia tale da somministrare con facilità al Pubblico, 
agli Studenti, qualunque notizia che possa loro abbisognare in ogni Materia, è un tesoro da gran 
tempo desiderato; e una Pubblica Universale Biblioteca si deve fare un dovere di possederlo.
I soliti Indici, e Cataloghi, compendiosi e inesatti, sono da mercanti di Libri, degradano una Biblioteca, e ne diminuiscono i vantaggi.</p></div1>
<div1 type="parte">
<head>SPIEGAZIONE DEI NUMERI 
DELLA PIANTA.</head>

<list>
<item>1. Atrio che si presenta nell'ingresso.</item>
<item>2. Scala a due branche che conduce alla Biblioteca.</item>
<item>3. Vestibulo che si trova dopo salita la Scala.</item>
<item>4. Sala dello Studio pubblico.</item>
<item>5. Stanza del Ministro dell'Indice.</item>
<item>6. Gabinetto dell'Indice.</item>
<item>7. Saloncino privato.</item>
<item>8. Stanze del Bibliotecario, suo Aiuto, ec.</item>
<item>9. Librerie scelte.</item>
<item>10. Librerie comuni.</item>
<item>11. Magazzini, Officina Libraria, Luoghi Comuni, ec.</item>
<item>12. Andito che comunica con tutta la Biblioteca.</item>
<item>13. Scale per salire nel Piano superiore.</item>
<item>14. Cortili che illuminano la Biblioteca.</item>
</list></div1>
<div1 type="parte">
<head>[Pianta della biblioteca]</head>

<p>[Pianta della biblioteca]</p>     

</div1>
</body>
</text>
</TEI.2>
