<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il vecchio e il nuovo problema della morale</title>
      <author>Erminio Juvalta</author>
    </titleStmt>
    <extent>180 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001057</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Il vecchio e il nuovo problema della morale</title>
        <author>Juvalta, Erminio</author>
        <publisher>N. Zanichelli</publisher>
        <pubPlace>Bologna</pubPlace>
        <date>1914</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language><language id="grc">Greco antico</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Parte prima</head>
<head>IL FONDAMENTO DELLA MORALE</head>
<div2><head>Capitolo primo</head>
<head>IL CARATTERE DEL PROBLEMA E LE SUE FORME</head>
<p>Se la saldezza di un giudizio dovesse giudicarsi 
dall'accordo delle dottrine che cercano di stabilirne il 
fondamento, nessuna specie di giudizi sarebbe più incerta 
dei giudizi morali. Se così non è, se i giudizi, o almeno 
alcuni, sono, nonostante l'incertezza del fondamento, 
riconosciuti e accolti come validi incontestabilmente, può 
apparire legittimo il dubbio, o che il "vero" fondamento non 
sia ancora trovato, o che non si possa trovare: cioè che il 
problema sia insolubile. E in questo caso: se sia insolubile 
per difetto di mezzi, ossia per radicale nostra incapacità 
a risolverlo; o perché è un problema mal posto, cioè 
nella forma con la quale si presenta, illusorio e fittizio.</p>
<p>Dichiarando subito che a mio credere il problema è 
insolubile, ed è insolubile perché fittizio, m'è appena 
necessario di soggiungere che ciò non equivale in nessun 
modo (come potrebbe parere a prima vista) a ritenere prive 
di significato ed infeconde le indagini e le discussioni 
delle quali fu lievito, né tanto meno ad ammettere che, 
rimosso il problema fittizio, nessun problema gli sottentri, 
anzi non ne rampollino più altri al luogo suo.</p>
<p>Mostrare come e perché un problema sia mal posto, non è 
altro in effetto che la preparazione necessaria a 
sostituirgliene degli altri.
</p>
<p>Il problema del fondamento è ispirato primamente e 
dominato, si può dire, in tutte le sue forme da una 
preoccupazione pratica e apologetica: Bisogna dimostrare che 
la morale <hi rend="italic">ha ragione</hi>; che quel che essa suggerisce o 
prescrive è <hi rend="italic">veramente bene</hi> che la sua autorità è 
<hi rend="italic">legittima</hi> e deve essere rispettata. Ora un tal modo di 
porre il problema presuppone manifestamente che su ciò che 
la coscienza morale prescrive non cada dubbio; o che, se il 
dubbio sorge nasca <hi rend="italic">non</hi> da incoerenza o opposizione di 
criteri diversi o contrastanti, ma da errore e confusione di 
interpretazioni e di giudizio nelle applicazioni concrete. 
Il che si accorda con la osservazione di fatto che fino a 
quando il presupposto è legittimo, cioè nei limiti nei 
quali corrisponde a una convinzione universale saldamente 
stabilita, non è questa o quella dottrina sul fondamento 
della morale che fa accettare o respingere i dettami della 
coscienza morale, secondo che si accordano o no con la 
dottrina, ma sono le convinzioni morali che fanno accettare 
e respingere una dottrina secondo che è o appare <hi rend="italic">adatta o 
disadatta</hi> a dar ragione della loro certezza, a mostrarne 
la validità.</p>
<p>Questa preoccupazione pratica spiega l'insistenza e la 
pertinacia degli sforzi volti a risolvere un problema 
radicalmente insolubile: di giustificare ciò che è 
presupposto in ogni giustificazione; di derivare da delle 
idee una volontà; di creare con dei ragionamenti un potere; 
illusione che si <hi rend="italic">rivela</hi> nelle forme più svariate e 
negli indirizzi più diversi, e per la quale accade, cosa 
notissima, che a ciascun <hi rend="italic">sistema</hi> riesce assai più 
facile dimostrare l'insufficienza degli altri, che provare 
la sufficienza propria.</p>
<p>Il problema fu infatti inteso in modi diversi, e la 
soluzione cercata in direzioni corrispondenti, distinte e 
chiaramente separabili; sebbene il più delle volte 
variamente intrecciate e sovrapposte l'una all'altra in un 
medesimo indirizzo di pensiero e anche in uno stesso 
sistema.</p>
<p>Infatti la domanda: "Perché dobbiamo noi fare, cioè 
volere ciò che la coscienza morale ci detta", che è la 
forma più larga e indifferenziata in cui il problema si 
esprime, suggerisce quattro tesi o tipi di soluzione 
diversi: </p>
<p>I. Considerare i principi e le norme morali come "verità" 
di cui si cerca il fondamento in una realtà obbiettivamente 
data alla coscienza.</p>
<p>II. Dimostrare la bontà di ciò che la morale prescrive, 
cioè derivarne le norme da un fine ossia da un bene o 
ordine di beni (qualunque ne sia poi la natura) che ne 
giustifichi l'osservanza.</p>
<p>III. Provarne l'autorità; e cercare di questa autorità 
il fondamento: <hi rend="italic">a</hi>) sia nella storia; <hi rend="italic">b</hi>) sia in una 
volontà distinta dal volere personale e che si impone ad 
esso.</p>
<p>Ciascuno di questi tipi di soluzione deve essere esaminato 
più brevemente che sia possibile, ma esaurientemente.</p></div2>
<div2><head>Capitolo secondo</head>
<head>IL FONDAMENTO CERCATO NELLA REALTÀ</head>
<p>La persuasione che i principi morali, i criteri di 
valutazione, le norme della condotta, non solo possano ma 
debbano avere il loro fondamento in un ordine di verità 
accertabile teoricamente, cioè si possano ricavare da 
rapporti o leggi validi obbiettivamente, in nessuna altra 
forma forse appare più chiaramente che in quella della 
questione, dibattuta con tanto accanimento, se la morale si 
fondi sulla scienza o sulla metafisica, e nella natura degli 
argomenti messi in campo così dall'una come dall'altra 
parte.</p>
<p>Perché la "scienza" si sforzava di dimostrare che la 
realtà a cui faceva appello la metafisica era immaginaria o 
inverosimile, e in ogni caso arbitraria ed incerta, e quindi 
non poteva su di essa fondarsi nulla di obbiettivamente 
valido; e la "metafisica" insisteva nel porre in evidenza la 
relatività, la contingenza, la limitatezza della conoscenza 
empirica; e l'impossibilità di attingere in essa alcuna 
verità necessaria ed universale, e perciò una qualsiasi 
validità né di forma, né di fine, né di doveri.</p>
<p>Ora l'uno e l'altro tipo di argomentazione si svolgevano e 
si svolgono appunto nell'ambito di questo presupposto: che i 
principi morali debbano fondarsi su qualche cosa d'altro, 
che li legittimi, che ne dimostri la certezza, che ne faccia 
riconoscere la verità; senza avvertire che il fatto stesso 
del discutere, cioè dell'ammettere la buona fede, cioè 
dunque la moralità del contraddittore, smentisce il 
presupposto. Il che concorda con l'osservazione ovvia ma non 
negabile per la sua massiccia evidenza: che si trovano degli 
uomini di sincera e provata rettitudine morale fra i seguaci 
delle più diverse dottrine.</p>
<p>Né vale l'obbiezione che si può fare e si fa: che non si 
tratta di vedere se ci siano delle persone morali, tra i 
seguaci di una dottrina, ma se questi siano logici o siano 
coerenti con se stessi; ossia se con quelle dottrine si 
possa ragionevolmente conciliare quel modo di giudicare e di 
valutare.</p>
<p>Perché una tale obbiezione non esce dall'ambito del 
presupposto, anzi lo implica, appunto perché ammette come 
pacifico che un criterio di valutazione morale abbia una 
connessione necessaria, cioè logica, con certi principi 
teorici, e che non possa essere accettato se non in grazia 
di quei principi. Ma è il presupposto del fondamento 
teorico che bisogna provare; e non si prova con una 
petizione di principio. Il criterio morale <hi rend="italic">a</hi> non si 
legittima se non col principio teorico <hi rend="italic">A</hi>; se troviamo 
accettato <hi rend="italic">a</hi> con <hi rend="italic">B</hi> con <hi rend="italic">C</hi> con <hi rend="italic">D</hi> e non con 
<hi rend="italic">A</hi>, vuol dire che quella coscienza è illogica, 
incoerente. Ma perché diciamo noi che sono illogiche le 
menti che non connettono <hi rend="italic">a</hi> con <hi rend="italic">A</hi> invece di 
riconoscere semplicemente l'altra alternativa: che è 
possibile così l'una come l'altra connessione, che non vi 
è nessuna necessità intrinseca di dipendenza di <hi rend="italic">a</hi> da 
<hi rend="italic">A</hi>?</p>
<p>Appunto perché, se si ammettesse che un medesimo criterio 
morale può accordarsi con principi teorici diversi, si 
dovrebbe ammettere che non si fonda né sull'uno né 
sull'altro, cioè che la fondazione teorica è illusoria.</p>
<p>Insomma il ragionamento si riduce a un procedimento di 
questo genere: per dar certezza a una valutazione morale è 
necessaria una certa fondazione teorica; ciò importa che, o 
non si debba trovare quella certezza senza questa 
fondazione, o che se si trova, essa sia una certezza 
erronea, una certezza irragionevole illogica, una certezza 
che non ci dovrebbe essere. "Tu qui! Ma è impossibile!" 
dice la metafisica alla morale quando la vede in casa 
dell'empirista; e il medesimo rimbecca l'empirista alla 
morale del metafisico.</p>
<p>Ed ambedue hanno torto, perché dove la morale si trova, 
ella è in casa sua anche quando paia a chi dimora con lei 
di averla ospite <note place="foot"><p>
Neppure vale a toglier peso al fatto l'osservazione che 
questa possibilità di coesistenza indifferente è soltanto 
apparente, perché dovuta a difetto di riflessione e di 
rigore logico; e sia inattendibile, perché dove si avvera, 
manca la competenza richiesta. Un libriccino pubblicato dal 
LALANDE alcuni anni fa (<foreign lang="fra">Précis raisonné de Morale 
pratique</foreign>, Alcarn, 1907) si distingue dai 
molti consimili nostrani e di fuori (qui non occorre 
accennare ad altri pregi) per questa circostanza 
caratteristica: che il catechismo morale che vi è esposto 
e spiegato era stato sottoposto all'esame e aveva raccolto 
il consenso esplicito dei più noti e autorevoli moralisti 
di credenze e di opinioni filosofiche diversissime. La 
testimonianza dei "competenti" veniva in questa occasione a 
confermare quello che è un luogo comune della storia delle 
dottrine e della pratica morale: che sul valore e sul 
contenuto delle norme morali siamo tutti d'accordo, perché 
tutti siamo d'accordo, quanto all'essenziale, nel giudicare 
la nostra condotta o l'altrui: Tutti "quali che siano le 
convinzioni filosofiche e religiose ed anche se non abbiamo 
in proposito convinzioni di sorta" (VARISCO, <hi rend="italic">Massimi e 
problemi</hi>, Nota VI: Metafisica e morale. E il Varisco, 
come è noto, è persuaso che una vera morale implichi una 
Metafisica "definitiva ". Quanto all'accordo sul 
"contenuto" forse, come si vedrà in seguito, pare più 
largo di quel che in realtà non sia. Ma qui si tratta del 
valore. Quanto poi alla "Metafisica. definitiva" si chiede: 
a che stregua si giudicherà la metafisica adatta a fondare 
la morale? Non si ammette già che il criterio sarà 
fornito dall'accordo con la "vera morale" e cioè, dunque, 
che la vera morale è già data prima e fuori della 
Metafisica?</p></note> in casa propria.</p>
<p>Ma se questa fondazione extra-morale della morale è 
illusoria, donde nasce l'illusione e di che si alimenta?</p>
<p>Quando il sociologo afferma che le norme morali esprimono 
le esigenze della vita sociale e si fondano sulle leggi 
della sociologia, ciò che si tratta di vedere non è già 
se veramente le norme morali corrispondono o no a tali 
esigenze e soltanto a quelle; né quali siano, tra le 
innumerevoli "leggi" scoperte e che si vanno scoprendo, 
quelle nelle quali la morale trova il suo fondamento; ma si 
tratta di vedere se dalla sociologia si possa ricavare il 
<hi rend="italic">valore</hi> della società, dalle leggi della vita il 
<hi rend="italic">valore</hi> della vita, dal processo di formazione e di 
incremento della civiltà il <hi rend="italic">valore</hi> della civiltà, in 
una parola, dai rapporti condizionali il <hi rend="italic">valore</hi> del 
condizionato.</p>
<p>Ora una scienza, qualunque scienza, formula dei rapporti, 
non dà valori; i rapporti possono bensì far attribuire un 
pregio a qualchecosa, se stabiliscono la dipendenza 
condizionale e causale di un valore da ciò che, appunto per 
tale connessione, diventa a sua volta un valore mediato; ma 
il <foreign lang="grc">proton axion</foreign> deve essere già dato, posto, 
riconosciuto come valore, perché sia possibile qualsiasi 
giudizio assiologico su ciò che ha relazione con esso.</p>
<p>Tutte le più complicate e più delicate meraviglie della 
vita non bastano a darle il benché minimo pregio se non si 
riconosce già come bene o la vita stessa o almeno alcuni 
dei fini ai quali può esser volta: anzi non sono 
"meraviglie" se non perché si illuminano di questo valore 
finale.</p>
<p>Che la civiltà e la cultura siano da preferire alla 
barbarie e all'incultura sembra dimostrabile; ed è infatti; 
ma quando sia ammesso o sottinteso - come accade in effetto 
- che abbiano più di pregio o di dignità o di 
desiderabilità certe facoltà e attività e forme di 
condotta che certe altre, cioè quando sia già posto e 
accettato un criterio di valutazione.</p>
<p>Pare a prima vista una pedanteria. - Non si riconosce 
infatti da tutti che la vita valga la pena di essere 
vissuta? e anche quelli che la negano a parole, non sentono 
nell'istinto profondo smentire la loro negazione?</p>
<p>Ammettiamo senza discutere, sebbene la cosa non sia così 
liquida come pare, l'universalità del consenso od almeno 
dell'istinto. Si tratta qui di vedere se questo 
apprezzamento della società e della vita, questo 
riconoscimento di valore è posto, è dato dalla scienza; se 
questa voce dell'istinto, questa volontà di vivere abbia o 
no l'autorità che le si attribuisce o suppone. Cioè si 
tratta di sapere, insomma, se chi vedesse nella società e 
nei suoi frutti un groviglio di miserie e di vergogne possa 
trovar mai nella sociologia la confutazione del suo 
giudizio; e se a chi trovasse la vita un limbo indifferente 
possano le leggi della biologia farla apparire desiderabile; 
e se sia la conoscenza della sociologia o della biologia o 
della psicologia che darebbe voce all'istinto se fosse muto, 
e autorità, se non ne avesse, alla sua voce<note place="foot"><p>
Neanche è da credere che tutto si riduca a questo salto; e 
che superato il passaggio incolmabile dall'effetto al fine e 
dalla conoscenza al valore, fatto proprio dalla scienza il 
presupposto iniziale di valutazione che essa non può dare, 
ogni difficoltà di questo genere sia allontanata.</p>
<p>Per interpretare le leggi naturali come leggi morali 
bisogna scegliere tra le leggi necessarie e le condizioni 
utili <hi rend="italic">a una forma di vita</hi> e le leggi e condizioni utili 
a una forma diversa. Ad ogni nuovo passo, ad ogni bivio si 
sostituisce alla conoscenza obbiettiva la valutazione, si 
rende necessaria una <hi rend="italic">scelta</hi>; e la valutazione se anche 
non è espressa, e sottintesa.</p>
<p>Caratteristica, a questo proposito è la affermazione del 
Levy-Bruhl che " la conquista metodica della realtà", cioè 
"un'arte razionale fondata sulla scienza della realtà 
sociale" deve prendere il posto della "concezione 
immaginaria di un ideale" (<foreign lang="fra">La Morale et la Scienze des 
moeurs</foreign>, Cap. V).</p>
<p>Questa "conquista metodica" della realtà sarà pur 
guidata, - e non può essere altrimenti - se non da un 
ideale, ché ogni ideale è soppresso, dall'idea di qualche 
cosa che si pone come più desideratile o migliore. Ma quale 
è il criterio di questo meglio? di quella 
<foreign lang="fra">amélioration</foreign> che, come dice poche righe più 
sotto delle parole citate, non bisogna disperare di 
portarvi? Questo criterio non può essere il reale stesso che 
bisogna modificare e migliorare; sarà dunque, di nuovo, in 
ideale o qualche cosa che lo sostituisce. "L'ombra sua torna 
ch'era dipartita".</p></note>.
</p>
<p>Quel che non può dare una conoscenza empirica non può 
dare una conoscenza metafisica, se non a patto di intendere 
già per conoscenza metafisica la conoscenza non di una 
realtà "intelligibile" e in quanto è intelligibile, ma di 
una realtà già apprezzata o apprezzabile; non la 
conoscenza di <hi rend="italic">enti</hi> ma la conoscenza di <hi rend="italic">valori</hi>.</p>
<p>Quando il Rosmini si sforza con grande vigore di 
dimostrare che la conoscenza dell'essere è conoscenza del 
grado di entità, e quindi del grado di perfezione delle 
cose, e che perciò la stima speculativa (la conoscenza del 
grado di perfezione) può e deve diventare modello e norma 
della stima pratica (l'assenso del nostro volere), egli 
assume già nel concetto dell'essere quello di bene, nel 
concetto di realtà quello di perfezione, cioè di valore; e 
non deriva il secondo termine dal primo se non perché lo ha 
surrettiziamente già identificato con esso. La sua "stima 
speculativa" in quanto è stima, cioè apprezzamento e 
valutazione, è già pratica, perché non ha luogo se non in 
rapporto alle "potenze pratiche"; in quanto è speculativa 
cioè conoscenza obbiettiva, intellezione della realtà, non 
implica nessun apprezzamento.</p>
<p>Insomma, in quanto è stima non è speculativa, in quanto 
è speculativa non è stima.</p>
<p>La cosa appare anche più manifesta se si bada che 
l'essere non può servire di criterio alla stima se non 
perché si ammette un ordine, una gradazione di enti, e 
quindi di realtà. Ma la realtà, in quanto <hi rend="italic">esistenza</hi>, 
non ha gradi; ciò che si può graduare è il pregio o il 
valore (in qualunque entità esso sia riconosciuto), non 
l'esistenza delle cose; e la realtà è graduata perché 
sono graduati pregi, o i beni, o i valori che essa ci 
presenta realizzati.</p>
<p>Che i due termini siano diversi e l'uno non deducibile 
dall'altro appare manifesto dalla necessità di assumere, 
secondo la profonda e costante tendenza del platonismo, il 
concetto di perfezione come sintesi dei due concetti del 
reale e del bene, o con espressioni più moderne, 
dell'esistenza e del valore.</p>
<p>Ora la perfezione non si può intendere se non in 
relazione con un modello, con un disegno attuato o da 
attuarsi, con una finalità; e la finalità implica una 
valutazione, cioè una scelta, cioè una volontà.</p>
<p>Ed eccoci alla sorgente unica e comune della 
impossibilità di derivare un criterio di morale dalla 
realtà obbiettiva, empirica o metempirica, da qualsiasi 
dato o legge o induzione o verità teoretica, sia 
scientifica, sia metafisica.</p>
<p>Una realtà data o possibile non può dare un criterio di 
valutazione se non la si considera come una finalità, ossia 
se non le si riconosce un valore. E il giudizio con il quale 
si afferma il valore di un oggetto è diverso e non 
deducibile dal giudizio col quale ne affermiamo l'esistenza 
o la possibilità o la connessione modale o condizionale con 
altri oggetti. Apprendere come le cose sono, è tutt'altra 
cosa dal valutarle<note place="foot"><p>
Il pragmatismo, anche per chi è pragmatista, qui non ha 
nulla da vedere. Può essere verissimo che anche la nostra 
conoscenza sia stimolata, sorretta, guidata, controllata da 
un interesse (l'interesse teorico) e come tale sia, anzi è 
senz'altro, un valore (intellettuale): ma ciò non muta d'un 
ette la distinzione notata.</p>
<p>Senza volontà di conoscere non ci sarebbe conoscenza; sta 
benissimo, o almeno possiamo qui lasciar di discutere; ma la 
conoscenza è volontà di conoscere le <hi rend="italic">cose</hi> come 
<hi rend="italic">sono</hi> cioè come appaiono <hi rend="italic">a chi non è mosso da altro 
interesse che quello del conoscere</hi>; e il valutare è 
giudicare le cose così conosciute (cioè <hi rend="italic">costruite</hi> in 
conformità all'interesse teoretico) rispetto a 
<hi rend="italic">finalità</hi> distinte da quelle del conoscere, cioè a 
interessi di altro genere, edonistico, estetico, morale, e 
via dicendo.</p>
<p>Altro è dire che in Engadina fa fresco e altro dire che 
amano il fresco quei che vi passano l'estate.</p></note>.</p>
<p>Ora la conoscenza, o è teoretica, e ci dà oggetti e 
fatti e rapporti di oggetti e di fatti <hi rend="italic">come sono</hi>, cioè 
come dobbiamo concepirli per comprenderli; o li interpreta e 
li giudica come utili o nocivi, buoni o cattivi, preferibili 
o non preferibili, superiori o inferiori, e non è più 
conoscenza, o almeno non più conoscenza soltanto; e il 
criterio del buono e del cattivo, dell'utile e del disutile, 
del bello e del brutto è criterio di preferenza, di scelta, 
di valutazione che essa non trova nelle cose se non perché 
ve l'ha già posto, e ponendovelo ha ubbidito, consciamente 
o no, a un interesse che non è teorico, ma è pratico nel 
senso che può restare a questa parola anche dopo le analisi 
del pragmatismo: pratico nel senso che, se si suppone tolta 
la volontà, è tolta <hi rend="italic">non soltanto la molla che</hi> spinge a 
ricercare e a trovare le <hi rend="italic">distinzioni tra gli oggetti, ma 
sparisce</hi> la distinzione <hi rend="italic">stessa tra gli oggetti</hi>.</p>
<p>Ora, quando si intenda chiaramente e in tutta la sua 
portata questa irreducibilità dei giudizi di valore ai 
giudizi di esistenza o causali o teoretici (o percettivi, 
come mi parrebbe preferibile chiamarli), e la conseguente 
impossibilità di ricavare gli uni dagli altri, di 
pretendere che un giudizio di ciò che è, possa servir di 
fondamento a un giudizio di ciò che vale o che merita di 
essere, apparirà più manifesta la insolubilità della 
questione del fondamento intesa in questo senso e cercata in 
questa direzione, e le ragioni di questa insolubilità.</p>
<p>E con ciò si chiarisce anche l'inanità della 
controversia accennata fra metafisica e scienza e se ne 
spiega nello stesso tempo l'insistenza.
</p>
<p>In breve (e trascurando le inevitabili inesattezze delle 
formule riassuntive): La realtà si può interpretare come 
sistema di forze e come sistema di valori.</p>
<p>Se si interpreta come sistema di forze se ne fa una 
costruzione puramente intelligibile, conoscitiva, 
<hi rend="italic">anassiologica</hi>, estranea ad ogni moralità perché 
estranea ad ogni valutazione; sia essa costruzione 
scientifica, sia metafisica, empirica o <hi rend="italic">a priori</hi>, 
monistica, dualistica o pluralistica.</p>
<p>Se queste forze si giudicano cioè si valutano, cioè si 
vede o si pone in esse, o operante per esse, un ordine, o un 
conflitto, o un processo di attuazione di fini, allora la 
conoscenza della realtà diventa conoscenza dei valori, e i 
fini della natura o della Provvidenza diventano il modello o 
il criterio del giudicare morale; e il fondamento della 
morale si troverà nella conoscenza di questa realtà; si 
consideri essa come scienza o come metafisica.</p>
<p>Ma perché quelle forze siano apprezzate come valori 
occorre che siano dati i valori a cui si ragguagliano tali 
forze; e perché i fini della natura siano i fini di una 
Provvidenza è necessario che il processo della natura sia 
riferito ad uno scopo il cui valore di bontà è già dato e 
riconosciuto. Così il criterio della valutazione non si 
ricava dalla conoscenza della realtà se non perché la 
realtà era già stata valutata secondo il principio che si 
pretende di ricavarne; e non si trova in essa il fondamento 
della morale se non perché la coscienza morale ha spirato 
nell'intimo della realtà quell'anima di bene che crede di 
estrarne come suo principio e fondamento.</p>
<p>Ed è anche facile comprendere perché gli assertori della 
fondazione metafisica si sentissero meglio armati alla 
difesa e più vivaci nell'attacco.</p>
<p>La scienza interdicendosi - nel programma se non 
nell'attuazione - ogni interpretazione finalistica, e quindi 
ogni valutazione della realtà, si trovava più 
manifestamente a disagio quando pretendeva di derivare dai 
suoi rapporti obbiettivi un criterio, che ne aveva 
deliberatamente escluso. E quando voleva trovare nelle leggi 
un valore morale troppo facilmente rendeva palese la propria 
incoerenza. Perciò volgeva i suoi sforzi a considerare e a 
spiegare la moralità come un prodotto naturale o un 
risultato meccanico di un giuoco di forze per sé spoglio ai 
ogni finalità. Onde la tendenza costante dell'"etica 
scientifica" a identificare il problema nel fondamento col 
problema dell'origine, la valutazione con la spiegazione; e 
a considerare una reale o pretesa naturalità come criterio 
di moralità.</p>
<p>E la metafisica poteva tanto più trionfalmente mettere in 
chiaro l'equivoco, e dimostrare l'impotenza assiologica 
della scienza quanto più sentiva non solo non estranea, ma 
legittima, ma implicita nella propria costruzione della 
realtà, una interpretazione teleologica; ed era avvezza a 
considerare la morale come sua pupilla perché... ne 
amministrava il patrimonio.
</p>
<p>Ma se il problema della fondazione teorica, nella forma 
classica, e, direi (nel senso più bello della parola), 
<hi rend="italic">ingenua</hi>, di derivazione dei valori da una realtà, è 
insolubile, perché o urta contro una radicale 
irreducibilità, o si riduce a una petizione di principio, 
essa non sparisce se non per lasciar scoperto dietro di sé 
il problema che nascondeva o adombrava, e nel quale 
attraverso Kant si è venuto via via trasfigurando.</p>
<p>Non si tratta più di trovare nella conoscenza della 
realtà la prova che le nostre valutazioni sono "vere", 
poiché le valutazioni sono, come espressioni di una 
esperienza interiore sui generis, valide per sé; ma di 
sapere se su questi dati valutativi si può costruire una 
conoscenza oggettiva; se i valori morali siano prova 
dell'esistenza di certe condizioni e di quali; se sia 
possibile, non trovare nella realtà il fondamento del 
valore, ma trovare nel valore il fondamento della realtà. 
Il problema si aggira sempre in ultimo attorno al medesimo 
dubbio: se il mondo, la natura, la vita abbiano un 
significato morale, se l'anima dell'universo guardi al 
medesimo fine che la coscienza morale; se gli sforzi della 
volontà buona siano fecondi di frutti durevoli o siano un 
lavoro di Sisifo, che ogni coscienza riprende faticosamente 
per lasciare che ciascun'altra rifaccia, destinato in ultimo 
a cadere pur esso nel nulla, uno sforzo più grande.</p>
<p>Ma l'atteggiamento è diverso. L'ontologismo metafisico 
subordinava, almeno nella riflessione consapevole e nella 
costruzione logica, il giudizio di valore al giudizio di 
realtà.</p>
<p>Nella filosofia dei valori il giudizio di realtà è 
subordinato, anche nel processo riflessivo e costruttivo, al 
giudizio di valore.</p>
<p>Il momento che nell'intellettualismo ontologico era 
nascosto e inconsapevole, quello della assunzione tacita del 
concetto di valore nel concetto di realtà, nella filosofia 
dei valori diventa chiaro e consapevole e si allarga nel 
tentativo di tradurre il passaggio psicologico in processo 
discorsivo e di fondare un sistema di verità teoretiche su 
quella certezza che veramente era ed è il dato iniziale, 
l'<foreign lang="lat">ubi consistam</foreign> di ogni costruzione etica, sia 
scientifica o metafisica, progressiva o regressiva, 
ascendente o discendente: la certezza diretta e intuitiva 
dei valori morali.</p></div2>
<div2><head>Capitolo terzo</head>
<head>IL FONDAMENTO CERCATO IN UNA GIUSTIFICAZIONE FINALE</head>
<p>Illusione poco meno antica accompagnata da sforzi 
parimenti tenaci, e forse più multiformi di tradurla in 
dottrina rigorosa, è quella di credere che si possa 
ricavare la valutazione morale da qualche bene 
indiscutibilmente supremo, del quale essa esprima le 
esigenze e formuli le condizioni necessarie.</p>
<p>Questo sommo bene, questo fine supremo, questo valore, 
sorgente prima, termine ultimo di tutti i valori si credette 
di trovare; o in un dato della coscienza empirica, un fine 
inerente alla vita e subordinante <hi rend="italic">di fatto</hi> tutte le 
tendenze, aspirazioni e attività dell'uomo; o in un fine 
che domina bensì, ma trascende la vita e la natura umana, e 
subordina <hi rend="italic">di diritto</hi> ogni altra forma di bene e ogni 
criterio di valutazione.</p>
<p>Alle due diverse concezioni del fine rispondono due tipi 
principali di dottrine morali, dei quali è facile rilevare 
la corrispondenza coi due tipi di dottrine sulla fondazione 
di cui si è detto nel capitolo precedente. Ma la 
corrispondenza non è coincidenza. Là l'origine 
dell'illusione era nella pretesa di derivare la valutazione 
morale da una realtà la cui conoscenza si impone 
all'intelletto; qui di derivarla da fin bene il cui valore 
è ammesso, o si suppone che debba essere ammesso 
incontestabilmente come supremo o massimo, o almeno 
superiore ad ogni altro.</p>
<p>Ora l'illusorietà della pretesa consiste in ciò: che il 
valore morale non è morale se non a patto che se ne 
riconosca, o, meglio, se, ne senta la superiorità, la 
preminenza su ogni altro valore; il suo essere morale 
consiste (con ciò non si escludono gli altri caratteri) in 
questa sua supremazia.</p>
<p>Perciò ogni tentativo di assegnare un bene supremo che lo 
giustifichi, si riduce all'uno od all'altro termine di 
questa alternativa: o di ammettere che questo bene è già 
esso stesso il valore morale che si crede di derivarne, o di 
mostrare che ciò a cui si dà valore morale, è valore 
<hi rend="italic">anche</hi> per altri rispetti; cioè sarebbe un valore (di 
altro genere) anche se non fosse valore morale.</p>
<p>I tentativi che si raccolgono intorno al primo tipo (fine: 
la felicità, o il piacere) riescono di solito (quando e 
nella misura che possono) a quest'ultimo risultato; quelli 
del secondo tipo (fine: il possesso del divino, 
l'avvicinamento a Dio, la santità) riescono di solito al 
primo: a presupporre quel che credono di derivare.
</p>
<p>Dell'utilitarismo in generale e delle sue diverse forme 
sarebbe fastidioso, e non è qui necessario, ripetere per la 
centesima volta le critiche note.</p>
<p>Basta mettere in chiaro quel che meno fu notato e che più 
importa al nostro scopo: cioè non tanto le lacune, le 
insufficienze e le incongruenze dei tentativi, ingegnosi 
assai più che fortunati, di ricondurre le norme morali al 
criterio dell'utilità, e di mostrare le coincidenze tra il 
contenuto delle norme morali e il contenuto delle regole 
utilitarie, quanto la ragione per la quale la derivazione è 
impossibile; o, quando appare possibile, dissimula in 
realtà una petizione di principio. Supponiamo pure che si 
ammettano cose troppo manifestamente arbitrarie: che la 
felicità sia non un nome vago, un recipiente vuoto nel 
quale ciascuno versa il liquido preferito (e che non è 
sempre neppure per la stessa persona il medesimo) ma abbia 
un contenuto determinato (poniamo l'acquisto o il possesso 
di certi beni: salute, amore, potenza, gloria, simpatia, 
cultura, ingegno, soddisfazione della propria coscienza; e 
che tra questi beni sia possibile perfetta conciliazione ed 
armonia); e che si possa dimostrare davvero, e non per salti 
o per ripieghi, che il nodo non pure più sicuro, ma il solo 
veramente sicuro e indispensabile per raggiungerla, sia 
l'osservanza costante delle norme morali.</p>
<p>Con ciò non si sarebbe dimostrato che ciò che fa il 
valore morale delle norme <hi rend="italic">consiste nella loro utilità</hi> 
come guida della felicità; ma soltanto che i valori morali 
sono <hi rend="italic">anche</hi> valori eudemonologici; che il contenuto della 
valutazione morale e quello della valutazione utilitaria 
coincidono; non mai che il valor morale di un'azione 
consista nel suo esser mezzo alla felicità.</p>
<p>Resta fuor di questione (s'intende e deve esser quasi 
superfluo avvertirlo) la considerazione dell'efficacia 
pratica o esecutiva; se sia o no più persuasiva o più 
impulsiva l'una o l'altra valutazione. Si può anche 
ammettere, senza soverchio sforzo immaginativo, che sia per 
lo più la edonistica; ma ciò non prova affatto che questa 
si confonda o si identifichi con la valutazione morale, o 
valga a sostituirla.</p>
<p>Dimostrare a un giudice che il dar sentenze imparziali è 
il modo più sicuro di far carriera, potrebbe essere, in 
ipotesi, un mezzo efficace a promuovere l'imparzialità. Ma 
nessuno sognerà di far consistere l'onestà del giudice nel 
suo desiderio di far carriera.</p>
<p>Ma in realtà, come tutti sanno, il contenuto della 
felicità non è determinato, né determinabile se non ad 
arbitrio<note place="foot"><p>
Ne ho parlato altrove (<hi rend="italic">La dottrina delle due etiche di H. 
Spencer e la morale come scienza</hi>, pp. e 120-121) e non 
occorre insistervi qui.</p></note>;il solo significato comune e 
costante del termine finisce per essere quello di 
appagamento dei desideri, di soddisfazione, di piacere, o di 
liberazione dal dolore, che si pensa doversi trovare nel 
raggiungimento di ogni fine.</p>
<p>E la diversità persiste e risorge nella molteplicità 
varia e contrastante dei desideri e dei piaceri, e non basta 
raccoglierli sotto uno stesso nome per ridurli a unità e 
farne un unico fine.</p>
<p>Perché se l'unità ci deve essere davvero, allora è 
necessaria o una <hi rend="italic">riduzione</hi> o una gradazione e 
<hi rend="italic">subordinazione</hi>; e questa spunta infatti nella storia 
dell'utilitarismo con il criterio della <hi rend="italic">qualità</hi> 
sovrapposto e in effetto sostituito dal Mill a quello della 
quantità.</p>
<p>E allora si capisce come possa avvenire che il criterio 
della felicità finisca per accordarsi con quello della 
valutazione morale; se le soddisfazioni <hi rend="italic">migliori</hi> sono le 
soddisfazioni <hi rend="italic">morali</hi>, e il bene più desiderabile 
l'appagamento della coscienza morale, l'accordo tra i due 
criteri quanto al contenuto è, non solo possibile, ma 
necessario. Ma è troppo facile vedere a quale patto è 
raggiunto. Il valore di quella felicità alla cui stregua si 
pretende di giudicare, il valore morale è assunto come 
supremo perché e in quanto contiene questo valore morale ed 
è graduato esso stesso secondo un criterio morale; approva 
e disapprova in nome della felicità quel che trova 
approvato e disapprovato in nome della coscienza morale.</p>
<p>Viene in mente il modo, col quale un marito sincero si 
vantava di aver risolto il problema di una pace coniugale 
perfetta: dove marito e moglie erano dello stesso avviso era 
la moglie che seguiva il parere del marito, dove erano di 
avviso contrario era il marito che faceva la volontà della 
moglie.</p>
<p>Adunque, anche ridotta a questa forma, la felicità non 
fornisce il criterio della valutazione morale se non in 
quanto è foggiata essa stessa su un criterio morale; e quel 
che pretende di aggiungervi come giustificazione, non è 
ciò che costituisce il valore morale, ma è qualchecosa di 
distinto, di sopraggiunto ad esso (giusta la veduta di 
Aristotele) sebbene lo accompagni; è una valutazione 
secondaria, edonistica od egotistica (non oserei dire 
egoistica) del valore morale<note place="foot"><p>
Sebbene il parlare della soddisfazione della propria 
coscienza come di un bene del desiderabilissimo sia 
legittimo, non è legittimo, né conforme alla verità 
psicologica, considerarlo come il fine della condotta 
morale.</p>
<p>Il fine è l'attuazione di quel valore che la coscienza 
riconosce come morale; e non è l'altezza della 
soddisfazione che se ne possa attendere, che costituisce il 
pregio dell'azione, ma è il pregio dell'azione che misura 
l'altezza della soddisfazione; la quale è pura soltanto a 
patto che non se ne faccia lo scopo dell'operare.</p></note>.
</p>
<p>Porre come bene supremo la santità (il <hi rend="italic">divino</hi> in 
quanto è sentito e voluto come modello o norma della vita 
si determina in un ideale di santità) è derivare il valore 
morale dal valore religioso, concepito come principio e 
termine di ogni valore, e del quale esso valor morale è un 
elemento; o meglio, l'attuazione di questo è voluta come 
una condizione, o un momento dell'attuazione, di quello.</p>
<p>E qui giova premettere due osservazioni non peregrine ma 
utili alla chiarezza: </p>
<p>1° Che questo valore supremo del divino, della santità 
e, in termini più generali, il valore religioso non può 
essere dimostrato o insegnato con lo stesso processo 
conoscitivo, con il quale si dimostrano, si insegnano e si 
comunicano delle proposizioni o verità teoretiche, e, in 
quel che han di contenuto teoretico, i dogmi stessi delle 
dottrine religiose. Questo valore è sentito, è, come si 
dice con frase più suggestiva che chiara, vissuto dalla 
coscienza; e quanto è sicuro ed efficace l'appello ad esso, 
dove è vivo, altrettanto è vano dove non vive. Fondare la 
valutazione morale sui valori religiosi è dunque 
<hi rend="italic">presupporre</hi> che siano sentiti e vissuti nella loro forma 
e natura specifica quei valori religiosi da cui si fanno 
sgorgare i morali. Ma dove essi valori religiosi non siano 
sentiti e vissuti, nessuna dottrina teologica e nessun 
catechismo può crearli<note place="foot"><p>
È appena superfluo aggiungere che non penso neppur per 
sogno di negare una possibile efficacia all'insegnamento 
religioso in quanto esso, come ogni insegnamento, non è mai 
(salvo forse agli occhi di chi lo misura col tassametro) 
pura comunicazione di notizie o di idee, ma è vigore di 
convinzione, calore di affetti, opera di formazione; 
insomma, <hi rend="italic">educazione</hi>. Ma anche l'educazione suppone le 
condizioni dell'educabilità.</p>
<p>E si suppone poi sempre che chi legge faccia uso del 
consueto grano di sale.</p></note>o sostituirli.</p>
<p>2° Che, per converso, nessuno sforzo d'analisi e nessun 
ragionamento basta a spogliare, nell'anima di un mistico, i 
valori morali da quel sentimento del divino, a svestirli di 
quell'alone religioso del quale egli investe non solo questi 
ma anche gli altri valori spirituali; come sarebbe difficile 
nella intuizione e nel sentimento di un esteta di sottrarre 
i valori morali e i valori religiosi a una valutazione 
estetica. Come accade sempre dove un grande interesse 
spirituale predomina sugli altri, cioè dove una categoria 
di valori occupa, per dir così, il centro della coscienza, 
e raccoglie ad unità, come attorno ad un nucleo, i valori 
di altre specie; che è quel che suole più comunemente e 
normalmente avvenire per i valori morali,.</p>
<p>Ma fatta (come dicono i legali) questa riserva, bisogna 
riconoscere che nessuna valutazione morale si potrebbe 
ricavare da qualsivoglia valore religioso, se non vi sia 
già esplicitamente o implicitamente contenuta; cioè se non 
a patto che si sia incorporata nel valore religioso una 
valutazione morale la cui validità <hi rend="italic">sussiste o 
sussisterebbe anche all'infuori di quello</hi>; <hi rend="italic">ed è la 
ragione</hi> per la quale viene assunta nel valore religioso.</p>
<p>Non è necessario, a persuadersene, di discutere il 
problema formidabile della essenza del valore religioso. Se 
si accetta l'opinione del Ho5ffding che il nucleo essenziale 
della religione è la credenza nella conservazione dei 
valori, e, s'intende bene, soprattutto dei valori morali, la 
indipendenza e la priorità di questi sono, <foreign lang="lat">re 
ipsa</foreign>, riconosciute.</p>
<p>In effetto quali si possano essere le reazioni di tale 
credenza sulle valutazioni, resta pur sempre che non è 
l'esigenza della conservazione quella che dà ai valori la 
loro qualità di morali, ma il loro esser sentiti, il loro 
valere come morali che ne fa postulare la conservazione. Di 
che ho già detto altrove <note place="foot"><p>
Cfr. <hi rend="italic">postulati etici e postulati metafisici</hi>, p. 199.</p></note>, 
e non occorre del resto insistervi.
</p>
<p>Se invece si ammette, come io credo, che la natura 
specifica, la "forma" del valore religioso non sia 
riducibile a quella credenza, e che sia essenziale e 
caratteristico del sentimento e della valutazione religiosa 
il riferimento del nostro pensare, del nostro sentire e del 
nostro fare, anzi di tutto il nostro essere, ad un altro 
essere; sommità dell'aspirazione religiosa l'esserne 
penetrati e posseduti; e misura del valore religioso, la 
devozione ad esso, l'abbandono di sé alla volontà che ne 
realizza le perfezioni; allora il valore religioso è per 
sé altra cosa del valore morale; ma, se non si risolve in 
questo, neppure lo pone, ma se lo appropria ed incorpora. E 
se può sembrare all'anima religiosa che esso sgorghi da 
questa idealità e se ne alimenti, la ragione sta in ciò, 
come si è accennato: che al mistico riesce impossibile di 
concepire altrimenti che perfetto, cioè <hi rend="italic">perfetto</hi> 
anzitutto e soprattutto <hi rend="italic">moralmente</hi>, l'Essere che adora, 
e nel quale vede non un bene, ma ogni bene, il Bene.</p>
<p>Ma la perfezione che vede in lui, a quale stregua è 
giudicata tale? L'ideale che trova realizzato in quello non 
è foggiato secondo un criterio di valutazione morale la cui 
validità è accettata e riconosciuta all'infuori 
dell'atteggiamento religioso della devozione a Dio? Anzi non 
è quella perfezione morale che lo fa degno di adorazione?</p>
<p>Un mistico a cui si domandasse se concepisce Dio perfetto 
perché lo adora o se lo adora perché è perfetto, forse 
non saprebbe rispondere, e troverebbe che la domanda 
scompone quel che è per lui uno e indissolubile. Ma ciò 
non toglie che la devozione e la adorazione non 
costituiscano per sé i pregi e le doti di ciò che è 
adorato; e nessuna coscienza potrebbe trovare in Dio i 
valori morali se non li conoscesse già come valori, e non 
li distinguesse come morali dai valori di altro genere.</p>
<p>Questa priorità e questa indipendenza, questo sussistere 
per sé, questa <foreign lang="ger">selbständigkeit</foreign> della valutazione 
morale, appare confermata dalle discussioni sul valore delle 
religioni, il cui termine di confronto più consueto e più 
decisivo è dato dal rispettivo contenuto morale. Il che 
implica manifestamente che questo contenuto possa esser 
giudicato e apprezzato per sé. E il prevalere sempre più 
largo delle preoccupazioni morali nelle controversie di 
indole religiosa (per esempio la lotta intorno al 
modernismo) mostra che la validità del criterio morale è 
tenuta come certa di una certezza che è data e riconosciuta 
indipendentemente da ogni valutazione religiosa.</p>
<p>Quanto all'affermazione che la morale non può reggersi 
senza religione, essa, sebbene ambigua nella forma, non 
significa affatto, come è facile capire, che non sia 
possibile sentire e giudicare ciò, che è giusto o 
ingiusto, buono o cattivo se non con un criterio e da un 
punto di vista religioso; vuol dire invece che non è o non 
si crede possibile una <hi rend="italic">moralità</hi> salda e costante, cioè 
una sicura <hi rend="italic">conformità della condotta</hi> alle valutazioni 
morali, se la valutazione morale non è <hi rend="italic">sorretta</hi>, 
confortata, fatta praticamente efficace dalla connessione 
dei valori morali con una finalità religiosa; cioè dal 
considerare i valori morali come preparazione e condizione 
necessaria di quel fine; e quindi i precetti morali come 
precetti religiosi.</p>
<p>Che è tutt'altra cosa; importantissima dal punto di vista 
propriamente pratico o <hi rend="italic">esecutivo</hi>, ma estranea alla 
questione presente e da trattarsi a parte, analogamente a 
quel che si è accennato sopra della possibile importanza 
pratica di una valutazione edonistica.</p>
<p>Dire che l'olmo sorregge la vite, non è dire che la vite 
sia una propaggine dell'olmo, e neppure che sia l'olmo che 
porta l'uva; sebbene sia anche vero che, dove la vite non si 
regge da sé, non dovrebbe parer savio tagliar l'olmo anche 
a chi ami soltanto la vite.
</p>
<p>Quel che si è detto dei tentativi di una fondazione 
edonistica e di una fondazione religiosa si potrebbe 
ripetere di ogni altro tipo di morale di cui si pretenda di 
trovare il fondamento in un interesse diverso dall'interesse 
propriamente e specificamente etico (notevolissima fra le 
altre la morale estetica), e dalle forme miste e intermedie; 
le quali, se sono dottrinalmente fiacche e spesso 
incoerenti, hanno però in realtà largo consenso nelle 
credenze e nelle opinioni più comuni.</p>
<p>Di queste ultime meritano di essere ricordate, perché 
più significative, le due forme, nelle quali si mescolano e 
si sovrappongono i due tipi di valutazione qui sopra 
brevemente analizzati, la edonistica e la religiosa; che 
sembrano a prima vista i più lontani e l'uno all'altro 
opposti.</p>
<p>Si può avere così una interpretazione edonistica della 
valutazione religiosa (esempio l'utilitarismo teologico) e 
un'interpretazione religiosa della valutazione utilitaria 
(altruismo comtiano, misticismo umanitario).
</p>
<p>Da quanto si è discorso pare si debba concludere che 
queste indagini (spesso nei particolari ingegnosissime e 
suggestive) nelle quali si cerca la ragione del valore 
morale nella sua connessione o congruenza con altri valori, 
abbiano importanza solamente nel rispetto strettamente 
pratico o esecutivo; in altre parole una importanza 
parenetica o pedagogica, in quanto una tale connessione 
conforta, sorregge o surroga con motivi di altra natura e 
sgorganti da interessi diversi il motivo specificamente 
morale. Sarebbero dunque analisi ed indagini preziose per 
l'educatore e per l'uomo politico (dato che si propongano 
fini morali), ma senza interesse per lo scopo a cui mirano, 
di costituire il fondamento o la giustificazione dei valori 
morali, perché radicalmente viziate dal falso supposto che 
la ragione della supremazia dei valori morali si possa 
cercare in qualchecosa che non abbia già essa per sé 
valore morale.</p>
<p>Ma questa conclusione sarebbe precipitata e eccessiva. 
Intanto è fuor di questione che, nonostante il carattere di 
artificiosità che si trova più o meno largamente diffuso 
nelle costruzioni di questo genere, come nei sonetti a rime 
obbligate, vi è in tutte una parte notevole di verità; 
verità s'intende non in quel che credono di dimostrare, ma 
nei rapporti e nelle concordanze e nelle differenze 
rilevate, e che dovrebbero servire alla dimostrazione.</p>
<p>Questa parte di verità ha radice nel fatto, troppo noto e 
troppo chiaro perché ci sia bisogno di illustrarlo, e già 
sottinteso a più riprese in questo capitolo, che non vi è 
giudizio sul valore morale di un oggetto, qualità, 
tendenza, azione, del quale non si possa trovare la ragione, 
oltreché nella forma speciale di interesse o di esigenza 
che gli dà questo carattere specifico di valore morale, 
<hi rend="italic">anche</hi> in un interesse diretto o indiretto d'altra 
natura: non vi è bene morale che non sia bene anche per 
altri rispetti; come d'altra parte non vi è bene di altro 
genere che non sia o non possa diventare, direttamente o 
indirettamente, un bene morale.</p>
<p>I valori delle diverse specie si connettono, si 
intrecciano e si complicano fra loro in mille guise. È 
bensì vero che ciò che fa esser morale un valore (e 
analogamente si potrebbe dire dei valori di ogni altra 
specie) non è, come s'è visto, il suo coincidere o il suo 
essere connesso sia pure per un rapporto di condizionalità 
costante, con un valore - per quanto grande - di altro 
genere, o anche con più altri ordini di valori o con tutti; 
ed è perciò che nessuna sottigliezza di logica può 
estrarre un valore morale se non di là dove esso si sia 
già posto o insinuato; e che credere di poter trovare un 
valore morale tra valori che non siano già morali è fare a 
un dipresso come chi vada frugando fra le idee degli altri 
con la speranza di trovarvi le proprie.</p>
<p>Ma è pur vero che sussistono altri valori, e sussistono 
le relazioni fra i valori; e ciò che è oggetto di 
valutazione morale, poniamo la sincerità, può essere 
apprezzato dal punto di vista dell'interesse conoscitivo od 
artistico o economico; e, per converso, ciò che è oggetto 
di valutazione edonistica o estetica o d'altro genere, la 
ricchezza, l'arte, la dottrina, può essere valutato anche 
come bene di ordine morale.</p>
<p>Ora: È possibile una conciliazione dei valori morali con 
gli altri valori e di questi fra di loro? E se non è 
possibile, quale è il criterio della loro graduazione e 
subordinazione?</p>
<p>Vi è, per rispetto alla natura delle relazioni o 
connessioni tra valori di diversa specie, qualche differenza 
caratteristica che distingue i valori morali dai valori non 
morali <hi rend="italic">anche per il contenuto</hi>?</p>
<p>E vi è, segnata ancora dalla sfera delle relazioni 
condizionali o strumentali con valori di altro genere, una 
differenza che distingue, <hi rend="italic">rispetto al contenuto</hi>, gli 
stessi valori morali fra di loro?</p>
<p>E non potrebbe questa considerazione giovare a intendere 
le incoerenze e i contrasti tra valutazioni diverse e anche 
opposte, che pure si presentano col medesimo carattere di 
valutazioni morali?</p>
<p>Così, dietro i tentativi illusori di cercare fuori e al 
di là dei valori morali il fondamento della valutazione 
morale e la ragione decisiva che ne giustifichi la 
supremazia, restano i problemi: della valutazione 
<hi rend="italic">indiretta o rivalutazione</hi> condizionale o strumentale, di 
una graduazione delle diverse categorie di valori; e della 
possibilità della loro conciliazione. Della quale, la 
conciliazione tra virtù e felicità non è che un aspetto 
particolare, e forse non il più importante.</p></div2>
<div2><head>Capitolo quarto</head>
<head>IL FONDAMENTO CERCATO NELL'AUTORITÀ</head>
<p>Il carattere di autorevolezza col quale si presenta alla 
coscienza il giudizio morale, che noi approviamo bensì come 
nostro, ma che ci pare nello stesso tempo sgorgare da una 
sorgente più alta o più profonda, e quello di precetto 
imperativo nel quale si traduce, tendono a far derivare 
questi caratteri, e, quando siano considerati essenziali 
della moralità, lo stesso giudizio morale, da un'autorità 
distinta dalla coscienza, e che, pur rivelandosi in essa, la 
trascende e la supera.</p>
<p>Il fondamento di questa autorità fu riposto o nel 
processo stesso di formazione, consapevole o inconsapevole, 
delle idee e dei sentimenti morali che danno contenuto alla 
valutazione; o in un volere superiore e distinto dal volere 
individuale, al quale si riconosce potestà imperativa e 
alla cui scelta o decisione si riconduce in ultimo il 
criterio della valutazione morale.</p>
<p>L'autorità delle valutazioni morali avrebbe dunque in 
ultimo, come ogni altra minore autorità politica o sociale, 
il suo fondamento e la sua legittimazione o nei titoli di 
una sua nobiltà storica, o nella volontà di un potere 
sovrano.<hi rend="italic">a) Della storia</hi>.</p>
<p>L'appello alla storia può assumere, assunse in effetto, 
forma e apparato e significazione diversi, secondoché si 
credette di fondare l'autorità della valutazione in un 
processo genetico di evoluzione selettiva operante 
attraverso l'esperienza organizzata della specie; o in un 
processo storico di svolgimento e di elevazione progressiva 
dei costumi, della cultura, degli istituti e delle idealità 
etiche nei popoli civili; o nella elaborazione logica di un 
pensiero riflesso rintracciato nella successione storica 
delle dottrine e dei sistemi.</p>
<p>La prima delle forme accennate che si connette alla 
dottrina dell'evoluzione e che culmina nella tesi di un 
progressivo adattamento dei bisogni, dei sentimenti, delle 
attività alle condizioni di una vita sociale sempre più 
elevata, più complessa e più armonica (lasciando ogni 
questione che non sarebbe oggi più neanche di buon gusto 
sulla consistenza scientifica della dottrine), si risolve in 
ultima analisi, come fondazione etica, nel postulare quella 
superiorità e quella autorità dei sentimenti e delle norme 
di condotta morali, che pretende di provare derivandola dal 
processo di selezione progressiva che ne ha costituito e 
consolidato la prevalenza nel corso dell'evoluzione.</p>
<p>Infatti il criterio, per il quale giudichiamo progressiva 
piuttosto che regressiva o indifferente l'evoluzione o la 
selezione delle idee e dei sentimenti, è un criterio di 
valutazione di cui si riconosce e si accetta la validità 
indipendentemente dal processo di cui sarebbe - nell'ipotesi 
- il prodotto; (e del quale processo, anzi, è esso stesso, 
questo prodotto, che ci fa riconoscere il valore).</p>
<p>Ed è troppo chiaro che non è perché il "progresso" del 
senso giuridico ha portato all'abolizione della tortura che 
noi condanniamo la tortura, ma è perché condanniamo la 
tortura che ravvisiamo nella sua abolizione un progresso 
etico nello svolgimento del diritto.</p>
<p>Ché se si obbietta derivare l'autorità delle norme 
morali dalla loro convenienza e corrispondenza alle forme di 
vita "superiore", ai tipi di relazioni "più elevati" dei 
quali esprimono le esigenze, si dimentica che all'infuori di 
un criterio - quale esso sia - di valutazione non vi sono 
forme superiori o inferiori, tipi derivati e tipi bassi. E 
un criterio di valutazione è, sempre, necessariamente, in 
modo esplicito o implicito, assunto o sottinteso.</p>
<p>Tanto ciò è vero, che il massimo rappresentante e 
sistematore dell'evoluzionismo, lo Spencer, fu condotto a 
sovrapporre, per giustificarlo - al criterio genetico 
dell'adattamento progressivo a un tipo di vita completa - il 
criterio edonistico di un piacere puro corrispondente 
all'adattamento completo.
</p>
<p>Se a una selezione esteriore e meccanica, nella quale la 
coscienza è risultato e non attività, si sostituisce uno 
svolgimento interiore e psichico - nel quale la coscienza 
etica viene costruendo ed elaborando le sue valutazioni le 
sue norme le sue idealità sempre più alte e sempre più 
ampie nel passaggio da età ad età e da popoli a popoli in 
sfere di civiltà più larghe, e, sulla via che l'induzione 
storica rivela attraverso le soste, le deviazioni, gli 
oscuramenti e i ritorni apparenti, si scorge col Wundt la 
direzione ideale e si disegnano i fini, i motivi, le norme 
in cui la coscienza morale viene raccogliendo le sue 
conquiste - la concezione della formazione storica è senza 
dubbio più propria, più adeguata e più probabile; ma non 
è tolto il vizio d'origine, l'errore, direi di prospettiva, 
comune a ogni tentativo di fondamentazione storica dei 
valori morali. (E il medesimo sarebbe da dire per le altre 
specie di valori).</p>
<p>Lasciamo pure la vecchia calunnia (se bene le calunnie 
sogliono aggrapparsi a qualche uncino di verità) fatta alla 
storia:</p>
<p><foreign lang="lat">Hic liber est in quo quaerit sua dogmata 
quisque</foreign>; e neppure discutiamo della possibilità e dei 
limiti di una induzione legittima sui fatti storici; ciò 
che importa, e che basta notare, è che questa induzione, 
posto che fosse legittima, e non avesse già per filo 
conduttore e regolatore quella, direzione ideale che vi 
rintraccia ingegnosamente, non pone essa il valore delle 
conclusioni a cui giunge, non è essa che ci fa riconoscere 
la bontà, la elevatezza, la eccellenza morale delle 
idealità che segnano la meta.</p>
<p>Questa valutazione è irreducibile alla storicità; ed è 
anzi dalla storia - in quanto voglia essere giudizio 
comparativo di valori umani - sempre e inevitabilmente 
presupposta. Di che è prova il fatto che, mutato il 
criterio valutativo, sostituita all'una un'altra scala di 
valori, la prospettiva si rovescia; e Nietzsche vede una 
nefasta degenerazione dove il democratico e l'umanitario 
ravvisano l'indice sicuro di un felice progresso morale.</p>
<p>E se il criterio valutativo della coscienza si contrappone 
a quello che ha o sembra avere a un momento dato il conforto 
della storia, non vi è in questo nessuna ragione intrinseca 
di superiorità o di inferiorità dell'uno sull'altro dal 
punto di vista etico, che è quello che importa; anzi 
neppure dal punto di vista storico, perché quel conforto 
(quale esso sia) della storia, che oggi fa difetto al primo, 
non è escluso che lo assista domani.</p>
<p>La storia è conservazione e svolgimento, ma anche 
innovazione e opposizione; non è, diciamo pure, con termini 
hegeliani, una cosa se non perché è nello stesso tempo 
l'altra.
</p>
<p>Se passiamo ora ad esaminare lo svolgimento storico nel 
pensiero riflesso, troviamo che il problema attorno al quale 
sembra disegnarsi meglio la continuità logica della 
speculazione morale nella successione dei sistemi, è, nella 
sua forma più generale, il seguente: Come dobbiamo 
concepire la realtà perché essa risponda alle esigenze 
delle nostre intuizioni morali; e se e come siano possibili 
le condizioni di una tale realtà. Lo svolgimento logico e 
dialettico delle dottrine riguarda soprattutto, se non 
esclusivamente, i problemi che nascono da questo problema 
centrale; le forme diverse sotto le quali si presentano; e 
il processo di sostituzione e di eliminazione e di 
superamento, per il quale i problemi antichi trapassano nei 
problemi nuovi.</p>
<p>Ma la sostanza delle intuizioni morali non è data, e non 
potrebbe essere, né da questo o quel sistema, né dalla 
successione fosse pur continua e rigorosamente coerente dei 
sistemi, che ne scopre e ne snoda le esigenze, e viene 
cercando una risposta alle domande che queste esigenze 
sollevano e presentano alla riflessione critica. In questo 
sforzo essenzialmente speculativo di sistemazione, e per dir 
così, di inquadramento delle intuizioni morali in una 
concezione unitaria della realtà che ne accolga le 
postulazioni, sarebbe fuor di luogo pretendere di trovare la 
ragione d'essere di quelle valutazioni, dalle quali la 
speculazione prende le mosse, e che ne ispirano e alimentano 
le indagini.</p>
<p>È bensì vero che a questo travaglio di costruzione 
speculativa si annoda e si intreccia l'analisi e l'indagine 
di indole propriamente etica, sulla natura dei diversi 
principi e criteri valutativi, che ne saggia la fecondità, 
ne svolge le conseguenze, mette in luce i rapporti di 
accordo e di contrasto tra le valutazioni morali attinenti a 
sfere di esperienza diverse, svela i legami spesso sottili e 
inattesi che stringono in gruppi di affinità alcune di 
queste intuizioni sia tra di loro, sia con valutazioni di 
altro genere, noetiche estetiche e religiose. Ma questa 
elaborazione che è pure di importanza capitale per rendersi 
conto della "rilevanza" e della portata dei criteri di 
valutazione e per tentarne la unificazione in una dottrina 
etica strettamente intesa (che è altra cosa da un sistema 
filosofico di etica), si svolge attorno a un contenuto 
valutativo, fornito dalla immediata esperienza morale; 
assume come validi per sé i giudizi apprezzativi che ne 
costituiscono gli elementi, i punti saldi di riferimento, i 
<hi rend="italic">dati</hi>, alla cui validità è legata la consistenza della 
costruzione.</p>
<p>E vi può essere finalmente nei sistemi morali, e 
certamente si trova nei più grandi e significativi, un 
filone più o meno ricco di intuizioni morali nuove, che si 
aggiungono o sovrappongono o sostituiscono alle intuizioni 
date nell'esperienza della coscienza morale comune, e 
segnano la creazione di nuovi valori e aprono la visione di 
una regione morale inesplorata. È la parte che spetta al 
genio morale ed è il sale di quella dottrina etica, in cui 
l'intuizione è accolta, ospite o signora. Ma questa novità 
di intuizione, questo allargamento, o arricchimento, o 
soprattutto, orientamento diverso di valori, nessuno vorrà 
considerare come il frutto di una deduzione logica, anche se 
nel sistema ne vestisse le forme: anche se fosse 
esclusivamente opera dei grandi costruttori di sistemi e si 
accompagnasse sempre con una riflessione critica acuta e una 
meditazione ostinata.</p>
<p>Questa concomitanza (che del resto non si può dire 
costante, perché novità di intuizioni morali si trova pure 
in dottrine, pensamenti, apostolati estranei, almeno in 
origine, ad una costruzione sistematica) significa soltanto 
che quella medesima profondità di intuizione e intenso 
ardore di entusiasmo morale dai quali erompe la nuova 
idealità, promuovono e preparano, quando secondino le forze 
dell'intelletto, i grandi sistemi morali.</p>
<p>Così anche questa affermazione o posizione di valori 
nuovi<note place="foot"><p>
È forse superfluo avvertire che qui si parla di valori 
<hi rend="italic">nuovi</hi> immediati e diretti; non di valori indiretti o 
mediati. Di questi altri, anzi, ogni incremento del sapere 
moltiplica il numero e le gradazioni; ed è in questa 
derivazione e deduzione dei valori indiretti e mediati dai 
diretti e immediati, che l'etica applicata prende a prestito 
dalla conoscenza scientifica le premesse minori dei suoi 
sillogismi valutativi.</p></note>, non importa qui cercare da quale 
concorso di circostanze interiori od esteriori suscitata o 
svincolata, non è la conclusione di un'indagine scientifica 
o filosofica, ma è un penetrare o un irrompere della 
coscienza morale nella corrente del pensiero riflesso; che 
non li dà esso, ma li accoglie; li illumina, ma non li 
crea.
</p>
<p><hi rend="italic">b) Il fondamento cercato in una volontà</hi>.</p>
<p>La forma di precetto imperativo nella quale si traduce 
l'esigenza di conformare l'azione al giudizio morale fa 
considerare la moralità come l'adempimento di un obbligo e 
questo come l'obbedienza a un'autorità inconcussa e 
indiscutibile.</p>
<p>A questo momento della moralità corrisponde la tendenza a 
cercare il fondamento del valore morale stesso in un 
<hi rend="italic">potere</hi> (che, in quanto si esercita in vista di un fine o 
in conformità a una norma, è <hi rend="italic">volere</hi>) immanente o 
trascendente, personale o soprapersonale, del quale i 
giudizi morali esprimono i comandi.</p>
<p>L'autorità della coscienza morale rispecchia l'autorità 
di quel potere, e risuona l'eco di quel comando nel tono 
imperativo dei suoi precetti.</p>
<p>Ora qui è necessario sgombrare il terreno dagli equivoci 
che nascono dal trasportare un medesimo termine da uno ad 
altri concetti connessi ma diversi, o dal costringere in un 
solo concetto momenti distinti di un processo psicologico 
complesso.</p>
<p>Quando si parla del dovere, come di una caratteristica 
della valutazione morale, si cade in un equivoco di questo 
genere. Il dovere non è dovere di <hi rend="italic">valutare</hi>, ma <hi rend="italic">di 
conformare l'azione alla valutazione</hi>.
</p>
<p>La valutazione morale precede, nell'ordine delle esigenze 
ideali, l'obbligo e lo giustifica; e non inversamente; anche 
se nella pratica coincidessero sempre e questo fosse la 
<foreign lang="lat">ratio cognoscendi</foreign> di quella.</p>
<p>E qui occorre una analisi alquanto sottile e una 
riflessione un po' attenta.</p>
<p>La valutazione morale è preferenza, scelta, opzione fra 
qualità o proprietà, cioè modi possibili di essere o di 
agire, tra i quali non vi è gradazione, ma opposizione, e 
dei quali non può realizzarsi l'uno senza che sia tolto 
l'altro.</p>
<p>Porre l'uno come valore è insieme porre l'altro come non 
valore o disvalore. Approvare la sincerità, la fortezza, 
l'alacrità come valori, implica disapprovare l'ipocrisia, 
la fiacchezza, la pigrizia.</p>
<p>Il valutare morale è dunque un <hi rend="italic">prendere partito</hi> per 
l'uno contro l'altro di due soli atteggiamenti possibili; ma 
poiché, e questo punto è di importanza decisiva, i valori 
morali, a differenza degli altri valori, non possono 
attuarsi o vivere in noi se non sono <hi rend="italic">voluti</hi> e solo in 
quanto sono voluti (la volizione implica per quanto sono 
eseguibili tutte le azioni che ne dipendono, anzi consiste 
nell'ordinare e nel promuovere queste azioni), così non è 
possibile riconoscere un valore morale (che è quanto dire 
constatare l'opzione, la posizione ideale dell'uno e la 
negazione dell'altro, la esigenza che l'un termine acquisti 
o conservi sussistenza e l'altro la perda) senza approvare 
l'atteggiamento richiesto a porlo in essere; anzi, senza 
pensare la volontà nell'atto di realizzarlo.</p>
<p>Ancora: gli altri valori soffrono di essere commisurati 
tra di loro e posposti ai valori morali senza perdere la 
loro qualità di valori, cioè senza che questo posporli 
smentisca il loro riconoscimento. I valori morali invece non 
soffrono di essere posposti senza essere smentiti; perché 
non sono morali se non a patto di essere sovraordinati a 
ogni altro valore, e in quanto esprimono non stati singoli, 
ma <hi rend="italic">modi di essere</hi>, non atti, ma <hi rend="italic">modi di operare</hi> 
posti come costantemente normativi della volontà.</p>
<p>Ne segue che riconoscere un valore morale implica 
<hi rend="italic">approvare</hi>, se si rivela come dato, <hi rend="italic">esigere</hi>, se è 
concepito solo come possibile o potenziale, 
l'<hi rend="italic">atteggiamento costante</hi> della volontà col quale esso 
valore è posto; <hi rend="italic">costante</hi>, cioè tale che si attui ad 
ogni presentarsi della stessa alternativa. Perché non si 
può pensare che cessi di esser voluto senza pensare che 
cessi di esistere e che sia posto contro di esso la sua 
negazione, il non-valore, per atto di quella stessa volontà 
il cui atteggiamento positivo è un'esigenza implicita nel 
riconoscimento di quel valore come morale, cioè è 
idealmente postulato nella valutazione. Perciò, se accade 
che chi ritiene valore morale, poniamo, la sincerità, si 
sia lasciato trascorrere a una menzogna, l'atto presente e 
momentaneo del mentire appare a lui come un rinnegamento del 
suo proprio volere; il quale rimane potenzialmente e 
conativamente morale pur nel momento della volizione singola 
che gli si oppone e lo nega. Perché il valore non cessa di 
essere sentito e riconosciuto come morale, cioè come valore 
che esige per essere tale di essere attuato ossia voluto 
costantemente<note place="foot"><p>
Di qui nasce la tendenza incoercibile, manifesta nei 
maggiori pensatori, a identificare il volere puro, il volere 
che esprime l'essenza della personalità umana, il volere 
libero e autonomo, il "vero" volere col volere <hi rend="italic">morale;</hi> e 
a considerare gli atti immorali come prodotti non dalla 
volontà, ma da difetto di volontà, da qualche cosa di 
esterno ad essa; non come espressione di attività e 
libertà, ma di passività e servitù.</p></note></p>
<p>Ora il <hi rend="italic">dovere</hi>, in quanto è proprio e caratteristico 
della moralità, cioè in quanto è interiore e non 
riducibile al sentimento di una coazione esterna (ossia 
all'<hi rend="italic">obbligo</hi> di cui si dirà tra poco), è la coscienza 
di questa esigenza del valore morale e si manifesta - come 
necessità di rispettare questa esigenza, di tener fermo 
nelle volizioni singole il valore morale, - nella sua forma 
più chiara, quando è in contrasto con motivi di altra 
natura. Ma è presente anche se non vi sia attualmente 
questo conflitto, in quanto è presente alla coscienza la 
possibilità di impulsi contrastanti.</p>
<p>Da quel che si è detto risulta che non si può parlare di 
dovere nel senso ora chiarito, cioè di dovere morale, se 
non presupponendo data una valutazione morale.</p>
<p>Ivalori morali devono già essere sentiti voluti come 
tali: se non sono, non vi può essere dovere.</p>
<p>E non avrebbe senso parlare di un dovere di riconoscere 
dei valori morali a una coscienza che fosse chiusa ad ogni 
valutazione etica; di un suo dovere di <hi rend="italic">affermare</hi> la 
superiorità su ogni altro valore, di qualche cosa a cui non 
riconosce alcun valore. Non avrebbe senso più di quel che 
avrebbe il pretendere che debba capire che ci son anche dei 
suoni e che valgon più dei rumori chi non avesse udito mai 
che rumori, e i suoni stessi non li sentisse se non in forma 
di rumori.</p>
<p>E quando si dice, poniamo, che un uomo deve pur sentire 
che la lealtà vale di più del tradimento, il "deve" o non 
ha senso, o ha un senso al tutto diverso da quello 
propriamente morale.</p>
<p>Non ha senso se si vuol dire che nella realtà tutti lo 
riconoscono, cioè se si vuol affermare o constatare una 
verità di fatto. Ha un senso diverso se si vuol dire che 
per essere uomini bisogna sentire così, che non si può 
chiamar uomo o che non merita questo nome chi sente e 
giudica altrimenti, cioè se si afferma che al concetto di 
uomo è essenziale quella nota. Che è tutt'altra cosa. 
Perché significa non che abbia il dovere di sentire in un 
modo chi non sente che in un altro, ma che non sia veramente 
uomo se non chi sente così. Il che anche se fosse del tutto 
arbitrario non sarebbe assurdo.
</p>
<p>Ma dunque i "sordi morali", se ve ne sono, non hanno 
doveri? Non ne hanno: perché non possono sentire l'esigenza 
di conformarsi a una valutazione che non han fatta e che non 
fanno, di attuare dei valori che non riconoscono come tali. 
- Ma hanno tuttavia e Possono avere degli obblighi. 
L'obbligo di operare <hi rend="italic">come se</hi> riconoscessero, se non 
tutti i valori morali, almeno alcuni, i pi- grossolani e 
massicci e <hi rend="italic">coercibili</hi> esteriormente, cioè suscettivi di 
esser presentati come motivi apprezzabili anche da una 
coscienza non morale.</p>
<p>È questo obbligo, quello del quale si è tessuta con 
grande abbondanza di passaggi e di fasi la genesi 
psicologica e l'origine sociale nelle sanzioni esterne, e si 
è discusso a perdifiato se bastasse o non bastasse a dar 
ragione del dovere (ed evidentemente non basterebbe a darne 
ragione anche se bastasse a spiegarne la formazione); e 
questo obbligo implica necessariamente il riferimento a un 
potere superiore e distinto dal volere individuale. E come 
questo Potere si impone in vista di un fine e in conformità 
a certe norme, è concepito come potere di una <hi rend="italic">volontà</hi> 
che comanda l'osservanza di quelle norme</p>
<p>Senonché anche quest'obbligo può prendere forma e 
significato morale; come può non avere altro valore che di 
costrizione subita: appunto come le pene del codice per i 
galantuomini di princisbecco. E anche qui occorre un po' di 
pazienza.
</p>
<p>Quella esigenza interiore che s'è visto sopra esser posta 
nella valutazione stessa e per la quale il valore morale si 
fa sentire come norma e si esprime nella coscienza del 
dovere (dovere di non negare nelle singole volizioni il 
volere costante implicito nella valutazione morale) si 
accompagna, come si è pure accennato, alla consapevolezza - 
data nell'esperienza e suggerita dalla forma stessa 
antitetica della valutazione normale - della possibilità di 
volizioni, cioè di azioni, immorali; o (che torna il 
medesimo) della esistenza di tendenze, impulsi, motivi 
antagonistici al volere morale.</p>
<p>Il volere morale si manifesta perciò (in quanto tali 
motivi antagonistici tendono a contrastarne l'attuazione) 
come esigenza della subordinazione costante di questi 
motivi, come appello a una forza coercitrice che li 
soverchi, sovrapponendo ad essi altri <hi rend="italic">motivi opposti</hi> 
dello <hi rend="italic">stesso ordine</hi>, e rovesciandone per tal modo il 
valore.</p>
<p>Questa disposizione di spirito fa che si <hi rend="italic">approvi</hi> 
l'obbligo e si approvi il Potere obbligante, se esiste o si 
concepisce che esista; se ne ponga la necessità e se ne 
invochi la presenza dove e quando manchi; cioè fa che si 
riconosca giusto l'obbligo, giusta la sanzione dell'obbligo, 
e <hi rend="italic">giusto</hi> il Potere che lo pone.</p>
<p>In questa disposizione per la quale l'obbligo e la 
sanzione sono interiormente approvati e voluti come garanzia 
di moralità, e il Potere obbligante è invocato e 
idealmente posto in nome della esigenza morale, sta la 
caratteristica differenza che dà all'obbligo valore morale, 
e lo distingue dall'obbligo sentito come pura costrizione 
esterna; che distingue il potere che merita rispetto dalla 
forza che si deve subire; l'autorità dall'arbitrio; sia che 
il comando di questa autorità si consideri limitato a una 
certa sfera di valori morali, sia che si faccia coincidere 
collo stesso valore morale e si identifichi con esso.</p>
<p>Ma così nell'uno come nell'altro caso resta la medesima, 
di fronte all'obbligo e al Potere obbligante, la differenza 
di atteggiamento tra la coscienza che valuta moralmente e la 
coscienza che sia chiusa, per ipotesi, alla valutazione 
morale.</p>
<p>Per la prima è la <hi rend="italic">valutazione morale</hi> che <hi rend="italic">fa 
riconoscere e rispettare l'obbligo</hi>. Per la seconda è 
l'<hi rend="italic">obbligo</hi> che fa <hi rend="italic">riconoscere i valori morali</hi>; i 
quali valgono <hi rend="italic">non</hi> perché sono <hi rend="italic">morali</hi>, ma <hi rend="italic">perché 
sono riconosciuti</hi>, in forza dell'obbligo e della sanzione, 
<hi rend="italic">come valori strumentali di altri valori</hi>, come condizione 
imposta e inevitabile di quei beni che soli la coscienza 
<hi rend="italic">amorale</hi> desidera e apprezza. L'osservanza dell'obbligo 
non è interiore moralità, ma è conformità esteriore a 
certi comandi che valgono quel che vale la sanzione che li 
accompagna. La valutazione propriamente e specificamente 
morale manca, ed è surrogata da una valutazione del tutto 
diversa. Il <hi rend="italic">suono</hi> dei valori morali non può farsi 
sentire, per questa sordità morale, se non diventa il 
<hi rend="italic">rumore</hi> di un interesse diverso.
</p>
<p>Raccogliamo i risultati dell'analisi e vediamo che cosa ne 
segue.</p>
<p>Il dovere esprime l'esigenza di conformare l'atto al 
giudizio, di non smentire, con la <hi rend="italic">volizione</hi> attuale, la 
preferenza, la <hi rend="italic">opzione</hi> che si afferma, come criterio di 
apprezzamento nel giudicare l'operare proprio e l'altrui, 
nella valutazione morale; di non opporre il mio volere in 
quanto è stimolo e causa dell'azione, <hi rend="italic">potere</hi> di 
produrre movimenti, al mio volere in è <hi rend="italic">scelta</hi> fra 
posizioni possibili opposte, e attribuzione continua e 
persistente di valore all'una, e di disvalore all'altra.</p>
<p>Se si separa la <hi rend="italic">volontà come causa delle volizioni</hi> 
attuali e contingenti, come potere di esecuzione, dalla 
<hi rend="italic">volontà che pone i valori</hi> e si esprime nella 
valutazione, il dovere si presenta come l'esigenza 
dell'obbedienza del <hi rend="italic">Volere operante al Volere valutante</hi>, 
del volere esecutivo al volere legislativo, del volere a cui 
spetta attuare i valori morali nelle contingenze mutevoli di 
luogo e di tempo, al volere che li ha posti e li fa sentire 
e riconoscere come tali.</p>
<p>Ora, quando la incertezza, l'incostanza, la debolezza del 
carattere, il prepotere di istinti, di impulsi e di tendenze 
opposte in noi e negli altri, facciano sentire alla 
coscienza morale la necessità di un Potere che assicuri la 
preminenza di fatto e non soltanto di diritto dei valori 
morali, e ne tuteli l'osservanza, il valore morale di questo 
Potere e delle sanzioni con le quali impone i suoi comandi, 
viene manifestamente dall'essere questo Potere pensato come 
conforme all'esigenza morale, come proprio di una volontà, 
che si accorda, in tutto o in parte, con quel che si è 
detto il Volere valutante; cioè di una Volontà che tende 
all'attuazione dei valori morali.</p>
<p>Se quel Potere è pensato senza limiti e attribuito a una 
volontà perfettamente morale cioè a una volontà la cui 
norma si identifichi con quella del mio 
<hi rend="italic">Volere-valutante</hi>, questa Volontà - in cui il potere 
adegua il valutare e per la quale la <hi rend="italic">attuazione</hi> dei 
valori morali adegua la <hi rend="italic">posizione</hi> di essi valori come 
tali, cioè come degni di essere attuati - sarà pensata non 
solo come un potere che <hi rend="italic">impone</hi>, ma come Autorità che 
<hi rend="italic">merita</hi>, un'obbedienza incondizionata; e apparirà che 
derivino da un'unica sorgente così il comando che esprime 
la potenza operante di quella volontà, come la valutazione 
morale che ne esprime la norma; cioè apparirà fondato su 
quell'Autorità il criterio stesso della valutazione.</p>
<p>Ma lasciando ogni questione sulla legittimità delle 
postulazioni implicite in questi processi costruitivi e 
sulla possibilità della loro sintesi, è facile vedere come 
rimanga sempre inevitabilmente distinta e presupposta nel 
concetto dell'autorità imperante la <hi rend="italic">valutazione</hi>, che 
giustifica il comando, che dà autorità al potere, che 
suggerisce l'identificazione di un Volere onnipotente con un 
Volere legiferante; la <hi rend="italic">valutazione data</hi> nella coscienza 
morale, la quale rimane il postulato inespugnabile; non 
derivabile e non superabile; anche dove è sottinteso e dove 
sembra, a primo aspetto, derivato o subordinato.</p>
<p>Così se il teologo ammonisce di non biasimare come 
ingiusto o cattivo ciò che la Provvidenza dispone o 
permette, non contrappone alla valutazione morale una 
valutazione diversa, ma sostituisce e sovrappone alla 
"veduta corta d'una spanna" una sapienza infinita la quale 
vede i fini remoti di quell'ordine che a noi rimane occulto; 
e per il quale in realtà è bene quel che fuori di 
quell'ordine a noi appare un male.</p>
<p>Ma appunto il criterio di questa bontà è il criterio 
morale; ed è il non sapere conciliare i fini apparenti con 
l'esigenza morale che induce l'opinione o la certezza di 
fini ulteriori che si accordino con essa.
</p>
<p>Dopo quanto s'è detto riuscirà più chiara l'analisi 
delle forme principali nelle quali si presenta, e si è 
presentata storicamente, la dottrina del fondamento 
autoritativo della morale.</p>
<p>Se la distinzione tra il potere e l'esigenza morale che lo 
legittima non è superata, come s'è visto, neppure quando 
si unificano i due termini nel concetto di un'autorità che 
sia insieme irresistibilmente potente e indefettibilmente 
morale, tanto più manifesta sussisterà nelle forme in cui 
l'unificazione non è posta, o l'adeguazione è incompleta.</p>
<p>Ma restano, almeno all'apparenza, due vie: <hi rend="italic">a</hi>) o negare 
ogni valore alla coscienza morale come tale, e fondare ogni 
valutazione, sul potere che la pone a suo arbitrio; <hi rend="italic">b</hi>) o 
trasferire il criterio della valutazione morale dalla 
coscienza personale a un'altra coscienza, impersonale o 
collettiva, la cui autorità viene da qualche cosa di 
diverso che dal suo accordarsi totale o parziale con la 
coscienza della persona.</p>
<p><hi rend="italic">a</hi>) Sulla prima tesi non c'è da osservare che questo: </p>
<p>Che essa o non risponde alla domanda alla quale pretende 
di rispondere; perché non è dire donde venga l'autorità 
della valutazione morale negarle ogni valore, per 
riconoscere soltanto il potere che la impone, ma che 
potrebbe imporre il contrario.</p>
<p>O non toglie se non a parole la distinzione, che ritorna 
attraverso a qualsiasi sottigliezza, tra l'arbitrio e la 
giustizia, tra la forza e il bene. E quando il Callicle 
platonico condanna le leggi come un'imposizione dei molti ai 
pochi, degli inetti e <hi rend="italic">fiacchi</hi> agli ingegnosi e ai 
<hi rend="italic">forti</hi>, egli deve, per non contraddire se stesso, non 
escludere, ma includere nel suo biasimo un criterio morale, 
un criterio superiore alla forza; poiché serve a 
giudicarla, a distinguere quella degli ingegnosi, degli 
intelligenti, dei superiori, da quella del numero; a 
riconoscere che v'è una forza che <hi rend="italic">dovrebbe</hi> valere di 
più e che non è giusto sia sopraffatta dall'altra. Ma 
dunque non è più la forza che costituisce la giustizia?</p>
<p>E il potere illimitato del Sovrano, al quale l'Hobbes 
riconduce ogni criterio di morale e di diritto, esclude solo 
in prima istanza, cioè in apparenza, ogni valutazione 
diversa: perché, come tutti sanno, l'arbitrio di questo 
potere è legittimato da un'esigenza diversa; quella stessa 
per cui si suol riconoscere che è meglio una legge cattiva 
che nessuna legge, e un governo tirannico che nessun 
governo.
</p>
<p><hi rend="italic">b</hi>) La seconda delle vie indicate conduce a far 
riconoscere l'autorità morale come propria, o della 
collettività concepita come aggregato dei singoli, o dello 
stato come distinto e superiore alle persone: sia come 
organo della società ai cui fini sono subordinati i fini 
individuali, sia come Volere universale al quale devono 
inchinarsi le volontà particolari.</p>
<p>Le due tesi hanno, come è noto ed è facile capire, 
significato e valore diverso.</p>
<p>I) Se la collettività è intesa come semplice aggregato e 
somma di singoli, non si può evitare il criterio della 
maggioranza, cioè in ultimo della forza. Un giudizio morale 
che non è valido se corrisponde alla valutazione di <hi rend="italic">n-1</hi> coscienze, diventa valido se quell'una cambia parere. 
È il criterio della democrazia politica; di cui non si 
discute ora il valore come criterio politico (cioè come 
criterio di preferenza tra i mezzi, non di giustizia tra i 
fini); ma del quale nessuno riconosce sul serio il valore di 
criterio morale supremo; per la stessa o analoga ragione per 
cui il buon senso non è il senso comune, e il discorrere 
concludente di un solo vale più che il chiacchierare 
sconclusionato di cento; e per la quale la maggioranza dei 
votanti può bastare a fare una legge ma non a farne 
riconoscere l'equità.</p>
<p>Ché se l'autorità morale della valutazione collettiva 
vale in quanto essa esprime l'<hi rend="italic">unanimità</hi> dei singoli, e 
perciò serve a distinguere la sfera più o meno ampia di 
valutazioni in cui tutte le coscienze concordano, da quelle 
sulle quali l'accordo sparisce, si riconoscono due cose: 
1° che per ciascuna persona non vi può essere autorità 
morale superiore a quella della propria coscienza; 2° che 
la distinzione la quale può essere di importanza capitale 
per i rapporti tra morale e politica, cioè tra norme etiche 
e norme giuridiche, non ha valore morale se non a patto di 
essere fondata essa stessa su una distinzione di valore 
apprezzata o apprezzabile (non importa ora cercar come) 
dalla coscienza morale <hi rend="italic">personale</hi> che la deve 
riconoscere.</p>
<p>Manca dunque sempre il qualche cosa di <hi rend="italic">diverso</hi> dalla 
coscienza personale, a cui dovrebbe ricondursi l'autorità 
della coscienza collettiva.
</p>
<p>II) Quando si parla di fini della società diversi dai fini 
individuali, e di coscienza sociale distinta dalla coscienza 
personale, si corre facilmente nell'equivoco di opporre come 
separati, o, peggio ancora, precedenti l'uno all'altro due 
termini correlativi; e si dimentica o si trascura di tener 
presente che i fini della società non sono fini se non per 
gli esseri associati che li concepiscono e li fan propri; e 
che la coscienza sociale non esiste e non si rivela che 
nelle coscienze individuali; come, per converso, che i fini 
individuali sono nello stesso tempo, o direttamente o 
indirettamente, fini della società; e un certo grado di 
distinzione e differenziazione delle coscienze individuali 
è correlativo a un grado corrispondente di coscienza 
sociale.</p>
<p>Ciò non significa negare il fattore sociale e le esigenze 
della socialità. Ma significa che quando si parla di 
individui e di coscienza individuale, questo individuo è 
già il <hi rend="italic">socio</hi>; è <hi rend="italic">esso</hi>, e nello stesso tempo la 
<hi rend="italic">società</hi> a cui appartiene; e la coscienza personale sua 
è insieme coscienza di sé individuo e coscienza di altri e 
del tutto: ed è così legittimo dire che esprime le 
esigenze dell'io di fronte a quelle della società, come 
dire che esprime quelle della società di fronte a quelle 
dell'io.</p>
<p>Fatta questa avvertenza, che non sarebbe a rigore 
necessaria per la discussione presente, riesce meno strana 
l'affermazione che i valori sociali non sono morali se non 
perché e in quanto sono sentiti e valutati come tali dalla 
coscienza personale; e che dal punto di vista etico non è 
la società che dà valore ai miei criteri morali, ma sono i 
miei criteri morali che danno valore alla società.</p>
<p>La socialità stessa, come tendenza e come esigenza, può 
essere ed è valutata alla stregua della esigenza morale.</p>
<p>Derivare la valutazione morale da fini sociali significa 
dunque derivarla da qualche cosa il cui valore è giudicato 
e posto in grazia di quella stessa valutazione che se ne 
vuol trarre.</p>
<p>Di che si può trovare la prova in due considerazioni non 
difficili. La prima è questa: che il giudizio sulla 
maggiore o minore eccellenza e dignità dei fini designati 
come sociali e delle istituzioni, delle leggi, dei tipi di 
società, ammette o sottintende postulati morali; e che non 
v'è riforma sociale piccola o grande che non invochi e non 
debba affrontare il giudizio della coscienza morale.</p>
<p>Quella stessa dottrina sociale (il marxismo) che formulò 
più apertamente il proposito del più risoluto amoralismo 
per fondarsi su un rigoroso determinismo storico, vede 
dissiparsi il suo bagaglio scientifico, e star saldo quel 
nocciolo di idealità etiche per le quali professava in 
vista il più aperto dispregio, e che in realtà avevan dato 
l'anima alla dottrina e l'ali alla certezza.</p>
<p>L'altra osservazione è questa; che appunto quel che vi è 
di vivo e di vitale e di durevole nella fede ("fede è 
sostanza di cose sperate") che prende il nome dal 
socialismo, è sociale non nel fine, ma nel mezzo; mentre 
è, nel fine, e non potrebbe non essere, suggerito e 
alimentato da un ideale morale che ha per oggetto e per 
centro l'individuo, la unità personale umana. Poiché la 
proprietà collettiva è concepita, attesa, voluta come 
condizione necessaria a rendere effettiva la libertà di 
tutti, a far veramente di ogni individuo umano una persona 
umana.</p>
<p>Che poi quella sia la condizione necessaria, e che sia 
sufficiente; o che gli effetti siano per essere diversi o 
opposti da quelli sperati, è tutt'altro discorso.</p>
<p>La vieta analogia biologica che fa degli individui le 
cellule dell'organizzazione sociale, se anche rispondesse a 
verità per quel che riguarda le condizioni dell'esistenza, 
dovrebbe sempre venir rovesciata nel rispetto della 
valutazione morale. Perché soltanto nella cellula-individuo 
l'organismo-società acquista coscienza di sé; e soltanto 
nella coscienza dell'individuo vale come organismo, e per 
essa soltanto potrebbe acquistar valore di finalità 
riconosciuta e voluta da lui come superiore a se stesso.</p>
<p>Né concluderebbe il dire che non si tratta in ultimo che 
di un "punto di vista diverso"; e che, se dal punto di vista 
dell'individuo i valori sociali sono valori individuali, dal 
punto di vista della società è vero l'inverso: perché la 
coscienza che pone i valori sociali, e che giudica e valuta 
dal "punto di vista" sociale, che funge da <hi rend="italic">coscienza 
sociale</hi>, è ancora, sempre, inevitabilmente, una coscienza 
individuale.
</p>
<p>Più breve discorso è da fare per il proposito nostro, 
della dottrina assai più sottile e complicata che concentra 
ogni autorità e ogni finalità sociale nello stato e fa 
dello stato l'organo dell'Eticità. Perché in quanto la 
volontà dello stato sovrano si identifica col Volere 
universale cioè col volere morale, non c'è che da ripetere 
quel che si è detto sopra a proposito dell'identificazione 
del Volere-potere col Volere-valutazione. Ciò che fa essere 
lo stato arbitro della valutazione, e l'autorità dei suoi 
comandi criterio supremo dei valori morali, è questa 
affermata identità del Volere dello stato col Volere morale 
che si viene attuando nella Storia.</p>
<p>Le difficoltà che possono nascere dagli sforzi di 
conciliare lo stato com'è con lo stato com'è concepito, e 
di interpretare i processi reali del suo divenire storico 
come momenti di attuazione dello Spirito universale cioè 
del Volere morale, rimangono estranee al punto in questione; 
il quale è questo: che il valore etico dello stato nasce 
dall'essere esso e esso solo l'organo adeguato di quel 
Volere universale, il quale è lo stesso Volere etico, che 
informa di sé la coscienza personale e si fa valere in 
essa.</p>
<p>Cosi qualunque sia il Potere e qualunque il Volere a cui 
si voglia ricondurre l'autorità della coscienza morale, 
sempre si trova dietro a quel Potere e dietro a quella 
Volontà, inevitabilmente dato o presupposto, quel valore 
morale che legittima il primo e dà autorità al secondo; 
come dietro la firma dell'uomo d'affari sia, non vista e non 
detta, ma sottintesa, la ricchezza reale o supposta, che fa 
della sua cambiale un valore.
</p>
<p>Ma se l'autorità della valutazione morale non è 
derivabile da nessun'altra autorità superiore diversa da 
quella della coscienza personale, bisogna ammettere: o che 
le valutazioni morali delle diverse coscienze coincidano 
totalmente, cioè che le coscienze personali non siano che 
copie o esemplari di una medesima coscienza morale che si 
esprime per mille voci uguali di tono e di contenuto; o 
altrimenti che si trovi, nella natura stessa dei valori 
morali, posta, insieme con la esigenza dell'accordo rispetto 
ad alcuni, quella della differenza e dell'opposizione 
rispetto ad altri valori.</p>
<p>E in questo caso al problema della fondazione storica e 
della fondazione consensuale della valutazione morale si 
sostituisce l'altro problema: Quali sono i valori morali nel 
cui riconoscimento l'autorità dell'induzione storica e 
l'autorità del consenso universale coincidono con quella 
della coscienza personale?</p>
<p>E in che cosa differiscono dai valori morali per i quali 
manca tale accordo?</p>
<p>È legittima, e perché ed entro quali limiti, una 
subordinazione (che in ogni caso non potrebbe né in fatto 
né in diritto estendersi all'atteggiamento interiore, ma 
valere soltanto rispetto alle manifestazioni esteriori) dei 
secondi ai primi?</p>
<p>E del pari si trasforma il problema sul fondamento del 
dovere.</p>
<p>Il dovere non riguarda, come s'è visto, il valutare, ma 
il conformare la condotta alla valutazione; e suppone il 
rapporto tra due volontà distinte o concepite come 
distinte, tra un volere presente e momentaneo che si rivela 
nella volizione attuale e concreta, e il volere dell'io 
persona, il Volere valutante o normativo, che le dà unità. 
Se l'io momentaneo o contingente è dominato totalmente e 
assorbito dall'io persona, e il Volere operante si 
identifica col Volere valutante, il dovere si attenua e 
svanisce perché sparisce il termine subordinato; se il 
Volere valutante manca e l'io non è che aggregato 
temporaneo e variabile di impulsi e di tendenze accidentali, 
il dovere non sorge perché manca il termine subordinante.</p>
<p>Il problema del dovere è perciò il problema di questo 
rapporto, e delle difficoltà che nascono, sia dal concepire 
il Volere operante come uno e identico col Volere valutante; 
sia dal concepirlo come distinto e diverso; sia infine dal 
concepire, secondo importa la necessità di una 
conciliazione, le due volontà come distinte e diverse 
nell'uomo individuo, ma come una e identica in un Potere 
soprapersonale del quale il valore morale esprime la legge 
nella coscienza individuale.</p></div2>
<div2><head>Capitolo quinto</head>
<head>LA INVERSIONE DEI PROBLEMI RELATIVI AL FONDAMENTO DELLA 
MORALE</head>
<p>Ogni sforzo di derivare una valutazione morale da qualche 
cosa di cui non sia già riconosciuto il valore morale è 
dunque vano o illusorio. O non dà quel che si cerca, o 
presuppone quel che si pretende di fondare.</p>
<p>In realtà i valori morali o valgono per sé o sono tali 
in grazia di altri valori che valgono essi come morali per 
sé.</p>
<p>Epperò ogni ragionamento col quale si dimostri per 
esempio che un'azione è buona o giusta, si risolve o nel 
ricondurre quell'azione a una classe di azioni, a un modo di 
operare già riconosciuto come morale, o nel dimostrare che 
questa azione fu od è voluta come condizione o mezzo di 
attuazione di un valore morale. </p>
<p>I valori morali diretti e immediati, apprezzati e voluti 
per sé, sono dunque dati di una esperienza morale non 
riducibile ad altre forme di esperienza e i giudizi nei 
quali questa validità diretta e immediata è ammessa o 
riconosciuta, sono <hi rend="italic">postulati</hi> di valutazione morale 
(postulati etici in proprio senso).</p>
<p>E una dottrina morale in quanto è sistema di valutazioni 
si fonda in ultimo sui postulati etici, espressi o 
sottintesi, di cui si assume che sia ammessa la validità: 
cioè che siano dati immediati della coscienza morale.</p>
<p>Quando sia chiaramente riconosciuta questa indipendenza, 
questa validità per sé o <hi rend="italic">autoassia</hi> dei postulati 
etici, le costruzioni dottrinali rivolte a cercare fuori 
della morale un fondamento che essa né può trovare né ha 
bisogno di cercare altrove, prendono un carattere e un 
significato diverso se non opposto; e forse considerate da 
questo aspetto rivelano meglio la tendenza profonda che 
muove e avviva in forme sempre risorgenti di tentativi 
diversi, i tipi di costruzione morale esaminati nei capi 
precedenti.</p>
<p>L'idea centrale dell'intellettualismo morale di cercare il 
fondamento morale in una realtà obbiettivamente data, e, in 
una conoscenza di questa realtà, dei suoi gradi di entità 
e di perfezione, il criterio della valutazione morale, 
diventa, guardata da questo aspetto, un'espressione della 
tendenza profonda e incoercibile, di trovare nel valore il 
senso e la ragion d'essere della realtà, nel criterio 
morale la chiave della sua interpretazione; di commisurare 
la realtà alla dignità, e riconoscere come esistente 
veramente soltanto ciò che è degno di esistere, facendo 
del bene il solo <hi rend="italic">vero reale</hi>, e del male un mancamento, 
un difetto di realtà, l'<hi rend="italic">irreale</hi>.</p>
<p>Dietro il pensiero che muove i tentativi dell'utilitarismo 
sotto qualunque forma si presenti (non soltanto edonistico, 
ma estetico, noetico, umanitario, religioso) di trovare la 
ragione del valore morale in un bene supremo o maggiore o 
più alto di ogni altro, che ne persuada l'utilità o ne 
giustifichi l'autorità, appare la convinzione che anche 
sotto il rispetto soggettivo della felicità (per l'uomo 
patologico, direbbe il Kant) non è in ultimo veramente bene 
se non ciò che è morale, o ciò a cui la moralità apre la 
via.</p>
<p>Tutto ciò che ha valore, in quanto ha valore davvero, non 
può contrastare, ma si accorda, deve accordarsi coi valori 
morali, consistere in questi, o essere - in ultimo - 
condizionato da questi.</p>
<p>E quando si tormenta la storia (storia esterna e storia 
interna della civiltà) per trovare nel processo di 
svolgimento, nella selezione subita o nel trionfo 
conquistato, i titoli di nobiltà che spieghino e 
legittimino l'autorità della morale, della <hi rend="italic">nostra 
morale</hi>, si agita dietro l'acume e la sottigliezza delle 
indagini e sotto gli accorgimenti dell'induzione storica, il 
bisogno di trovare nella storia l'attuazione di un disegno 
etico, di fare dell'<hi rend="italic">accadere</hi> storico un divenire morale, 
di confermare con l'esperienza morale del passato 
l'esperienza del presente, la <hi rend="italic">nostra</hi> esperienza morale, 
la <hi rend="italic">mia</hi>.</p>
<p>Come l'appello al consenso universale degli uomini, meglio 
che allo scopo di fondare su questo consenso la mia certezza 
morale, risponde alla esigenza che realmente abbiano valore 
per ogni coscienza quei valori che sono posti come 
universali dalla mia, e costituiscono non il mio soltanto, 
ma il patrimonio ideale più prezioso di ogni uomo, 
<hi rend="italic">dell'uomo</hi>.</p>
<p>E finalmente, quando dell'Autorità si cerca fondamento in 
una Volontà superiore e distinta dalla volontà di 
ciascuno, che si impone a questa e ha il potere di 
obbligarla, l'esigenza a cui si obbedisce è quella stessa 
di cui si alimenta la coscienza del dovere: l'esigenza che 
il volere più alto e il più degno di autorità perché è 
il volere che pone i valori morali, sia nello stesso tempo 
un potere adeguato al compito suo, il potere più 
forte<note place="foot"><p>
L'idea di "potere" è un elemento inespugnabile del concetto 
di volontà, pereché la volontà è produzione, creazione, 
iniziativa. Dove si ravvisa o si presume che ci sia o ci 
debba essere una volontà, ivi si presume una forza (non è 
anzi la volontà la prima, e la sola forza, cioè attività 
che ci sia rivelata dall'esperienza diretta?); e una forza 
tanto maggiore quanto più grande e difficile è il compito 
che la volontà si pone.</p>
<p>Ed è perciò che questa forza appare nella forma più 
chiara, quando il volere morale si traduce in atto contro 
gli impulsi di ogni altro genere ed a prezzo dei più gravi 
sacrifici; è perciò che il sacrifizio è la prova più alta 
e la testimonianza più sicura (nel l'espressione stupenda 
del Cristianesimo testimonio è il <hi rend="italic">martire</hi>) della 
saldezza, della <hi rend="italic">serietà</hi> del volere morale. Ed è anche 
per ciò che appare inevitabilmente pietoso o ridicolo un 
volere senza potere; e che il senso comune si fa beffe dei 
padri Zappata. Dei due elementi della volontà, la 
<hi rend="italic">direzione</hi> consapevole e la <hi rend="italic">forza</hi>, il senso comune è 
tratto senza esitazione a fare maggior stima della forza.</p>
<p>Ha torto? ha ragione?</p></note>; sia, come il vero volere, così il 
supremo potere.
</p>
<p>La forma generale, con la quale si presentano da questo 
punto di vista i problemi, è dunque inversa a quella nella 
quale sono posti e considerati nelle dottrine che cercano 
fuori della morale il fondamento della morale. Si tratta non 
già di vedere quale ragione d'essere, e d'esser tali 
piuttosto che altri o diversi, trovino i valori morali nella 
realtà che conosciamo, nei beni d'altro genere che 
desideriamo, nelle tradizioni e negli esempi del passato, 
nei giudizi dei contemporanei, nel comando di un Volere 
onnipotente; ma di vedere se e come sia possibile e sia 
legittimo costruire una realtà, graduare dei valori, 
interpretare la storia, pretendere il consenso, postulare 
una Volontà in cui si adegui il potere al volere, sul 
fondamento della certezza e validità immediata e diretta 
dei valori morali, e delle esigenze che essi implicano.</p>
<p>La formulazione generale di quei problemi dal punto di 
vista morale è dunque segnata da questo procedimento: Quali 
sono i valori morali; e quali sono le esigenze derivanti 
dalla loro posizione; se e quali postulazioni di ordine 
teoretico siano richieste a soddisfare queste esigenze; se e 
quale legittimità abbiano le postulazioni teoretiche 
fondate sopra di esse.</p>
<p>Ma qualunque cosa si pensi di questi problemi e delle loro 
soluzioni, sussiste, indipendente da ogni giudizio su di 
essi, e rimane stabilita chiaramente e incontestabilmente, 
la primarietà, la indipendenza, la <hi rend="italic">autoassiomaticità</hi> 
delle valutazioni morali.</p>
<p>A fondamento dei giudizi morali non vi sono e non vi 
possono essere che dati e postulati di valutazione morale.</p></div2></div1>
<div1><head>Parte seconda</head>
<head>LA PLURALITÀ DEI CRITERI MORALI</head>
<div2><head>Capitolo primo</head>
<head>IL CRITERIO FORMALE DI VALUTAZIONE DEL KANT</head>
<p>L'indipendenza e l'indeducibilità dei grandi valori 
morali da qualsiasi speculazione teoretica fu, come tutti 
sanno, riconosciuta e affermata, nella forma più esplicita 
e con grandissimo vigore dal Kant. Perciò le conclusioni 
riassunte nell'ultimo capitolo sembrano mettere capo alla 
sua dottrina e alla soluzione data da lui al problema che 
l'analisi precedente pone come il problema veramente 
centrale dell'etica: quale sia il dato o quali siano i dati 
indeducibili della morale; o, che torna lo stesso: quale sia 
il criterio (o quali i criteri) a cui si riconduce la 
valutazione morale.</p>
<p>Bisogna dunque cercare prima di tutto se questa soluzione 
sia veramente esauriente. Ma giova intanto avvertire subito, 
per evitare le facili confusioni e gli equivoci indotti da 
connessioni abituali di idee e di dottrine, che la 
indeducibilità dei valori morali, come non implica 
necessariamente i principi e i procedimenti tenuti dal Kant 
nel riconoscerla (poiché vi si giunge, come abbiam visto, 
anche per altra via), così non richiede, per sé, né che 
si accettino né che si ricusino le conclusioni alle quali 
si arriva.</p>
<p>La connessione fra le diverse tesi che si raccolgono 
attorno alla autonomia kantiana può essere, anzi veramente 
è, nel suo pensiero una connessione necessaria, ma non è 
necessaria fuori di esso e fuori del sistema di dottrine che 
lo esprime.</p>
<p>Così il "primato della ragione pratica" nella soluzione 
dei problemi metafisici non è una conseguenza logicamente 
inevitabile della indipendenza e validità per sé dei 
valori morali; benché possa essere e sia anzi facilmente 
accolta da chi riconosce questa indipendenza e validità.</p>
<p>Ciò che si presenta come conseguenza di questo 
riconoscimento è il problema della conciliazione tra le 
esigenze della speculazione teoretica e le esigenze della 
valutazione morale; del qual problema il primato della 
ragion pratica esprime <hi rend="italic">una</hi> soluzione o traccia la via 
per la quale il Kant l'ha cercata.
</p>
<p>Ma veniamo al punto che ci interessa. Il concetto 
fondamentale dal quale il Kant prende le mosse è, come è 
noto, quello del volere buono.</p>
<p>Il volere buono è il volere che si determina non per un 
oggetto, qualunque esso sia, che abbia un valore di fine per 
chi lo vuole (motivo "patologico", ma per il dovere: cioè 
per il rispetto alla legge perché è legge; non già in 
vista di quel che la legge comanda, ossia delle conseguenze 
che il volere conforme alla legge apporta.</p>
<p>Il rispetto della legge in quanto è legge, astrazione 
fatta dal suo contenuto, è dunque il rispetto di <hi rend="italic">ciò che 
la fa esser legge</hi>, della sua validità universale.</p>
<p>L'universalità è la forma della ragione che si pone come 
esigenza del volere puro; è la ragione stessa in quanto si 
manifesta come volontà, è la ragione pura pratica.</p>
<p>Se l'uomo fosse pura ragione, cioè se non fosse insieme 
un essere sensibile soggetto a tendenze, a impulsi di altre 
specie, il suo volere sarebbe <hi rend="italic">santo</hi>, e non si potrebbe 
parlare di dovere. Invece il dovere c'è perché c'è 
l'esigenza di conformare l'azione alla ragione e non agli 
impulsi della sensibilità. E il volere buono e appunto il 
volere che posto fra la legge e quegli impulsi - di 
qualunque specie siano - si determina per la legge, cioè 
per l'universalità, che è la forma della volontà 
razionale.</p>
<p>Il criterio supremo della moralità è perciò espresso 
nella nota prima formula dell'imperativo categorico, di cui 
si dice più sotto.
</p>
<p>Come si deve intendere quella universalità? E basta essa 
ed essa soltanto a fornire la caratteristica della 
valutazione etica, a distinguere ciò che vale moralmente da 
ciò che non vale?</p>
<p>Quando la prima formula dell'imperativo dice: "Opera 
soltanto secondo quella massima che tu <hi rend="italic">puoi volere</hi> nello 
stesso tempo che diventi una legge universale", - <hi rend="italic">questa 
possibilità di voler</hi> che la <hi rend="italic">massima diventi legge</hi> 
universale può esser presa in due significati diversi.</p>
<p>Può voler dire la possibilità che sia <hi rend="italic">seguita 
universalmente</hi> senza che l'osservanza da parte degli uni 
tolga o impedisca o limiti la possibilità della medesima 
osservanza da parte degli altri; la possibilità di pensarla 
senza contraddizione come legge universalmente valida;</p>
<p>o può significare invece la possibilità che il 
<hi rend="italic">valore</hi> universale della massima sia <hi rend="italic">riconosciuto senza 
che</hi> questo <hi rend="italic">riconoscimento contraddica</hi> o neghi il 
valore, che è o si suppone già ammesso, di un <hi rend="italic">principio 
più generale</hi>; ossia che si possa <hi rend="italic">volere</hi> l'universale 
validità della massima <hi rend="italic">senza disvolere</hi> l'universalità 
di una massima più generale che la comprende, e si suppone 
che già sia o debba essere ammessa come legge.</p>
<p>I due significati sono profondamente diversi, sebbene 
possa parere a prima vista che coincidano. Che, negli esempi 
che dà e nei commenti con cui li accompagna, lo stesso Kant 
non mescoli qualche volta i due sensi e non ne oscuri le 
differenze, non oserei negare; ma non parmi si possa 
dubitare che il vero significato inteso e voluto da lui sia 
il secondo e non il primo.</p>
<p>I. Se s'intende l'universalità nel primo senso bisogna 
riconoscere che:</p>
<p><hi rend="italic">a</hi>) non soltanto si può concepire, ma può darsi in 
effetto che sia seguita universalmente, una massima senza 
che perciò se ne ammetta il valore morale; come per 
converso:</p>
<p><hi rend="italic">b</hi>) può darsi che di una massima di condotta non sia 
possibile l'osservanza universale senza che perciò se ne 
riconosca l'immoralità.</p>
<p><hi rend="italic">a</hi>) Come esempi del primo caso basta citare uno di 
quelli addotti dallo stesso Kant (il 3° della 
<hi rend="italic">fondazione</hi>) in sostegno del criterio dell'universalità: 
l'esempio dell'uomo d'ingegno Che preferisce il darsi buon 
tempo alla fatica di esercitare e perfezionare le sue doti 
naturali (dove è chiaro che non vi è nessuna 
impossibilità di concepire che tutti seguano quella 
medesima massima, sebbene questo non importi nessun 
riconoscimento di valore morale); e quello (addotto dallo 
Schopenhauer contro il Kant) della ragione del più forte.</p>
<p>Anche qui è possibilissimo ammettere che dappertutto dove 
vi è un forte di fronte al debole il primo sopraffaccia il 
secondo, cioè che la subordinazione del debole al forte sia 
fatta valere universalmente come legge, senza che perciò se 
ne ammetta la moralità.</p>
<p><hi rend="italic">b</hi>) Per converso, tra le massime che non possono 
pensarsi universalmente osservate senza contraddizione vi 
sono non solo massime comunemente riconosciute come 
immorali, per esempio, che ciascuno possa appropriarsi 
l'altrui, ma anche massime come l'opposta: che ciascuno ceda 
il proprio a vantaggio d'altri. Della quale, se non gli 
economisti, almeno San Francesco e i suoi ammiratori non 
metteranno in dubbio la santità.</p>
<p>Ed è manifestamente del pari impossibile pensare 
universalmente praticate così la seconda come la prima.</p>
<p>2. Ben diverso è il secondo significato; per il quale 
la possibilità o l'impossibilità di universalizzare la 
massima non riguarda l'<hi rend="italic">osservanza</hi>, ma la 
<hi rend="italic">compatibilità</hi> o l'incompatibilità di questa 
universalizzazione della massima con la <hi rend="italic">volontà</hi> che la 
pone.</p>
<p>Senonché questa incompatibilità (restringo, per 
semplificare, l'esame alla forma negativa che è anche la 
più importante) può esprimere due specie diverse di 
contrasto: può voler dire che <hi rend="italic">universalizzando la 
massima</hi> si viene a togliere la ragione per la quale si è 
accolta, ossia a negare <hi rend="italic">il motivo stesso che la 
giustifica</hi>; oppure che si <hi rend="italic">nega il valore</hi> di un'<hi rend="italic">altra 
massima</hi> che già vale, o si ammette che valga o debba 
valere per la volontà, come legge universale.</p>
<p>I due casi debbono essere considerati a parte e si possono 
chiarire facilmente con esempi.</p>
<p>2'. Supponiamo che oggi io, più forte, trovandomi di 
fronte a un debole lo costringa a fare il piacer mio, e che 
giustifichi la mia prepotenza con la massima che il forte ha 
diritto di soggiogare il debole. Se il motivo, che mi ha 
indotto a formulare la massima è l'interesse egoistico, 
accadrà che in nome di questo stesso interesse io dovrò 
negare la massima quando le vicende facciano di me, del più 
forte di ieri, il debole di oggi.</p>
<p>Ossia la massima non può essere universalizzata, senza 
che venga posta con ciò la possibilità che sia negato il 
principio (cioè il motivo o l'interesse) in grazia del 
quale l'ho accolta.</p>
<p>2''. Se si suppone invece che io riconosca essere nella 
forza il fattore di ogni elevazione morale, e nell'esercizio 
incondizionato di essa il valore morale più alto, la 
massima della prepotenza che approvo quando il più forte 
sono io, dovrà essere parimente approvata - anche se 
<foreign lang="lat">hic et nunc</foreign> mi dispiaccia - quando il più forte 
sia altri; e l'universalità della massima potrà <hi rend="italic">esser 
voluta</hi> senza contraddizioni, perché si accorda con il mio 
supremo criterio morale (che è quanto dire universale) di 
valutazione; ossia perché è una forma subordinata di 
un'altra massima già posta dal mio volere come legge 
universale<note place="foot"><p>
Con quel che risulta evidente da questa ipotesi si accorda 
il fatto assai notevole della profonda diversità di valore 
che può assumere nel nostro giudizio morale la medesima 
<hi rend="italic">regola pratica</hi>, secondoché noi vediamo dietro di essa 
un motivo soprasoggettivo e impersonale(anche se contrario 
al nostro criterio di valutazione) o un motivo soggettivo e 
personale; a seconda che ci appare una massima accettata 
veramente da chi opera come norma, o un comodo pretesto o 
compromesso del momento; cioè a seconda che vi si trova o 
no quella condizione necessaria, se non sufficiente, del 
carattere morale, che è la coerenza dei giudizi tra di loro 
e delle azioni coi giudizi.</p></note>.</p>
<p>Il significato nel quale è preso dal Kant il criterio 
della universalizzazione, è, come si è detto, il secondo; 
e propriamente quelli forma del secondo che risponde 
all'ultimo dei casi ora esaminati (2").</p>
<p>Né potrebbe cadere sotto qualsiasi altra la 
considerazione, che è la sola veramente decisiva, fatta da 
lui per provare che non potrebbe essere universalizzata la 
massima proposta nel 3° esempio, già citato, dell'uomo 
che ha ingegno e rinuncia a coltivarlo. "<hi rend="italic">Egli vede bene</hi> 
che senza dubbio <hi rend="italic">una natura</hi>, malgrado una tale legge 
universale, potrebbe sempre ancora sussistere, anche quando 
l'uomo (come l'abitatore del Mar del Sud) lasciasse 
arrugginire i suoi talenti e non pensasse che a volgere la 
sua vita verso l'ozio, il piacere, la propagazione della 
specie, in una parola, verso il godimento; ma egli non può 
assolutamente volere che questa divenga una legge 
<hi rend="italic">universale</hi> della natura e che ciò sia innato il, noi 
come istinto naturale. Perché come <hi rend="italic">essere ragionevole</hi> 
egli vuole <hi rend="italic">necessariamente che tutte le facoltà siano 
sviluppate in lui</hi>". (<hi rend="italic">fondazione</hi>, Parte II).</p>
<p>La medesima considerazione è ripetuta a proposito 
dall'altro esempio (il 4°) in cui si fa l'ipotesi del 
brav'uomo, che si propone di non far del male a nessuno, ma 
quanto all'adoperarsi nei bisogni altrui è del parere: 
ciascuno per sé, e Dio per tutti. "Quantunque <hi rend="italic">sia 
possibile che sussista</hi> una legge universale della natura 
conforme a quella massima, <hi rend="italic">è impossibile di</hi> volere che 
un tale principio valga come legge della natura"<note place="foot"><p>
La ragione di natura egoistica che Kant fa seguire può 
valere tutt'al più come un tentativo poco felice di 
giustificare la simpatia dal punto di vista dell'interesse 
individuale, ma non varrebbe per sé in alcun modo a 
dimostrare l'impossibilità di <hi rend="italic">volere</hi> di cui si parla, 
se non a patto di identificare (pericolo forse non 
avvertito) il volere dell'uomo "<hi rend="italic">come</hi> essere ragionevole" 
col volere del "caro Io".</p>
<p>(Il <hi rend="italic">corsivo</hi> delle parole sottolineate in questa e 
nella citazione precedente è mio, tranne per la parola 
volere spazieggiata).</p>
<p>Cito per la <hi rend="italic">Fondazione della metafisica dei costumi</hi> la 
bella traduzione del Vidari (Pavia, Mattei Speroni e C., 
1910); per la <hi rend="italic">Critica della ragion pratica</hi> 
mi riferisco al testo originale nella edizione della R. 
Accademia di Prussia (<foreign lang="ger">Kant's Gesammelte Schriften</foreign>, 
vol. V, G. Reimer, Berlin, 1908).</p></note>.
</p>
<p>Per il Kant dunque l'universalità della massima non è 
criterio della sua bontà e del valore morale della volontà 
che vi si conforma, se non perché essa è una prova 
dell'accordarsi della massima seguita nell'azione con la 
natura dell'essere ragionevole, con la legge posta dalla 
Ragione, che è la legge stessa morale<note place="foot"><p>
<foreign lang="ger">kritik der praktischen Vernunft</foreign>, I, 1, 1, par. 
7, Folg. p. 31</p></note>. Soltanto intesa così la formula (la 
3° della <hi rend="italic">fondazione</hi>) della volontà di ogni essere 
ragionevole che istituisce per mezzo delle sue massime una 
legislazione universale, o nei termini della <hi rend="italic">Critica della 
ragion pratica</hi> (<hi rend="italic">op. cit.</hi>, p. 30): "Opera in modo che 
la massima del tuo volere possa valere insieme come 
principio di una legislazione universale"; e coll'autonomia 
del volere come principio di una legislazione universale"; e 
coll'autonomia del volere come principio di tutte le leggi 
morali e dei doveri conformi ad esse (<hi rend="italic">op. cit.</hi>, p. 
33). E soltanto così si può intendere come egli creda di 
derivare dall'universalità la formula famosa e più feconda 
(ma feconda in quanto <hi rend="italic">dà un contenuto</hi> 
all'universalità, non in quanto semplicemente ne riceve la 
forma): "Opera in modo da trattare l'umanità, sia nella tua 
persona sia in quella di ogni altro, sempre ad un tempo come 
fine e non mai soltanto come mezzo".</p>
<p>Ma intesa così l'universalità, essa non esprime che una 
doppia esigenza: dell'universale conformità delle massime 
alla ragione, alla legge morale, al volere puro come 
principio di una legislazione universale, vale a dire, alla 
legge morale; e della universale validità delle massime 
come comandi, cioè dell'universalità del dovere. Ma né 
dall'universale imperatività delle massime, né dalla 
universale loro conformità alla legge morale è possibile 
ricavare <hi rend="italic">quali</hi> sono i modi di operare che le massime 
impongono, <hi rend="italic">quale</hi> sia la legge universale che la volontà 
per mezzo delle sue massime pone a se stessa.</p>
<p>Se ora vogliamo, e possiamo ormai farlo legittimamente, 
uscire dalla terminologia kantiana e servirci dei termini 
usati nella parte precedente, possiamo raccogliere e 
completare l'analisi del criterio kantiano in una forma 
forse più chiara.
</p>
<p>I valori morali sono valori riconosciuti dalla pura 
ragione, valori che esprimono la volontà dell'uomo in 
quanto è essere ragionevole. La esigenza caratteristica 
sentita profondamente dal Kant, che i valori morali siano 
superiori ed estranei ad ogni interesse egoistico, e 
apprezzati e voluti per sé, indipendentemente da ogni 
considerazione delle loro conseguenze, lo spinge (poiché la 
volontà come potenza pratica gli sembra inevitabilmente 
legata a tendenze e impulsi sensibili, a fini, cioè a 
rappresentazioni di conseguenze valutabili solo in rapporto 
alla sensibilità del soggetto) a fare dei valori morali 
degli enti di ragione, a trarli dalla ragione pura, a fare 
della ragione pura la ragione pratica ("la ragione pura è 
per se stessa pratica").</p>
<p>Ma la ragione per quanto si faccia non dà valori; la 
ragione esige o impone la <hi rend="italic">coerenza; teorica</hi>: dei giudizi 
fra di loro e con i principi e i dati su cui si fondano; 
<hi rend="italic">pratica</hi>: delle valutazioni derivate e mediate con le 
valutazioni direttamente date o postillate, e delle azioni 
con le valutazioni. Non dà dunque le valutazioni, sebbene 
sia tutt'altro che trascurabile, anche per questo rispetto, 
l'ufficio di confronto, riduzione, subordinazione, 
unificazione che le è proprio.</p>
<p>Non è meraviglia che a voler cavare, da essa soltanto, i 
valori morali, non se ne estragga in ultimo che questa 
esigenza di una universale coerenza della volontà con se 
stessa; esigenza necessaria e caratteristica di ogni uomo 
che sia persona, perché sottintesa, affermata, voluta 
(anche quando coi fatti la smentiamo, ma sempre a 
malincuore) costantemente, come prova e testimonianza a noi 
stessi della unità spirituale, della esistenza e 
continuità dell'io come persona. Ma essa per sé non ci 
dice né <hi rend="italic">che cosa</hi> sono i valori, né <hi rend="italic">quali</hi> sono i 
valori <hi rend="italic">sui quali si fonda</hi> e ai quali deve far capo 
l'esigenza unificatrice della coerenza. La ragione appresta, 
scegliendoli dal groviglio delle conoscenze, i riti adatti a 
fornir la trama dell'ordito. Ma i fili <hi rend="italic">dell'ordito</hi>, i 
<hi rend="italic">valori fondamentali</hi> sono dati dalla volontà; né si 
può derivarne la natura dalla natura della trama; né dal 
disegno della tela.
</p>
<p>Né maggior luce può venire dalla Volontà come il Kant la 
concepisce; né dal concetto del Volere puro né da quello 
del Volere buono.</p>
<p>Il Volere puro, il Volere autonomo, il Volere spoglio come 
s'è detto, di ogni impulso sensibile, e capace di volere i 
valori morali per sé, non può esser per lui che il Volere 
che vuole la ragione, la ragione stessa in quanto è 
pratica, in quanto è forma legislatrice, e non dà che 
questa medesima universalità.</p>
<p>Quanto al concetto del Volere buono, esso aggiunge bensì 
alla nota dell'universalità (rispetto della legge perché 
è legge) la nota dell'obbligatorietà (un'azione è buona 
quando è compiuta per il dovere); ma questa nota è 
possibile nel volere buono soltanto in causa del conflitto 
tra il rispetto della legge morale - col quale si 
identificherebbe per sé il volere puro - e gli impulsi 
sensibili.</p>
<p>È, dunque un carattere che riguarda la <hi rend="italic">moralità, non</hi> 
la <hi rend="italic">valutazione</hi> morale, e che esprime il pregio la 
eccellenza la supremazia dei valori morali in confronto 
degli altri valori; ma non dice in che consistano i valori, 
né donde nasca questa eccellenza (se non dall'universalità 
della legge). In ogni caso anche se il dovere è, nella 
conoscenza dell'uomo empirico, la <foreign lang="lat">ratio 
cognoscendi</foreign> della legge, sta però nella legge la 
<hi rend="italic">ragion d'essere</hi> del dovere e, non nel dovere la ragion 
d'essere della legge. Sapere che i valori morali debbono 
essere attuati non è sapere in che consistono, né sapere 
perché meritano che si debba attuarli.</p>
<p>Che debbano essere scritti con la iniziale maiuscola tutti 
i sostantivi che viene imparando, potrebbe anche essere per 
uno scolaro tedesco il criterio per distinguerli come tali 
dalle altre voci del discorso; ma non è l'obbligo di 
scriverli con l'iniziale maiuscola che li fa essere e 
diventare sostantivi.
</p>
<p>Resta da esaminare la forma che il criterio di valutazione 
assume nella 2° delle note formule; quella in cui si 
assegna alla legge un contenuto cioè un fine; e il rispetto 
della legge perché legge, diventa rispetto 
dell'<hi rend="italic">umanità</hi> o della persona umana come fine in sé.</p>
<p>Ma è facile vedere come questa pretesa derivazione dalla 
prima formula, o è veramente chiusa nei limiti di una 
derivazione e non dice nulla di più di quella onde è 
dedotta; o assume davvero un contenuto, e questo costituisce 
per sé un criterio di valutazione distinto e diverso da 
quello da cui si pretende dedurlo.</p>
<p>Il quale non si esaurisce più nell'universalità della 
valutazione morale ma richiede un riferimento <hi rend="italic">agli 
oggetti</hi> della valutazione; ed è un criterio non più 
formale soltanto, ma anche materiale. Se, anche inteso 
così, sia adeguato al bisogno resterà da vedere più 
innanzi.</p>
<p>Il termine che media il passaggio kantiano dalla legge 
come forma all'umanità come fine è il rispetto della 
natura ragionevole.</p>
<p>- Poiché la legge è la ragione, il rispetto della legge, 
cioè della ragione, importa il rispetto dell'essere 
ragionevole, come tale; della natura di essere ragionevole e 
della persona umana nella quale si manifesta a noi questa 
natura.</p>
<p>Si potrebbe già discutere, a rigore, sulla legittimità 
di passare dal rispetto della ragione al rispetto di una 
natura ragionevole, perché ciò che impone rispetto nella 
ragione è secondo il Kant la sua forma legislatrice e non 
il soggetto, qualunque sia, che la porta, e in cui si 
realizza questa forma.</p>
<p>Tuttavia, finché si pensa l'essere ragionevole come 
puramente tale cioè come costituito di sola ragione ed 
esaurientesi in essa, il passaggio si riduce in fondo ad una 
ipostasi, e il contenuto non muta. Ma quando si deve venire 
all'uomo, il trapasso è ben diverso. L'uomo è essere 
ragionevole, ma non tutto, e non soltanto ragione. Ora: 
quando si dice rispetto della persona umana, si intende 
rispetto di tutta la persona in quanto nella persona si 
rivela una coscienza uno spirito (che la comprende si, ma è 
ben lungi dall'esaurirsi nella ragione), oppure si intende 
la persona in quanto è essa stessa ragione e null'altro, 
cioè in quel che ha di universale, di medesimo in tutti gli 
uomini, di (come si dice, sebbene il dirlo qui paia un 
bisticcio) impersonale?</p>
<p>Non c'è che da ripetere quel che s'è detto già; 
dall'assumere come fine questa <hi rend="italic">persona-ragione</hi> vuota di 
ogni altro contenuto non si ricava altro criterio che sempre 
e ancora il rispetto della ragione come tale.</p>
<p>E solo verrebbe fatto di chiedersi se questo inchinarsi 
davanti alla persona, soltanto per quel che vi è in essa di 
medesimezza e di identità con ogni altra persona e non 
anche per quel che vi è di proprio originale, individuale e 
irriducibile, non si assomigli all'inchinarsi davanti a un 
apparecchio telefonico per il rispetto dovuto alla voce 
autorevole che in esso risuona.</p>
<p>Oppure si intende che la ragione (o meglio un Volere 
razionale) conferisce dignità all'uomo, a tutto l'uomo, a 
tutte le facoltà e attività che essa ordina e fonde nella 
unità inscindibile del medesimo e del diverso, del comune e 
del proprio, dell'universale e dell'individuale; che non la 
ragione, ma lo spirito umano nella interezza delle sue 
manifestazioni, la coscienza vivente in ogni persona merita 
questo rispetto; e allora, allora soltanto, si può parlare 
di un contenuto che non si esaurisce nella forma.</p>
<p>Ma è troppo evidente che inteso così il rispetto alla 
persona non si può derivare dal rispetto alla ragione e 
alla legge perché legge.</p>
<p>Intesa così la persona umana, essa non è più 
l'universalità vuota e astratta di una legge fine a se 
stessa, ma è la sorgente di quei valori morali dei quali la 
"ragione" <hi rend="italic">constata</hi> la universale validità e la 
riconosciuta sovranità sugli altri valori, mette in luce le 
esigenze, determina le condizioni di attuabilità; (e potrà 
poi indagare se e come tali esigenze e condizioni si possano 
conciliare con quelle degli altri ordini di valori e in 
particolare con quello del sapere); di quei valori morali 
che il "Volere puro" pone in forma di legge, e il "Volere 
buono" attua in forma di doveri.</p>
<p>Che per la natura ragionevole dell'uomo si intenda non 
soltanto la pura forma della ragione, ma anche altre 
facoltà, disposizioni, modi di essere e forme di attività, 
e che il Volere ragionevole non riconosca come valore morale 
soltanto la conformità alla forma della ragione, ma la 
conservazione l'incremento l'esercizio di queste altre 
facoltà e attività spirituali, appare in forma tipicamente 
significativa nel commento già riferito sopra con l'esempio 
(il 3° della <hi rend="italic">fondazione</hi>) a cui si riferisce: "Come 
<hi rend="italic">essere ragionevole egli</hi> (l'uomo) <hi rend="italic">vuole necessariamente 
che tutte le facoltà siano sviluppate</hi> in lui, visto che 
gli sono state date per servirgli ad ogni sorta di fini 
possibili".</p>
<p>Questo volere dell'uomo ragionevole, che è il volere 
puro, il volere autonomo, morale, è dunque il volere che 
vuole "necessariamente" <hi rend="italic">lo sviluppo di tutte le 
facoltà</hi>, cioè il volere <hi rend="italic">di cui si pensa e si ammette 
che il contenuto sia costituito da valori già dati e 
riconosciuti senza contestazione come fini di un volere 
buono cioè come valori morali</hi><note place="foot"><p>
E che veramente si sottintendano come già noti e 
riconosciuti è confermato all'evidenza dall'analisi di ciò 
che costituisce veramente il presupposto fondamentale non 
solo di quella citata ma dalle altre esemplificazioni; con 
le quali si prova - non già, come s'è visto, 
l'impossibilità per sé di <hi rend="italic">universalizzare</hi> - ma 
l'impossibilità di <hi rend="italic">volere</hi> che una tal massima valga 
come universale.</p>
<p>Infatti la ragione per la quale non si può erigere a 
massima universale il principio che chi è stanco della vita 
può uccidersi (1°esempio) non è già l'impossibilità di 
<hi rend="italic">concepire</hi> seguita una tal massima da tutti quelli che 
sono stanchi della vita, ma l'impossibilità di volere che 
sia riconosciuta e adottata; perché essa implica che si 
affermi la superiorità del piacere sui valori morali (dei 
quali la vita è condizione); mentre, appunto perché li 
riconosciamo come morali, affermiamo e <hi rend="italic">vogliamo</hi> il 
contrario.</p>
<p>Così nel secondo, il dato contro cui urta la 
universalizzazione della massima - che sia lecito promettere 
con l'intenzione di non mantenere - è la superiorità 
sottintesa della sincerità e della lealtà sull'interesse 
egoistico; e la conseguente impossibilità di <hi rend="italic">volere</hi> che 
cessi di essere riconosciuta universalmente quella 
superiorità di cui noi siamo certi.</p>
<p>Del terzo esempio si è detto, e si è accennato anche al 
quarto; nel quale ultimo è sottinteso manifestamente il 
valore della simpatia e della benevolenza, che non possiamo 
ammettere sia subordinato al valore della propria quiete o 
dei propri comodi.</p></note>.</p>
<p>E appare manifesto che la riduzione del criterio di 
valutazione morale a criterio puramente formale <hi rend="italic">suppone</hi> 
che siano già noti, <hi rend="italic">quanto al contenuto</hi>, i fini 
dell'operare morale; già conosciuti e determinati, quanto 
all'<hi rend="italic">oggetto loro</hi>, i doveri. E risponde alla domanda: 
quand'è che l'<hi rend="italic">intenzione</hi> dell'operare è veramente 
<hi rend="italic">buona</hi>, che un atto è veramente morale? ma non alla 
domanda: <hi rend="italic">quali</hi> sono le <hi rend="italic">azioni</hi>, in cui questa buona 
intenzione si deve tradurre; quali sono i <hi rend="italic">fini</hi> a cui il 
volere <hi rend="italic">buono</hi> deve rivolgersi; ossia quali sono i 
<hi rend="italic">valori</hi>, nella cui attuazione fatta con purità di volere 
consiste la moralità?</p>
<p>Alla quale domanda si presume dunque che la risposta sia 
già data dalla coscienza morale. E la risposta è data 
infatti, e non può esser data, che da lei.</p>
<p>Ma se la risposta non fosse univoca?</p>
<p>Se, supposto pari in due coscienze il rispetto della 
legge, la legge comandasse all'una quel che vieta o non 
comanda all'altra, potrebbe bastare a dirimere il contrasto 
tra le due leggi il sapere che il volere è buono quando si 
determina per rispetto alla legge, e che la moralità 
consiste nel compiere il dovere per il dovere?</p></div2>
<div2><head>Capitolo secondo</head>
<head>LA DIVERSITÀ DEI CRITERI MORALI</head>
<p>Non vi è <hi rend="italic">una</hi> coscienza morale, ma vi sono, a rigor di 
termini, tante coscienze morali quante sono le coscienze 
personali nelle quali sono riconosciuti come supremi e 
normativi e validi indipendentemente dal flusso momentaneo e 
variabile delle valutazioni transitorie e accidentali, 
<hi rend="italic">certi valori</hi>; ed è riconosciuta l'esigenza che il 
criterio di valutazione corrispondente possa valere non solo 
come norma costante del giudicare e del volere proprio, ma 
anche come norma costante del giudicare e del volere altrui; 
ossia come norma universale del giudicare e del volere di 
ogni persona.</p>
<p>Se si ammette o si suppone che quei <hi rend="italic">certi valori</hi> siano 
per tutte le coscienze i medesimi, si può parlare della 
coscienza morale, come una ed identica non solo di forma, ma 
anche di contenuto; se si ammette il contrario, si deve 
riconoscere una pluralità di coscienze morali più o meno 
discordanti e una pluralità di criteri di valutazione che 
si presentano alle diverse coscienze con la medesima 
autorità di valutazioni morali, cioè con la medesima 
forma.</p>
<p>Il fascino singolare che esercitò ed esercita la morale 
di Kant viene non dal suo formalismo per sé, ma dal fatto 
che, mentre spoglia e purifica la moralità da ogni fine 
materiale e quindi dal pericolo di ogni considerazione 
soggettiva, la dottrina è sostenuta e vivificata dalla 
fiducia salda e incrollabile che si debba riconoscere o si 
possa dimostrare che dentro quella forma cape, e non può 
capire che un solo contenuto; dietro quella legge si debbano 
trovare infallibilmente i fini che la coscienza morale 
riconosce come buoni, e quelli soltanto.</p>
<p>Ma s'è visto che lo sforzo è, e non poteva non essere, 
vano. Il criterio formale di Kant sembra convenire ad un 
solo e unico contenuto, a <hi rend="italic">certi</hi> valori ed a quelli 
soltanto, perché si ammette già che la coscienza morale 
sia unica; che la sua voce non soltanto parli in ogni 
coscienza con lo stesso tono, ma dica le medesime cose.</p>
<p>In realtà il criterio formale non esprime che l'esigenza 
della razionalità: una legge non è legge se non è valida 
sempre nei medesimi casi; una norma non è suprema se non a 
patto che ogni altra norma sia subordinata ad essa; un 
criterio di valutazione non è più un criterio, ma un 
capriccio, se i miei giudizi di valore non si accordano 
costantemente con quello; se io non riconosco legittimo - 
fatto da qualsiasi altro - il giudizio che quel criterio 
esigerebbe da me nel medesimo caso.</p>
<p>Ma è un'illusione credere che possa bastare la 
<hi rend="italic">razionalità</hi> per sé a distinguere i valori dai non 
valori; i valori morali dai valori non morali, a farci 
riconoscere - senza appello diretto o indiretto a qualche 
<hi rend="italic">dato</hi> o postulato <hi rend="italic">non razionale</hi> - il valore di un 
oggetto qualsiasi (di un contenuto), ideale o reale.</p>
<p>Si governa non meno razionalmente l'avaro, quando giudica 
ed opera in ogni caso come se il danaro fosse l'unico bene 
per sé, il supremo bene, purché riconosca legittimo che 
ogni altro giudichi e operi allo stesso modo, di quel che 
faccia l'esteta quando ragguaglia ogni cosa a un ideale di 
bellezza, o l'intellettuale che non riconosca altro scopo 
degno alla vita che la ricerca della verità. E quando si 
dice o si crede di dimostrare che è "contrario alla 
ragione" non un <hi rend="italic">giudizio apprezzativo</hi> che contraddice al 
criterio accettato, ma il <hi rend="italic">criterio stesso</hi> come tale, non 
si può affermare o dimostrare questa contrarietà se non 
perché <hi rend="italic">si sottintende</hi> che vi sono - cioè sono 
riconosciuti e desiderati - altri <hi rend="italic">valori</hi> diversi, 
superiori o non subordinabili a quello dal quale è tratto 
il criterio in questione; e si trova contrario alla ragione 
che <hi rend="italic">non si tenga conto</hi> di quest'altri valori, che si 
giudichi e si operi come se questi non esistessero, o 
fossero inferiori mentre sono superiori, o incondizionati 
mentre sono condizionati.</p>
<p>Ma se si fa l'ipotesi che questi altri valori non siano 
tali per un Tizio che li ignora, qualsiasi istanza di 
irragionevolezza contro di lui cadrebbe a vuoto, anzi 
sarebbe essa irragionevole.
</p>
<p>Adunque il criterio del Kant non supera, dato che ci siano, 
le differenze di contenuto valutativo.</p>
<p>Se in nome della mia coscienza morale io pongo il valore 
dell'umiltà, e in nome della propria coscienza morale 
un'altra persona lo nega, l'universalizzare le massime che 
rispondono alle due valutazioni opposte non mi fa avanzare 
d'un passo verso una soluzione del conflitto, se non a 
questa condizione: che io creda di poter dimostrare che una 
delle massime si accorda e l'altra contrasta con una terza 
massima nella quale è affermata l'esigenza di un volere 
<hi rend="italic">riconosciuto o ammesso</hi> incontestabilmente come morale.</p>
<p>E si presenta inevitabilmente, senza che sia possibile 
eluderla, la domanda:</p>
<p>C'è o non c'è questa pluralità di contenuti discordanti 
nella valutazione morale?</p>
<p>C'è.
</p>
<p>Si è osservato più sopra (Parte I, Cap. 3°) che ogni 
oggetto ideale o contenuto di valutazione morale ha o può 
avere nello stesso tempo valore per altri rispetti, cioè 
può essere considerato come un valore di altra specie. Anzi 
è per questa relazione dei valori morali con valori di 
ordine diverso che si è cercato e si è creduto di poter 
trovare il fondamento della valutazione, la ragione d'essere 
del valore morale in una finalità di natura edonistica 
(egoistica o altruistica) o noetica o estetica o religiosa.</p>
<p>Se si considera una tale <hi rend="italic">rivalutazione</hi> eterogenea come 
pretesa di far valere - con questa e per questa ragione - 
per morale, un valore che non sia già sentito come morale, 
il tentativo, è come s'è visto, del tutto illusorio.</p>
<p>Ma se si considera, al contrario, come espressione di una 
finalità che può assumere in questa o quella coscienza 
importanza prevalente, che può o potrebbe - all'infuori del 
carattere specifico di eticità per il quale è posto da 
quella stessa coscienza come valore morale - essere sentita 
come superiore in pregio ai fini di ogni altro ordine, e 
degno di subordinarli, essa contiene in sé la ragione 
capitale della diversità e discordanza dei fini e dei 
criteri, che pretendono di valere ciascuno come supremo 
nella valutazione del contenuto proprio dei valori morali.</p>
<p>L'esteta si foggia un suo modo ideale di bellezza per il 
quale i valori si ordinano da sé in una scala determinata 
dalle connessioni di inerenza e di condizionalità degli 
altri valori, con i valori estetici; e il mistico un ideale 
di santità, al quale subordina gli altri valori, 
accogliendoli e graduandoli in quanto convengono, negandoli 
in quanto disconvengono; e così lo spirito contemplativo 
che ama sopra ogni cosa la verità, e così l'egoista 
calcolatore e l'altruista generoso.</p>
<p>I valori che, per essere morali, hanno già una validità 
e un'autorità intrinseca che li distingue dagli altri 
valori, si vestono di necessità nella coscienza dell'esteta 
del mistico e così degli altri, di quel particolare colore, 
che li fa, sentire e riconoscere rispettivamente come valori 
estetici, religiosi, noetici e via dicendo; e se continuano 
a valere <hi rend="italic">per la forma</hi> come morali, valgono - per il 
<hi rend="italic">contenuto - soprattutto come valori di quell'ordine che è 
nella coscienza</hi> il dominante. Basta per convincersene 
badare alle differenze caratteristiche della motivazione, 
con la quale ciascuno dei tipi di coscienza supposto 
giustifica a sé e agli altri il valore che riconosce, 
poniamo, alla temperanza, o alla forza di volontà, o alla 
veracità, o ad altra virtù.</p>
<p>Ora questo coincidere e fondersi, quanto al contenuto, del 
valore morale col valore dell'ordine che esprime 
l'orientamento prevalente della coscienza - anche quando non 
è in giuoco la valutazione etica - non solo conduce alla 
transvalutazione notata, ma tende a indurre insieme un 
processo di transvalutazione inversa; cioè a dar colore e 
calore di convinzione e di apprezzamento morale ai valori di 
quell'ordine, a riconoscerli come morali e a pretendere che 
siano riconosciuti per tali anche dalle persone, nelle, 
quali non si afferma il medesimo orientamento.</p>
<p>Ed è istruttivo (e non è sfuggito agli umoristi) il 
calore col quale parla di diritti offesi e rivendica gli 
interessi sacrosanti della giustizia l'egoista gretto che 
vede frustrato un suo piccolo calcolo ingegnoso che aveva a 
mala pena il pregio di non urtare nel Codice penale; e 
quello (sia pure di dignità fuor di paragone diversa) 
dell'artista, che grida allo scandalo e invoca un preciso 
dovere dello stato a reprimerla, se offenda il suo senso 
estetico, la trascuranza per un tronco di colonna 
dimenticato. E si potrebbe continuare, in modo anche più 
evidente, per gli altri.</p>
<p>Così ciascuno degli orientamenti valutativi tende ad 
allargare nella direzione corrispondente la sfera dei valori 
morali, includendovi un contenuto proprio diverso, e non 
coestensivo al contenuto di ciascun altro. E perciò accade 
che i diversi sistemi di valutazione - animati come sono e 
pervasi da un interesse tipicamente diverso - abbiano in 
realtà in comune soltanto <hi rend="italic">una parte</hi> di quei valori che 
ognun d'essi, per l'esigenza sua propria, riconosce come 
morali; abbiano cioè comuni soltanto quei valori morali che 
sono nello stesso tempo valori diretti o indiretti del 
proprio genere, o che almeno non contrastano e non negano 
quella propria specifica esigenza. I diversi sistemi 
assomigliano così a cerchi eccentrici di vario raggio che 
si intersechino fra di loro; dei quali è minima la 
superficie comune a tutti, ed è sempre più grande la parte 
d'estensione rispettivamente comune a un numero di cerchi 
minore; e in misura variabile, secondo che sono meno o più 
eccentrici fra di loro.
</p>
<p>D'altra parte, anche la coscienza nella quale 
l'orientamento tipico è dato dall'interesse stesso morale 
(la coscienza dell'<foreign lang="lat">homo ethicus</foreign>) si trova a dover 
considerare nei valori estetici religiosi intellettuali 
economici il valore morale diretto o indiretto che assumono 
o possono assumere in grazia di relazioni analoghe a quelle 
considerate sopra (il valore p. es. che l'attività 
scientifica e l'estetica e le doti richieste e promosse da 
questa attività possono avere per la cultura morale).</p>
<p>E non solo: ma per la considerazione felicemente messa in 
evidenza dal Moore sul valore <hi rend="italic">organico</hi> (il "quanto" per 
il quale il valore di un tutto eccede il valore di uno dei 
suoi fattori non è necessariamente eguale a quello del 
fattore che rimane: <foreign lang="eng">ethics</foreign>, Cap. VII: 
<foreign lang="eng">Intrinsic value</foreign>), si trova a dovere apprezzare 
diversamente l'oggetto ideale della valutazione morale, 
quando esso è nello stesso tempo oggetto di una valutazione 
diversa, intellettuale, per es., od estetica. (Non è senza 
significato anche per questo rispetto che il Sommo Bene sia 
stato identificato col Sommo Bello).</p>
<p>Si aggiunga finalmente (il "finalmente" chiude ma non 
esaurisce le osservazioni su questo proposito) che il 
carattere di interiorità dei valori morali, il quale si fa 
tanto più spiccato quanto più la coscienza personale è 
concepita come sorgente e creatrice autonoma dei valori, 
tende a staccare, anche nella coscienza dell'<foreign lang="lat">homo 
ethicus</foreign>, il valore morale dagli schemi che esprimono 
una esteriore conformità alla valutazione, per riconoscere 
un pregio preminente alle note interiori di spontaneità, di 
libertà, di autonomia; il che porta ad estendere la 
dignità intrinseca dei valori morali anche a quegli altri 
valori spirituali nei quali splende un raggio di quelle 
medesime luci; e non tanto a distinguere i valori morali da 
altri valori spirituali, quanto a distinguere il contenuto 
interiore e spirituale dei valori dal contenuto esterno e 
materiale nel quale si traducono.
</p>
<p>Così nella coscienza personale si attenua e si fa più 
incerta, e trasmutabile per molti modi, la distinzione tra i 
valori morali e gli altri valori spirituali. In altri 
termini: mentre, si può dire a un dipresso, dal trionfo 
dell'etica cristiana fino al Kant la valutazione morale 
aveva avuto per le diverse coscienze della stessa civiltà e 
cultura un contenuto comune determinato e costante (e, in 
ogni caso, la parte di contenuto sulla quale cadeva il 
dissenso finiva per essere praticamente quasi trascurabile), 
a partire dalla "Dichiarazione dei diritti" della 
Rivoluzione francese, si delinea e si allarga nel campo 
della valutazione morale una sempre maggiore differenza di 
contenuto tra coscienza e coscienza; e si fa più frequente 
e più profondo il contrasto tra i criteri di valutazione 
rispettivamente accolti come supremi.</p>
<p>E i sistemi nei quali i valori morali sono ricondotti a un 
criterio intellettuale, o estetico, o religioso, o etnico, o 
umanitario, o filogenetico, o solidaristico, o egotistico, o 
quale altro si voglia, non sono più, guardati per questo 
rispetto, tentativi dispersi, ma, per così dire, paralleli 
di giustificare o di "fondare" il <hi rend="italic">valore</hi> di un 
<hi rend="italic">medesimo contenuto</hi>; essi esprimono invece, nella parte 
forse maggiore e più significativa, una diversità di 
contenuti contrastanti; e soltanto in parte un contenuto 
comune, che si colora pur esso diversamente, secondo la 
fiamma a cui si riscalda.</p>
<p>Perciò, considerata nell'interiorità della coscienza 
personale, la parte di contenuto etico nella quale essa 
sente di concordare colle altre non ha per sé autorità 
maggiore o diversa delle parti per le quali discorda. A meno 
che la coscienza stessa possa o debba riconoscere, senza 
abbandonare il proprio criterio di valutazione, una qualche 
differenza, se non di natura, di grado, tra quella e queste.</p></div2>
<div2><head>Capitolo terzo</head>
<head>LA CONDIZIONALITÀ NEI VALORI MORALI</head>
<p>Se si suppone, per un'ipotesi inverosimile, che lo spirito 
filantropico, lo speculativo, il religioso, l'estetico, non 
riconoscano rispettivamente altri valori all'infuori di 
quelli che si possono commisurare al criterio di valutazione 
proprio di ciascheduno, si troverà tuttavia che certe doti 
spirituali, poniamo, l'alacrità, la tenacia, il dominio di 
sé, l'ardimento, sono e debbono essere considerate come 
valori da tutti indistintamente i tipi supposti; perché 
tutti (nell'ipotesi, sottintesa, che siano intelligenti) 
debbono riconoscere che quelle doti personali sono 
condizioni o indispensabili o sommamente utili alle forme di 
attività corrispondenti, cioè all'attuazione di 
quell'ordine di valori che ciascuno ha posto a sé come 
tali.</p>
<p>Per la medesima ragione si troverà (la deduzione è 
troppo ovvia perché occorra più che l'accenno) che debbono 
essere riconosciuti come valori il rispetto della integrità 
e della libertà personale, l'osservanza dei patti, lo 
scambio dei servizi e via dicendo. e con essi i costumi, le 
istituzioni, le leggi che assicurano la conservazione e 
l'incremento di queste condizioni sociali; e le disposizioni 
di spirito (lealtà, imparzialità, simpatia) che ne 
avvalorano il rispetto nella coscienza personale.</p>
<p>Adunque tutti i tipi suddetti, e gli altri che si 
potrebbero analogamente supporre, saranno portati a 
riconoscere e ad apprezzare in sé e negli altri - astrazion 
fatta da ogni valutazione morale - dei valori, sia 
propriamente personali (doti della persona che possono 
sussistere nel soggetto indipendentemente dal suo 
atteggiarsi rispetto ad altre persone); sia sociali (doti 
che riguardano questi atteggiamenti); valori che nascono dal 
rapporto di condizionalità costante che li stringe a 
ciascuno degli ordini supposti.</p>
<p>Di più: il rapporto di condizionalità dal quale viene ai 
valori citati in esempio il carattere di strumentalità, è 
diverso, come è facile vedere, da quella strumentalità 
esterna accidentale e variabile che lega il blocco di marmo 
all'opera dello scultore, o la conferenza di propaganda al 
disegno dell'altruista, o un libro agiografico all'interesse 
del mistico, o la scala dell'Osservatorio agli studi 
dell'astronomo: appunto perché là si tratta di condizioni 
preliminari <hi rend="italic">indispensabili e permanenti</hi>, il cui valore 
non solo non si esaurisce nell'atto singolo che ne dipende, 
ma non è sostituibile da alcun altro strumento o 
condizione.</p>
<p>È dunque una condizionalità <hi rend="italic">necessaria, permanente e 
insurrogabile</hi>, in forza della quale ciascuno dei detti 
tipi dovrà riconoscere a siffatti valori condizionanti una 
superiorità, se non di pregio intrinseco, di precedenza 
imprescindibile sui valori diretti e finali che ne 
dipendono.
</p>
<p>Non occorre lungo discorso per intendere come per effetto 
del medesimo rapporto il filantropo potrà essere condotto a 
riconoscere i detti caratteri di condizionalità anche a 
qualità attitudini forme di attività, alle quali o non 
potrà attribuirli o dovrà forse attribuire un valore 
negativo, o di ostacolo, ossia un disvalore, il mistico o 
l'esteta; e inversamente; e come perciò sarà possibile una 
distinzione tra i valori propri esclusivamente di ciascun 
tipo di valutazione, e i valori condizionanti comuni a 
qualsiasi ordine, dato (come gli esempi citati dimostrano 
possibile) che ve ne siano di cosiffatti.</p>
<p>Questi valori <hi rend="italic">comuni</hi> avranno dunque oltre ai caratteri 
già notati, anche quello di essere strumentali <hi rend="italic">rispetto a 
quale si voglia</hi> criterio di valutazione che sia posto come 
normativo; cioè avranno <hi rend="italic">una condizionalità 
universalmente necessaria permanente e insurrogabile</hi>.
</p>
<p>Aggiungiamo ora un nuovo elemento all'ipotesi; e supponiamo 
che tanto il filantropo quanto lo speculativo e il mistico e 
l'esteta riconoscano, ciascuno, come l'<hi rend="italic">ordine dei valori 
morali, quell'ordine di valori</hi> che risponde alla direzione 
tipica della propria coscienza. Accadrà che la valutazione 
morale dell'uno <hi rend="italic">coinciderà quanto al contenuto</hi> con la 
valutazione morale di ciascun altro <hi rend="italic">soltanto per quei 
valori nei quali si riscontra la sopraddetta condizione</hi>; e 
che mentre ciascuno interiormente riconoscerà come una 
esigenza morale l'attuazione di tutti i valori posti e 
dichiarati dalla sua coscienza a lui come morali, dovrà 
riconoscere in pari tempo, che, per le volontà per le quali 
vale come normativo un ordine di valori diverso, la detta 
esigenza <hi rend="italic">non comprende tutti</hi> questi medesimi valori, ma 
soltanto quelli la cui strumentalità condizionale è 
universalmente necessaria. Cioè dovrà riconoscere che, 
<hi rend="italic">esteriormente</hi> alla propria coscienza, l'imperatività 
del proprio criterio è limitata a questa più ristretta 
sfera di valori. In altri termini, non potrà esser posto 
come criterio morale e comune se non un criterio ali 
valutazione che assuma, come universalmente validi e 
costantemente subordinanti ogni altro valore, <hi rend="italic">quei 
valori</hi> appunto nei quali si riscontra la detta priorità 
condizionale; ma che insieme <hi rend="italic">non neghi, e non escluda</hi> i 
valori morali propri di ciascuna coscienza in particolare, 
cioè nessuno di quegli ordini di valori, nel quale si 
inquadra e si giustifica per ciascuna coscienza individuale 
quel contenuto comune.
</p>
<p>Si delinea dunque, per la riflessione critica obbiettiva, 
una distinzione tra i valori la cui attuazione è 
riconosciuta come un'<hi rend="italic">esigenza universale e costante</hi> per 
qualsiasi coscienza capace di moralità, e i valori la cui 
attuazione è un'esigenza <hi rend="italic">soltanto</hi> per la coscienza che 
li pone a sé come morali; tra i valori per i quali ogni 
coscienza può riconoscere legittima una legislazione 
esterna che ne imponga la validità; e i valori dei quali 
una legislazione esterna deve soltanto non escludere la 
possibilità; tra i valori che possono essere oggetto di una 
obbligazione a un tempo interna ed esterna, e i valori che, 
non possono essere oggetto che di una obbligazione interna.
</p>
<p>Gli esempi addotti in principio di questo capitolo per 
chiarire il concetto di un contenuto comune universalmente 
valido, non rispondono a una determinazione rigorosa; e 
hanno soltanto un carattere provvisorio di opportunità. Se 
ora cerchiamo di fissare con precisione quali sono 
propriamente i valori che lo costituiscono, troveremo 
facilmente che essi si assommano in due condizioni 
riconosciute <hi rend="italic">in effetto</hi> (e non potrebbe essere 
altrimenti) come valori primari fondamentali da ogni sistema 
morale: la libertà e la giustizia.</p>
<p>La libertà esprime l'esigenza delle condizioni soggettive 
necessarie a fare dell'uomo una persona padrona di sé di 
fronte a sé e di fronte a ogni altra persona; la giustizia 
esprime l'esigenza delle condizioni obbiettive necessarie 
all'esercizio universalmente efficace di questa libertà.</p>
<p>L'attuare in sé e in ogni altra persona questi valori di 
libertà e di giustizia (ed i valori impliciti in questi) 
deve dunque essere riconosciuto come un dovere 
universalmente valido, anzi come il solo dovere (o la sola 
categoria di doveri) veramente universale.</p>
<p>Ma qui è da notare una circostanza rilevante.</p>
<p>La libertà non è una condizione di fatto, un possesso 
dato; ma è, come vide e affermò fervidamente il Fichte, 
una conquista da fare, una idealità che si viene 
realizzando e che richiede sforzi sempre nuovi e impone 
sempre nuovi doveri. E il medesimo è da dire della 
giustizia che è lo specchio sociale della libertà.</p>
<p>Ora se il valore della libertà e della giustizia (e la 
validità dei doveri che ne derivano) consiste, come 
apparirebbe dalla deduzione fattane qui, soltanto nel loro 
essere condizione necessaria ad ogni ordine di valori; è 
continua ed inevitabile la possibilità di un contrasto 
nella coscienza dell'intellettuale, dell'esteta, 
dell'altruista, tra l'interesse sempre presente, diretto 
della conoscenza o della bellezza o della simpatia e i 
doveri mediati e indiretti della libertà e della giustizia; 
o, in termini generali, tra i valori diretti e per la 
coscienza individuale supremi, e i valori che per lei 
appaiono soltanto indiretti e strumentali.
</p>
<p>Così <hi rend="italic">obbiettivamente</hi> nell'ordine di una possibile 
legislazione esterna, sarebbero <hi rend="italic">doveri primari</hi>, soli 
veri doveri, quelli appunto che <hi rend="italic">soggettivamente</hi> per la 
legislazione interna di molte se non di tutte le coscienze 
individuali, valgono come <hi rend="italic">doveri derivati</hi>, cioè tali 
soltanto in grazia di doveri d'altro ordine, dei quali 
l'obbligatorietà esterna tutela subordinatamente, ma non 
impone l'osservanza.</p>
<p>E resta in ogni caso la questione: Quei valori che una 
coscienza riconosce come valori in sé, e a cui commisura 
gli altri valori sono posti ad arbitrio?</p></div2>
<div2><head>Capitolo quarto</head>
<head>Il PRESUPPOSTO DI OGNI VALUTAZIONE MORALE E L'OPPOSIZIONE 
FONDAMENTALE DEI CRITERI</head>
<p>La distinzione stabilita nel capitolo precedente implica 
che siano valori morali diretti, cioè supremi e normativa 
per ogni coscienza, soltanto quelli che la coscienza stessa 
pone a sé e riconosce come tali; e non dà ragione del 
fatto che siano posti e riconosciuti come valori morali 
<hi rend="italic">diretti</hi>, cioè valori <hi rend="italic">per sé</hi>, anche quei valori di 
libertà e di giustizia che appaiono, nella deduzione che se 
n'è fatta qui sopra, come valori morali universali 
<hi rend="italic">soltanto</hi> in grazia del rapporto necessario di precedenza 
condizionale che li lega ai primi. E ciò significa che la 
distinzione stessa non ha che un valore provvisorio, finché 
non si ammette quella tesi, e non si dà ragione di questo 
fatto.
</p>
<p>C'è, sottinteso, nella tesi del resto inevitabile - che 
siano valori morali per ciascuna coscienza quei valori che 
essa pone a sé come supremi e normativi, qualche 
presupposto? E qual è questo presupposto?</p>
<p>Non è difficile scoprirlo.</p>
<p>Perché un ordine di valori, diciamo per comodità di 
espressione, una idealità, sia riconosciuta da una 
coscienza come suprema e normativa si richiedono due 
condizioni imprescindibilmente:</p>
<p>1° che la detta idealità possa costituire un criterio 
di valutazione atto a subordinare ogni altro valore, a dare 
unità coerente alle valutazioni e a segnare una direzione 
costante alla volontà;</p>
<p>2° che essa sia in effetto posta dalla volontà come 
suprema e riconosciuta degna di dirigerla; e perciò che 
l'attuazione di quella e la esclusione di ogni atto che la 
neghi sia sentita come un esigenza incondizionata (esigenza 
di non smentire con la volizione la volontà, con l'atto la 
valutazione); e sia sentito o posto idealmente come dovere 
il subordinare ad essa ogni altro valore e il negare ogni 
interesse che contrasti con quello.</p>
<p>Ma queste due condizioni sono le condizioni stesse che 
fanno dell'io temporaneo disgregato e molteplice una unità, 
cioè una Volontà consapevole e coerente, un carattere, una 
persona; sono in una parola le condizioni della 
personalità.</p>
<p>Riconoscere il valore supremo di ciò che costituisce 
l'unità personale, di ciò per cui l'individuo si afferma 
ed esprime la sua volontà di essere persona, implica dunque 
il presupposto del valore diretto, originario, incomparabile 
e incommensurabile, cioè assoluto, della persona umana, 
come volontà di essere tale e come coscienza di questa 
volontà.</p>
<p>Questo valore per sé, intrinseco e assoluto della 
persona, è dunque il presupposto implicito, il postulato 
sottinteso in ogni valutazione morale; perché non si può 
riconoscere il valore morale di nessun oggetto o fine o 
idealità senza postulare il valore della volontà personale 
che lo pone, e fuori della quale non avrebbe senso 
l'esigenza normativa che lo fa essere morale.</p>
<p>Ed è vana, anzi in sé contraddittoria, ogni discussione 
sulla sua legittimità. Perché discutere di questa 
legittimità non è possibile senza ammettere e postulare 
come dato e fuori di ogni contestazione, qualche valore 
intrinseco, al quale si possa riferire e col quale si possa 
confrontare e commisurare il valore in discorso.</p>
<p>E poiché il valore che dovrebbe servire di termine di 
confronto e di dato incontestabile per giudicarlo, implica 
necessariamente la validità di ciò che deve essere 
giudicato, cioè la legittimità del presupposto del quale 
si discute, ogni contesa assiologica intorno ad esso si 
avvolge irrimediabilmente in un circolo vizioso.</p>
<p>Avviene, <foreign lang="lat">mutatis verbis</foreign>, qualche cosa di 
perfettamente analogo a quel che accade nel campo della 
conoscenza, quando si discute del valore teorico della 
ragione. Ogni critica presuppone necessariamente la 
validità di quella ragione che è chiamata in causa.
</p>
<p>Bisogna dunque accettare o respingere la legittimità del 
presupposto; accettando o respingendo insieme ciò che si 
regge sulla sua validità.</p>
<p>Non c'è via di mezzo possibile. Ricusarlo vuol dire 
negare ogni valore morale; accettarlo vuol dire riconoscere 
valore morale a ciò che costituisce la <hi rend="italic">personalità</hi>, a 
ciò che le è essenziale, e che la fa essere non la 
personalità astratta e comune che non sussiste per sé e 
non basta a costituire questa o quella persona, la <hi rend="italic">mia</hi> 
persona; ma la persona individuata viva e concreta, in quel 
che ha di universale e di comune e in quel che ha di 
proprio, di suo, di individuale; l'umanità non 
dell'<hi rend="italic">uomo</hi> genere, dell'uomo tipo, ma di <hi rend="italic">questo</hi> o di 
<hi rend="italic">quell'uomo</hi>. In quanto è <hi rend="italic">uomo</hi>, senza dubbio; ma 
anche in quanto è <hi rend="italic">questo</hi>.</p>
<p>L'uomo-ragione dà, come s'è detto e ripetuto, la sola 
coerenza. Non è poco, ma non è tutto.</p>
<p>L'uomo-volontà pone questa coerenza come legge del mio 
valutare e del mio fare, impone a me che l'idealità posta e 
riconosciuta come suprema valga veramente come suprema, che 
io ne affermi il valore intrinseco, ne approvi o ne accetti 
le esigenze sempre dovunque si presentano, in me e fuori di 
me; mi impone, in una parola, di essere <hi rend="italic">persona</hi>; e di 
volere che ogni uomo sia <hi rend="italic">persona</hi>.</p>
<p>Ma non è ancor tutto. Quel che io devo essere per valere 
come persona, l'idealità che deve dare unità al mio io, e 
in cui si esprime non la volontà in genere, ma la <hi rend="italic">mia</hi> 
volontà di essere persona. è posta da questa <hi rend="italic">mia</hi> 
volontà ed ha valore per me perché è posta da lei.</p>
<p>Certo, la mia coerenza deve essere e non può essere altro 
che la coerenza della ragione; l'esigenza che la mia 
volontà impone a me di essere persona è quella medesima 
esigenza che la volontà di ciascun altro (capace di 
moralità) impone a lui, e che a me e a lui e a ciascun 
altro impone il rispetto della persona come tale; ma l'una e 
l'altra esigenza non investono il medesimo contenuto 
spirituale in me e negli altri. Limitano le categorie di 
valori, nelle quali l'io può attingere l'idealità 
regolatrice, ma non determinano per tutte la medesima 
idealità.</p>
<p>La mia volontà deve - per far di me una persona - 
uniformarsi a quelle due esigenze che sono le esigenze 
necessarie e costanti di ogni personalità (non solo reale, 
ma anche fittizia); e deve perciò superare l'io 
transitorio, l'io degli interessi momentanei e mutevoli (dei 
quali non si misura il valore che dal loro effetto su di 
me), e appuntarsi in una idealità che le sia norma; ma non 
può uscire di sé per diventare una volontà diversa, non 
può cessare di essere <hi rend="italic">quella</hi> certa volontà, che fa di 
me non la persona umana in generale, ma la <hi rend="italic">mia</hi> persona.</p>
<p>Insomma non può volere l'unità se non di quello spirito 
di cui è la volontà.
</p>
<p>Ma quale è la prova che questa idealità non è un 
capriccio dell'io transitorio e mutevole, ma è veramente 
legge delle mie valutazioni e delle mie azioni?</p>
<p>La prova non è e non può essere data se non a me stesso, 
da me, dall'attestazione della mia coscienza. Ed è perciò 
che la legittimità dei valori posti da me non è 
contestabile da altri né controllabile.</p>
<p>Ma vi è tuttavia una prova esterna, di fatto, tenuta 
normalmente valida nel giudizio comune; e che è veramente 
necessaria, anche se non è sempre sufficiente; e questa 
prova è il <hi rend="italic">sacrificio</hi>. Appunto perché il sacrificio 
attesta che ogni mia facoltà, ogni mio potere si raccoglie 
e si appunta nella volontà di attuazione di quel valore; e 
che io nego e respingo da me ciò che mi costringerebbe a 
negarla.</p>
<p>Così è che il valore della vita si misura dal valore di 
ciò a cui si è disposti a sacrificarla; e che, per 
converso, l'esser pronti alla morte apparisce l'affermazione 
più decisiva del valore di ciò a cui si è devoti.
</p>
<p>Le esigenze costitutive della personalità si attuano 
dunque informando di sé un contenuto spirituale che è 
sempre in qualche parte proprio e caratteristico di ciascuna 
coscienza individuale; come raggi di una medesima luce che 
tralucono per cristalli diversi; e ciò fa di quel 
particolare contenuto la condizione o il mezzo per il quale 
la personalità si Pone e si realizza nell'io individuale e 
concreto; la materia che si suggella di quella forma.</p>
<p>E il valore morale di questo contenuto nasce da questo suo 
essere lo strumento il tramite, per il quale si esprime 
nella coscienza individuale il valore assoluto della 
personalità umana.</p>
<p>Per tal modo l'idealità, nella quale si concreta per la 
coscienza delle persone singole il criterio o la legge della 
valutazione morale, costituisce per ciascuno l'affermazione 
della unità spirituale della <hi rend="italic">sua</hi> volontà di essere 
persona, della <hi rend="italic">sua libertà</hi>.</p>
<p>Così la libertà, che nella deduzione esteriore ed 
empirica del capitolo precedente acquista valore <hi rend="italic">solo 
strumentalmente</hi> universale e necessario, in quanto 
l'attuazione dei valori di libertà appare la condizione 
comune e imprescindibile della attuazione di ogni ordine di 
valori, è invece qui valore per sé immediatamente 
universale; e sorgente di quegli stessi valori che valgono 
per le coscienze singole come supremi soltanto perché sono 
lo strumento del realizzarsi di essa libertà in 
ciascheduna. È, quindi, la sorgente così dei valori 
costitutivi della personalità in astratto, come dei valori 
costitutivi delle diverse personalità in concreto; così 
dei valori universali della persona ideale come dei valori 
propri della persona reale.</p>
<p>Nel presupposto stesso di ogni valutazione morale ha 
dunque radice così l'esigenza dell'universale come 
l'esigenza dell'individuale; l'esigenza di una valutazione 
comune e l'esigenza di una valutazione singolare e propria; 
ossia l'esigenza che la Volontà personale si affermi ad un 
tempo, come riconoscimento dell'una e dell'altra, o, meglio, 
dell'una nell'altra.</p>
<p>L'imperativo della libertà è ad un tempo: sii 
<hi rend="italic">persona</hi>, e: sii la <hi rend="italic">tua</hi> persona; sii uomo, e: sii 
quel che <hi rend="italic">tu</hi> devi essere per essere uomo; rispetta 
l'umanità, e: rispetta in te e in ogni altro l'espressione 
individuale e concreta dell'umanità.
</p>
<p>A nessuno verrà in mente di credere che si intenda di 
stabilire così il dovere di creare nuovi valori, di 
affermare nuove intuizioni morali; e porre <hi rend="italic">accanto</hi> al 
dovere di essere giusti, quello di essere originali.</p>
<p>Sarebbe come voler obbligare uno scienziato a fare delle 
scoperte, almeno nel senso che si suol dare comunemente alla 
parola. Le intuizioni morali nuove, come le scoperte 
scientifiche, come le nuove forme di arte, si presentano a 
chi... le trova. <foreign lang="lat">Spiritus flat ubi vult</foreign>.</p>
<p>Ma vi sono, in un certo senso più modesto, come nella 
ricerca scientifica le piccole continue scoperte di 
indagatori e di studiosi mediocri ma coscienziosi, che 
cavano e puliscono la selce e temprano l'acciarino, dai 
quali l'uomo di genio farà sprizzare la scintilla, così 
nella vita morale le piccole nuove intuizioni e nuove 
interpretazioni, e connessioni, ed elevazioni di valori 
morali, che preparano il solco alla semente dei grandi. Vi 
è, a guardar bene, perfino nell'apparente applicazione 
monotona di una medesima massima alla medesima classe di 
azioni, un'impronta, un segno, una sfumatura, nella quale si 
rivela l'originalità morale della persona; originalità di 
finezza, di delicatezza, di grazia, di abnegazione, di 
calore, di fantasia, di acume; gradazioni e colorazioni 
diverse di valori noti, combinazioni nuove di pregi prima 
disgiunti. Ciò che è proprio di una persona anche comune 
(sia venia al bisticcio) non è tanto il rivelarsi di una 
proprietà, o dote, o qualità diversa; di un nuovo elemento 
di valore (che non è novità frequente neanche nei grandi); 
quanto questo modo, col quale si raccolgono, si mescolano e 
si fondono per lui in sintesi nuove i valori elementari già 
intuiti. Ciò che è caratteristico dell'individuo consiste 
anche qui, se si dà alla parola il suo significato 
originario, in una "idiosincrasia".
</p>
<p>Queste minori e, nella loro infinita varietà 
inafferrabili, differenze individuali, si raccolgono però, 
come accade, attorno a tipi diversi, segnati soprattutto dal 
prevalere, conforme a quel che si è accennato già, di un 
ordine di valori sugli altri. Dal che possono derivare non 
solo differenze assai grandi, ma opposizioni recise.</p>
<p>E qui sta appunto la sorgente dei contrasti tra 
valutazioni morali diverse, di fronte ai quali la critica 
non può fare che opera di constatazione e di sistemazione.</p>
<p>Come possa adempiere a questo ufficio e quali frutti se ne 
possano attendere non è qui il luogo di esaminare.</p>
<p>Qui importa solo notare come questa indagine e 
sistemazione critica non potrà che presentare, nella forma 
tipica più compiuta e recisa e col massimo rilievo, i 
contrasti che sorgono naturalmente dal prevalere, nella 
unificazione morale della coscienza personale, di uno 
piuttostoché di un altro ordine di valori, e dalla misura 
di questa prevalenza.</p>
<p>Ma la forma fondamentale sarà data dal contrasto tra i 
valori universali morali - i valori di libertà e di 
giustizia - e quelli che valgono come supremi (cioè che 
pretendono, come i morali, la direzione suprema della 
valutazione), nella coscienza individuale.</p>
<p>Se la libertà e la sua sorella germana, la giustizia, 
fossero patrimonio acquisito e non come è, come deve 
essere, una conquista faticosa del genere umano che dura e 
durerà nei secoli, il problema non esisterebbe se non nella 
forma di esigenza della conciliazione di quei valori 
spirituali che non si presentano come necessariamente e 
universalmente morali.</p>
<p>Problema formidabile anche questo, ma non tale da segnare 
una antitesi di criteri non conciliabili; antitesi che rende 
necessaria la subordinazione dell'uno dei due all'altro, ma 
che può legittimare nella coscienza personale così l'una 
come l'altra soluzione.</p>
<p>Questa antitesi è, in breve, tra i valori di giustizia e 
i valori di cultura; tra l'esigenza che <hi rend="italic">ogni uomo sia o 
possa diventare persona</hi>, cioè volontà libera consapevole 
e coerente, e l'esigenza che <hi rend="italic">si accresca e si arricchisca 
di nuovi valori l'uomo che è già persona</hi>, che è già, 
se non l'uomo libero del Fichte, l'uomo che ha coscienza del 
suo dover e del suo poter farsi libero, e che vi tende come 
al suo supremo valore.</p>
<p>È, in termini forse meno precisi ma più recisi, 
l'antitesi tra il numero e la qualità, tra l'estensione e 
l'intensità; tra il dovere di rendere partecipi (di porre 
la possibilità che si facciano partecipi) dei valori di 
libertà - accessibili soltanto ad alcuni -, quelli che non 
ne sono partecipi, e il dovere di accrescere in quelli che 
già li possiedono i valori di cultura, che sono pure, 
almeno mediatamente, incremento dei valori di libertà.</p>
<p>L'umanità (la persona umana) si rispetta elevandone in 
sé e negli altri il valore; si eleva così nell'uno come 
nell'altro dei modi anzidetti.</p>
<p>Le due vie sono convergenti?</p>
<p>Speriamo che siano; ma, nella valutazione presente, tra 
l'incremento di una cultura, dalla quale sono esclusi i più 
tra quelli che pur ne sono strumento necessario, e la 
possibilità di togliere o scemare questa esclusione, quale 
è l'esigenza morale prevalente?</p>
<p>Dire che la cultura dei pochi è necessariamente 
elevazione di tutti, o dire che l'elevazione di tutti è 
necessariamente incremento della cultura, è baloccarsi con 
parole; è un ripetere su un altro verso le vecchie 
coincidenze del bene generale col bene individuale. Il dire 
non basta a porre in essere quel che si dice.</p></div2>
<div2><head>Capitolo quinto</head>
<head>L'ATTUAZIONE DEI VALORI MORALI E I RAPPORTI DELLA MORALE CON 
LA POLITICA E LA RELIGIONE</head>
<p>Alla distinzione fondamentale che ha origine nel 
presupposto stesso di ogni valutazione morale (il valore 
assoluto della persona umana), tra valori morali universali 
e valori morali propriamente personali, corrisponde 
naturalmente una distinzione nel carattere di 
obbligatorietà che assume rispettivamente nella coscienza 
l'attuazione degli uni e quella degli altri.</p>
<p>Ai primi corrisponde, o si concepisce che debba e possa 
corrispondere una obbligatorietà ad un tempo interna ed 
esterna, ai secondi solamente una obbligazione interna. In 
quanto la società organizzata, lo stato, il Potere politico 
è posto come potere che fonda e garantisce le condizioni 
esterne della moralità, l'ideale politico è una 
derivazione necessaria e un elemento dell'idealità morale; 
e rivestendo per tutti ugualmente il medesimo carattere 
formale di <hi rend="italic">Potere giusto</hi>, cioè di Potere la cui 
esistenza e validità è affermata e voluta in grazia 
dell'esigenza morale a cui soddisfa, assume tuttavia per 
ciascuno un contenuto in misura maggiore o minore diversa, 
secondo il modo nel quale è concepita la giustizia che si 
potrebbe dir <hi rend="italic">costitutiva</hi>; cioè la giustizia come 
posizione e conservazione delle condizioni esterne 
necessarie alla libertà di tutti.</p>
<p>È notissimo, e sarebbe superfluo chiarire questo punto, 
che qui si disegnano due orientamenti di coscienza diversi e 
in alcuni, se non tutti i postulati pratici, opposti; e due 
concezioni politiche corrispondenti, tra le quali 
intercorrono gradazioni varie di partiti.</p>
<p>E sono: l'indirizzo che prende norme dal liberalismo 
conservatore: - la giustizia è la garanzia della libertà 
di tutti nelle condizioni sociali <hi rend="italic">storicamente date</hi> e 
quello che prende impropriamente nome dal socialismo<note place="foot"><p>
Il quale dal punto di vista etico trova, e non potrebbe 
essere altrimenti, (come si è notato sopra, P. I, Cap. IV, 
B) la sua giustificazione in una finalità di contenuto 
individuale. È individualismo; universalistico si, ma 
individualismo. Una prova di ciò assai significativa è 
appunto la deduzione che il Fichte fa dal <hi rend="italic">dovere</hi> che 
ciascuno ha di attuare in sé la massima libertà, del 
diritto alla formazione ed educazione morale di sé, alla 
cultura, ai mezzi necessari alla cultura, al lavoro. 
Insomma, ai medesimi postulati del socialismo; salvo che 
là... <hi rend="italic">sono detti in modo diverso</hi>.</p></note>: la giustizia è la 
<hi rend="italic">costituzione</hi> di condizioni sociali tali che ciascuno 
trovi in esse la medesima possibilità esterna di valere 
come persona - (che coincide con l'interpretazione più 
universalmente radicale della famosa seconda formula della 
<hi rend="italic">fondazione</hi> di Kant).</p>
<p>Ciò che qui importa di notare è piuttosto che in essa si 
rivela una forma del conflitto fondamentale di cui si è 
toccato, nel modo di intendere la conciliazione o meglio la 
subordinazione delle due esigenze costitutive della 
personalità: l'esigenza universale e l'esigenza 
individuale.</p>
<p>Senonché, appunto perché il conflitto tra queste due 
esigenze è considerato soltanto in relazione alle 
condizioni esteriori, esso prende quanto alla forma veste 
giuridica e quanto al contenuto natura economica; si 
presenta come negazione o posizione nel Potere politico 
della facoltà di sottoporre ad una legislazione esterna il 
possesso e l'uso dei mezzi di produzione e i modi di 
distribuzione della ricchezza.</p>
<p>La quale limitazione del carattere del conflitto è dovuta 
non solamente e non tanto all'abbassamento inevitabile che 
ogni idealità subisce nel tramutarsi da esigenza etica in 
programma politico, quanto ad una necessità intrinseca alla 
costituzione stessa del Potere e alle condizioni della sua 
validità.
</p>
<p>Nell'esemplificazione introdotta qui sopra (Parte II, Cap. 
III) si è supposto che l'idealità normatrice potesse avere 
per contenuto un ordine di valori noetici o estetici o 
religiosi o edonistico-altruistici, ma non si è considerato 
distintamente il caso che l'ordine normativo dei valori 
fosse dato dall'edonismo egoistico; perché esso, 
nell'opinione comune, che risponde anche solitamente a 
verità, non presenta quei caratteri formali di validità 
morale e di esigenza normativa, con i quali può, o si 
concepisce che possa, presentarsi nella coscienza il 
contenuto costituito dagli altri ordini di valori.</p>
<p>Ma questo non toglie che anche l'egoismo possa erigersi a 
massima di condotta, a principio normativa, purché, si 
intende, l'egoista nazionalizzi il suo egoismo; cioè 
riconosca legittimo che valga nelle medesime condizioni per 
tutti quello stesso criterio di valutazione, che assume come 
valido per sé, e che dà, per ipotesi, coerenza al suo 
giudicare e al suo fare.</p>
<p>Ora è da notare che dal puro calcolo egoistico 
nazionalizzato si deduce <hi rend="italic">quel medesimo ordine di valori 
universalmente strumentali</hi> di libertà e di giustizia, che 
si deduce da ciascuna delle idealità normative supposte.</p>
<p>E basta a persuadercene il fatto che l'economia pura 
assume come presupposto, cioè come norma universale di 
condotta dell'<foreign lang="lat">homo oeconomicus</foreign>, appunto un 
postulato edonistico, non solo, ma edonistico-egoistico. Ed 
è noto che il liberalismo politico è modellato - s'intende 
sempre nel suo aspetto puramente politico, cioè esteriore - 
sul liberismo economico.</p>
<p>Questa considerazione contraddice solo in apparenza la 
tesi, per la quale non può essere normativo che un valore 
considerato come valore per sé distinto dagli impulsi e dai 
desideri transitori e variabili del soggetto; perché il 
valore che l'economia contempla in realtà, non è il 
Piacere, o la soddisfazione soggettiva, ma la <hi rend="italic">ricchezza</hi>. 
La quale ha bensì sempre normalmente soltanto un valore 
strumentale, ma (anche lasciando in pace l'esempio 
dell'avaro) può essere - ed è in effetto dall'economista- 
considerata come valore per sé, e come comune termine di 
riferimento di ogni specie di valori edonistici; e perciò 
di ogni ordine di valori in quanto sono considerati e 
valutati nel loro effetto edonistico, nel quanto di 
soddisfazione e di godimento che se ne trae e che è 
misurato obbiettivamente dal quanto di ricchezza necessario 
a procacciarli.</p>
<p>Ne segue che il Potere politico e il sistema giuridico che 
riceve da esso sanzione e validità di diritto positivo, 
possono assumere un significato e un valore al tutto diversi 
- pur avendo per contenuto una medesima materia - secondo 
che questo contenuto è valutato come un ordine di valori 
strumentali che trova la sua ragion d'essere e la sua 
giustificazione soltanto nel suo carattere di condizione 
necessaria della <hi rend="italic">coesistenza degli egoismi individuali</hi>, 
o secondo che è considerato come un ordine di <hi rend="italic">valori 
morali diretti e immediati</hi>, come un'esigenza del valore 
primario assoluto della persona umana, e della libertà che 
ne è la nota essenziale. E ne segue parallelamente che si 
possa ravvisare nell'ordine giuridico così la realizzazione 
di un'esigenza etica, come un sistema di condizioni che 
precede idealmente l'esigenza etica e la rende possibile, ma 
che sussiste e sussisterebbe per sé indipendentemente da 
essa.</p>
<p>In realtà, siccome il valore morale non è valore e non 
è morale se non per la coscienza che lo sente e lo 
riconosce come tale, l'alternativa che ne nasce è questa: 
che o si riconosce come ordine di valori per sé, suscettivo 
di assumere in alcune o in molte delle coscienze individuali 
carattere e forma di valori morali, anche l'ordine dei 
valori edonistico-egoistici, o si deve ammettere che il 
contenuto del diritto, in quanto fosse legittimato soltanto 
da una deduzione etica e non dal principio della convenienza 
egoistica, resterebbe estraneo all'egoista; subito da lui, 
ma non approvato e non voluto. Cioè tale che non si 
potrebbe pretendere <hi rend="italic">ragionevolmente</hi> da lui che lo 
riconosca e lo accetti.</p>
<p>Dal che nasce la conseguenza che la deduzione <hi rend="italic">etica</hi> 
del diritto deve coincidere, <hi rend="italic">quando al contenuto</hi>, con la 
deduzione puramente <hi rend="italic">egoistica</hi>, cioè che le norme di 
diritto devono essere stabilite <hi rend="italic">come se</hi> la loro ragion 
d'essere fosse unicamente l'utilità egoistica.</p>
<p>E il fatto - inevitabile - che la sanzione (premio o pena) 
ha un contenuto egoistico, cioè si risolve in un motivo 
egoistico dell'osservanza del diritto, sembra confermare 
tale conseguenza.
</p>
<p>Di qui seguono due corollari non trascurabili per la 
valutazione dei rapporti tra morale e politica. Il primo è 
questo: che il Potere politico, in quanto è forza di 
coazione che pone come esternamente obbligatorie certe 
condizioni quali si siano (negative o positive) 
dell'attività dei singoli, non è mai per sé, 
direttamente, organo morale; perché il valore morale, che 
è del tutto interiore, insindacabile e incoercibile, sfugge 
a questa azione; e perché i mezzi di cui la legislazione 
esterna può disporre - sia di persuasione (premi), sia di 
costrizione (pena) - non possono presentarsi che come motivi 
di ordine egoistico; e hanno per sé un valore o 
<hi rend="italic">premorale</hi> (cioè di condizione di fatto anteriori alla 
moralità ed estranei ad essa) o <hi rend="italic">pro-morale</hi> (cioè 
tengono luogo del motivo morale o ne surrogano l'efficacia 
pratica quanto agli effetti esteriori della condotta). 
Perciò gli istituti politici non sono in sé né morali né 
immorali se non in quanto sono valutati come tali 
interiormente dalla coscienza dei singoli.</p>
<p>Il secondo è questo: che dovendo l'ordine giuridico poter 
essere giustificato da un punto di vista puramente 
egoistico, affinché il Potere politico possa avere un 
contenuto, non soltanto <hi rend="italic">negativo</hi>, ma <hi rend="italic">positivo, 
comune</hi> col contenuto delle diverse idealità tipiche 
morali (essere o diventare organo promotore e fautore dei 
mezzi di cultura), è necessario che il contenuto di queste 
idealità sia o possa essere considerato insieme come il 
medesimo, o come elemento o condizione essenziale del 
contenuto medesimo, delle soddisfazioni egoistiche; o in 
altri termini, che i valori, poniamo, intellettuali, 
estetici, simpatetici, religiosi, siano nello stesso tempo i 
valori più desiderati o desiderabili nel rispetto 
edonistico, o elementi o condizioni essenziali dei valori 
egoistici.</p>
<p>E ciò equivale a dire che la funzione primaria e 
preliminare del Potere politico come organo di cultura è 
quella di ordinare i mezzi atti a dare ai motivi edonistici 
un contenuto sempre più spirituale e morale, ossia ad 
elevare e affinare nei singoli la capacità di sentire e 
apprezzare come beni migliori e più desiderabili di ogni 
altro i valori spirituali.</p>
<p>La funzione <hi rend="italic">positiva</hi> preliminare è dunque quella di 
apprestare i mezzi o le condizioni esterne necessarie alla 
possibile educazione ed elevazione spirituale di ciascuno.
</p>
<p>Fin qui si è considerato il Potere politico soltanto come 
organo di obbligatorietà esteriore rispetto ai singoli 
<hi rend="italic">soci</hi>, dalla cui volontà è idealmente posto, astrazione 
fatta da ogni relazione dello stesso potere con altri 
poteri; cioè come stato di fronte ad altri stati.</p>
<p>Ma se si considera per questo rispetto, esso assume 
<foreign lang="lat">ipso facto</foreign> natura e funzione di Persona in 
rapporto con altre Persone e raccoglie in sé, unifica e 
fonde in un'unica Volontà e personalità le volontà e le 
persone dei singoli. I quali per rispetto agli stati esteri 
spariscono come volontà distinte, e sono sostituite nel 
loro valore assoluto di persona dallo stato. Il che 
significa nello stesso tempo che per questo rispetto la 
volontà dello stato è per la coscienza di ciascuno la 
propria volontà, e che lo stato diventa esso soggetto e 
sorgente di idealità etiche.</p>
<p>Non è possibile e non è necessario esaminare 
distesamente le conseguenze che nascono da questo diverso 
significato e valore che lo stato assume in forza dei suoi 
rapporti con altri stati; ma non è difficile vedere 
l'antinomia che ne deriva nei rapporti tra il cittadino e lo 
stato, secondoché lo stato è considerato nella sua azione 
interna o nella sua condotta esterna. Rispetto a quella il 
Potere politico è, dal punto di vista etico, <hi rend="italic">mezzo</hi>, e 
la persona singola, <hi rend="italic">fine</hi>; rispetto a questa lo stato è 
fine e il singolo è mezzo. Nel primo rispetto il cittadino 
non ha doveri verso il Potere politico, se non in quanto 
vede nell'osservanza di questi doveri una condizione 
necessaria alla tutela dei propri diritti; nel secondo 
rispetto non ha diritti di fronte alle stato, se non in 
quanto, la garanzia di questi diritti sia una condizione 
necessaria all'adempimento del suo dovere verso di esso.</p>
<p>Dai suoi rapporti col Potere, considerato per quel 
rispetto, è esclusa (almeno idealmente) ogni esigenza di 
sacrifizio di sé; considerato per questo, tale esigenza è 
necessaria.</p>
<p>Di qui la tendenza a far prevalere il secondo ordine di 
concetti nei partiti politici che considerano come 
insuperabile l'opposizione degli stati ed eticamente 
incondizionata la sovranità di ciascuno; e la tendenza 
opposta nei partiti, che credono superabile l'opposizione, e 
condizionata eticamente la sovranità degli stati nelle loro 
mutue relazioni.
</p>
<p>Si è avuto occasione di notare nel capitolo precedente che 
per la ragione stessa per la quale la idealità è concepita 
e voluta dalla coscienza di ciascuno come normativa di tutta 
la condotta, per questa ragione la subordinazione di ogni 
interesse individuale e, quando sia richiesto, il sacrifizio 
di sé individuo all'idealità etica che lo costituisce in 
persona, diventano la prova viva e continua del valore 
intrinseco supremo riconosciuto all'idealità; della 
conformità, per adoperare termini già usati, del <hi rend="italic">volere 
operante</hi> o esecutivo col <hi rend="italic">volere valutante</hi> o 
legislativo.</p>
<p>In questa <hi rend="italic">devozione</hi> a un Valore sentito e voluto come 
valido per sé all'infuori di ogni interesse puramente 
soggettivo e accidentale dell'individuo è già la nota 
caratteristica della religiosità; nota che è rilevata, 
sebbene con qualche incertezza e confusione, anche nel 
linguaggio comune. Dove il verbo "adorare" significa appunto 
devozione a un oggetto, al quale si riconosce un valore 
incomparabile e a cui si è disposti a sacrificare ogni 
altro bene.</p>
<p>Ma questa devozione all'idealità, perché sia piena, 
effettiva e costante, suppone o richiede le disposizioni 
spirituali, le condizioni soggettive, nelle quali e per le 
quali si viene attuando; richiede da noi, in noi, il potere 
di tenerle fede. Ora, quando noi concepiamo l'ideale morale 
come un Ente, una Virtualità, una sorgente di energie 
spirituali, a cui attingiamo il potere nostro di realizzarlo 
in noi stessi, e a cui possono attingere i partecipi della 
stessa idealità il medesimo potere, e quella virtualità è 
sentita come divina, e lo spirito perfetto che lo realizza 
in sé come Dio, la nostra devozione è religione.
</p>
<p>Vi è dunque per questo rispetto una certa analogia nei 
rapporti della Morale con la Politica e con la Religione. Il 
Potere politico realizza le condizioni esteriori della 
moralità, la Virtù divina realizza le condizioni 
interiori.</p>
<p>E poiché l'attuazione del valore morale consiste 
essenzialmente nell'atto del volere, cioè è interiore e 
spirituale, e la conformità materiale ed esteriore trae il 
suo valore dalla prima; così il Potere politico potrà 
apparire alla coscienza religiosa come mezzo e strumento del 
Potere religioso. Anzi dovrà apparir tale finché essa 
considera le condizioni esterne della convivenza come 
idealmente poste e giustificate <hi rend="italic">soltanto in forza</hi> della 
propria idealità, e non giustificabili fuori di quella.</p>
<p>Ma se si guarda un po' più dentro si vede che la 
coscienza stessa religiosa deve esser condotta a riconoscere 
che quella subordinazione non è neppure per essa 
necessaria; perché la legislazione esterna trova la sua 
giustificazione in quella stessa esigenza etica 
fondamentale, in nome della quale essa coscienza riconosce 
il valore supremo della propria idealità, e l'autorità 
divina del Potere che la realizza.</p>
<p>È la esigenza del rispetto della persona umana come 
sorgente di ogni valore; del valore stesso e della 
inviolabilità della fede che essa attesta, e che oppone a 
ogni altra fede. Ed implica quella libertà che essa non 
può negare in altra persona senza negarne il valore per 
sé: che ogni altro deve riconoscere a lei per non 
vilipendere la propria; che è il principio da cui muove e 
il termine a cui riesce ogni elevazione dello spirito.</p>
<p>Inoltre: Ogni sforzo che si faccia per tradurre un dovere 
religioso in obbligo giuridico e dargli una sanzione 
materiale esterna, contraddice, nel momento stesso che 
sembra affermarla, l'esigenza della religiosità. Perché 
tende a sostituire al motivo religioso - del tutto interiore 
- della devozione e della adorazione, un motivo esteriore e 
di necessità egoistico; il motivo della sanzione. Il quale 
si trova così invocato a garantire ciò di cui è la 
negazione: la disposizione interiore dello spirito, e la 
<hi rend="italic">purità</hi> delle intenzioni.
</p>
<p>Ed è poi, questa distinzione e indipendenza del Potere 
politico e della legislazione esterna da ogni particolare 
fede religiosa, da un punto di vista obbiettivo, inevitabile 
non meno che la indipendenza già notata da ogni 
<hi rend="italic">particolare</hi> idealità morale.</p>
<p>Perché ciò che fa la certezza e la inconfutabilità 
della convinzione religiosa è insieme ciò che ne fa la 
incomunicabilità e la indimostrabilità.</p>
<p>È certo che la "esperienza religiosa" del mistico non 
può essere negata da altri. Le intuizioni alle quali essa 
si riconduce sono, per la coscienza che le prova, certe di 
una certezza diretta, cioè anteriore a ogni prova, non meno 
delle "sensazioni". Ma al pari di queste non sono 
comunicabili ad una coscienza che non le prova e non le 
vive.</p>
<p>Potrebbe parere materia di discussione 
l'<hi rend="italic">interpretazione</hi> che il mistico fa di questi dati, il 
momento (che l'analisi obbiettiva può distinguere dal 
momento dell'intuizione) per il quale la coscienza trapassa 
dalla intuizione sua, dall'esperienza propria diretta, 
all'affermazione del divino in sé, come oggetto 
dell'intuizione.</p>
<p>Ma anche questo processo sfugge alla discussione perché 
non è <hi rend="italic">logico</hi> ma <hi rend="italic">psicologico</hi>: anzi non è per la 
coscienza del mistico un passaggio, una argomentazione, ma 
una integrazione che si pone coll'atto stesso 
dell'intuizione e che è vissuta con la medesima certezza. 
Perciò, chi vuol sottoporre <hi rend="italic">dal di fuori</hi> questo 
processo ad analisi critica, analizza in realtà qualche 
cosa di diverso. Analizza il <hi rend="italic">processo discorsivo</hi> che 
<hi rend="italic">dovrebbe fare</hi>, per provare la validità della sua 
conclusione, una coscienza che <hi rend="italic">non senta</hi> già la 
certezza di questa conclusione; o, più esattamente, che 
consideri come <hi rend="italic">conclusione</hi> di un passaggio logico, quel 
che per il mistico non è conclusione logica, ma è evidenza 
psicologica.</p>
<p>E d'altra parte è pur vero che questo medesimo carattere 
di evidenza immediata che rende la certezza del mistico 
invulnerabile ad ogni attacco di critica, le toglie nel 
medesimo tempo ogni possibilità di <hi rend="italic">dimostrazione</hi>.</p>
<p>Se poi la certezza religiosa si fonda sull'<hi rend="italic">autorità</hi> e 
non sull'"esperienza" non ne è perciò meno inevitabile la 
individualità e la incomunicabilità. Perché se 
l'autorità della rivelazione è accettata come tale per un 
atto di ossequio, di riverenza e di devozione alla divinità 
dalla quale è data, essa è un atto di <hi rend="italic">volontà</hi>, non di 
ragionamento, e presuppone quella certezza del divino, alla 
quale essa rivelazione dà bensì un contenuto dogmatico, ma 
non dà, se non lo trova, il valore di certezza.</p>
<p>E se la mia coscienza la accoglie in virtù di prove 
teoriche o storiche o morali, per le quali sia indotta a 
riconoscere nella rivelazione stessa un'origine divina, le 
prove della rivelazione (supponendo pure superati tutti i 
problemi che vi si riferiscono) <hi rend="italic">non</hi> sono prove della 
<hi rend="italic">certezza</hi> che io ho <hi rend="italic">del divino</hi>, ma sono prove che mi 
inducono a riconoscere nella rivelazione un <hi rend="italic">segno</hi> di 
quel divino, di cui ho la certezza.
</p>
<p>Ma il riconoscere questo carattere interiore personale e 
insindacabile così delle diverse idealità etiche come 
delle diverse credenze religiose (anche se si accompagni 
alla consapevolezza che ciò che costituisce la legittimità 
e inviolabilità dell'una è, nello stesso tempo, ciò che 
costituisce la medesima legittimità e inviolabilità di 
ciascun'altra), non è la medesima cosa che spogliare ognuna 
di esse di quella tendenza alla negazione non solo, ma alla 
esclusione delle dottrine opposte, che è propria di ogni 
fede, vale a dire della affermazione del valore intrinseco 
di una idealità, che per ciò si riconosce come degna di 
valere universalmente.</p>
<p>In questa diversità e molteplicità varia e inesauribile 
di valutazioni sta la fonte di ogni incremento della cultura 
e di ogni elevazione spirituale.</p>
<p>Ciascuna di queste voci è una <hi rend="italic">voce umana, la voce</hi> di 
una <hi rend="italic">persona</hi>; e ciascuna deve poter farsi sentire. Ma 
quella ragione medesima che pone questa esigenza ne pone il 
limite; e i limiti sono i valori morali universali il cui 
contenuto si allarga e si arricchisce della potenzialità di 
sempre nuovi valori nella esperienza dolorosa e gloriosa dei 
secoli; e che tralucono per tutto dove è qualche lume di 
umanità, perché sono il pregio a cui si riconosce l'uomo e 
si misura la sua dignità di uomo.</p>
<p><foreign lang="lat">Liberum esse hominem est necesse; vivere non est 
necesse.</foreign></p></div2></div1></body></text></TEI.2>
