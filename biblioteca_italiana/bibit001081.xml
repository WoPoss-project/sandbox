<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Dialogo delle bellezze delle donne intitolato Celso</title>
      <author>Agnolo Firenzuola</author>
    </titleStmt>
    <extent>142 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001081</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere di Agnolo Firenzuola</title>
        <author>Firenzuola, Agnolo</author>
        <editor id="ed">Maestri, Delmo</editor>
        <publisher>Unione tipografico-editrice torinese</publisher>
        <pubPlace>Torino</pubPlace>
        <date>1977</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>853.9 - NARRATIVA ITALIANA, 1900-</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Ferrara</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Ferrara</name>
      </respStmt>
      <item>Correzione linguistica</item>
    </change>
    <change>
      <date>2004-03-09T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-03-09T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1><head>IL FIRENZUOLA FIORENTINO ALLE NOBILI E BELLE DONNE PRATESI.  FELICITÀ</head>

<p><hi rend="italic">Essendo stato ricerco molte volte da quelle persone che mi hanno  sempre potuto comandare, ch'io dovessi dar fuori un mio dialoghetto, che ai giorni passati  io composi a requisizione d'una cosa a me carissima, in dichiarazione della perfezione  della belleza d'una donna, se sarò stato troppo renitente o tardo in compiacerle, io penso  senza molta difficultà doverne essere iscusato. Perciò che buona parte di quelle che me  n'hanno ricerco, sanno molto bene quanto sia biasimevole anzi dannoso non rinchiuder le  nuove e quasi tenere figliuoline ne' penetrali delle case, per tanto tempo almeno che,  quando si mandano fuori, possano, come i veri figliuoli dell'aquila, comportare la chiareza  del sole, e sia mancata quella affezione naturale che ogni uomo porta alle cose sue e le  conosca quasi per forestiere, veggiavi e considerivi i defetti, non come piatoso padre, ma  come severo censore. Toglievami oltre a di questo da cotal proposito l'aver sentito dire che  certi di questi nostri cervelli tanto stillati, che si convertono in fumo il più delle volte,  volevano interpretare i nomi, che io ho celati studiosamente e di questa e di quella; e già  trovavano una donna e dicevanle: - Tu non  sai? Il tale ha detto che tu ti lisci e t'ha chiamato mona Ciona e mona Bettola -. Ed  ecci chi non si è vergognato di volere che una delle belle giovani di Prato, modesta e  gentile, anzi veramente una preciosa margherita, sia quella dal raso nero, allontanandosi  dal vero quanto si accostavano al precipitoso giudizio della loro iniquità. L'intenzione mia,  Pratesi mie care, non è stata di notar né questa né quella; ma parendomi che la proprietà  del dialogo e il suo ornamento ricercassero cotai fioretti, che come esempi ponessero la  cosa inanzi ai lettori, come si costuma nel ragionare cotidiano, mi fingeva ora il nome  d'una, ora d'un'altra, secondo che richiedeva la ragionata materia, senza pensare più a  mona Pasquina che a mona Salvestra. Sì che, donne mie belle, quando questi maligni, così  vostri come miei nimici, dicono ch'io ho detto mal di voi, rispondete loro audacemente  quello ch'io uso di dire tutto il dì, che chi con atti, con parole, con pensieri usa di fare una  minima offesa a una minima donna, ch'egli non è uomo, anzi un animale non ragionevole,  cioè una bestia; e quando uno di questi cosi fatti vi dice male ora di questo e ora di quello,  rispondeteli, se non con le parole, con la mente almeno, che egli non fa atto d'uomo  valoroso; perciò che chi dice male d'uno in assenza, nella cui bocca egli ride in presenza,  che egli frauda se stesso; e non dite più, ché questa risposta, come vera, gli trafiggerà. E  però quando e' dicono: - Questa è la tale. Questa è la quale - io vi dico di nuovo che e'  s'allontanano dal vero e che e' sono nomi a caso e cognomi a caso e massime quegli che ci  sono per dare esempio delle brutte. </hi></p>
<p><hi rend="italic">Ben è vero che alcuni di quelli che ci sono per esempio delle belle, insieme con le quattro  donne che con Celso ragionano, ch'io le ho nella imaginazione e conoscole col pensiero; e  ne' finti nomi loro chi gl'andasse per il minuto scortecciando, ritroverebbe i veri sotto un  sottil velo. Sì che questa era una delle belle principal cagioni ch'io li voleva lasciar tra la  polvere invecchiare; e tanto maggiormente, che oltre a questo, e' c'era chi diceva che e' si  trovavanoalcune donne che si sdegnavano che io di loro ragionassi o bene o male; alcune  altre si dolevano che io ne avessi tenuto sì poco conto, che io non le avessi dato luogo tra  le quattro, parendolo lor meritare, come nel vero facevano, se merito bisogna assegnare a  le mie vili e roze carte, atte più tosto a torre che a dar lode alla loro chiara fama. Alle  quali, poi che pure mi è forza dar fuori questa operetta, rispondendo quattro parole in mia  difensione, dico che le prime hanno il torto, percioché, se ben lo stil mio è basso, la  eloquenzia è poca, le forze dell'ingegno sono debili, la eleganzia è niente, devevano pure  accettare la buona volontà; senza che le cose mie non sono però tali che alcune grandi ed  eccellenti signore e ingeniose gentildonne di questa nostra Italia non l'abbiano volentier  lette, apprezate e tenuto caro l'autore. E vogliomi e posso vantare di questo, che'l  giudizioso orecchio di Clemente il settimo, alle cui lodi non arriverebbe mai penna  d'ingegno, alla presenzia dei più preclari spiriti d'Italia, stette già aperto più ore con grande  attenzione a ricevere il suono che gli rendeva la voce sua stessa, mentre leggeva il  Discacciamento e la prima giornata di quegli Ragionamenti ch'io dedicai già  all'illustrissima signora Caterina Cibo, degnissima duchessa di Camerino, non senza  dimostrazione di diletto né senza mie lode. Ma quando questo non fusse vero (che è  verissimo, e chiamone in testimone il gran vescovo Giovio), Marco Tullio, che fu l'occhio  diritto della lingua latina, or non iscrive egli a Lucio Luceio queste formali parole: "Io  ardo di incredibil desiderio d'essere celebrato da gli scritti tuoi"? Se il principe degli  scrittori latini adunque mostra d'avere sì caro, anzi di arder per il desiderio grande d'esser  celebrato da uno tanto inferior a lui, che esso lo prega che con tanta vemenzia che di lui  scriva, perché vi sdegnate voi ch'io vi nomini o di voi scriva in questo mio dialoghetto?  Che, se ben non sono L. Luceio, che  forse sono, e voi non sete né Elene né Veneri, e non dico di tutte, ma di quelle  sole che, se non sono fatte sorde da pochi giorni in qua, so ben che m'odono.  Ma e' potrebbe molto ben essere che queste tali lo recusassero per onestà, per umiltà volsi  dire; cioè per non conoscere cosa in loro che le rendesse degne di questo onore; alle quali,  quando questo sia, io perdono molto volentieri, anzi le ho per iscusate; rivoltandomi alle  altre, le quali mostrano di tenere tanto conto di questo infelice mio libretto, che le mi'  minacciano d'uno non scordevole odio, perché io non ce le ho inserite dentro; e dico loro,  per mia vera e giustissima scusa, che la paura che mi avevano fatta quelle prime, mi  ritenne dal mettervi le seconde, dubitando non l'avessero per male come quell'altre;  nondimeno queste che mostrano di stimare tanto le cose mie, io le ringrazio, e portinmi  odio o non me ne portino, in ogni modo son loro obligato e mostrerollo forse loro un dì  più particolarmente.</hi></p>
<p><hi rend="italic">È mi è stato zufolato anche negli orecchi un'altra cosa, che non importa poco; che quella  ch' è signora e patrona dell'anima mia, nata per sostegno della mia vecchieza, eletta per  riposo delle mie fatiche, si lamenta che non ci si ritrova. La prima cosa, questo non è  picciol peccato, perciò che io non so che veruna sappia ancora d'essere il mio  struggimento; con ciò sia ch'io non ho avuto ancora agio di dirgnene, né le ho saputo far  tanto che la se ne sia potuta accorrere per cenni; ma ditele che guardi il mio core a falda a  falda e, se la non ci si trova, dica mal di me; e che le basti questo e non si rammarichi, ma  per pur quando alcuno senza mia licenza gnene avesse detto per me, facciale anche adesso  quest'altra ambasciata con mio consentimento, che la guardi molto bene, che la ci è ed è  delle quattro; sì che cerchine minutamente, che la ci si troverà. E quando pure anche e' non  le paia d'esserci a modo suo e che la non si riconosca a' contrasegni, i quali io ho celati il  più ch'io ho potuto, per non dare che dire alla brigata, l'amor d'Iddio non lo dica a nessuno,  che la mi rovinerebbe. È ci sono anche certe  spigolistre che una n'è la figliuola di mona Biurra dalla imagine, che dicono che  perché io son brutto, che la mia metà non può essere se non una brutta e una schifa come  me. A queste bisogna fare un poco di scusa, per non mi gittar via a fatto a fatto. Donne  mie, quando io nacqui, io non era si vecchio quanto io sono al presente, e non era sì  barbuto com'adesso, ne sì brutto com'ora; ma le Fate mi guastarono per la via; e perché  io sono andato attorno molto e sono stato assai al sole, io sono arrozito e però paio nero a  questa foggia; ma sotto il farsetto io non son nero come di sopra e massime la domenica  mattina quando io mi son mutata la camicia, e secondo che mi disse già mia madre, la  balia mi tirò un poco troppo il naso. Ma quando la mia colei e io ci dividemmo, noi  eravamo tutti a due belli a un modo; ma io mi son poi guasto co' disagi ed ella s' è  mantenuta pe' gli agi.</hi></p>
<p><hi rend="italic">Ed ecci chi dice che, col far questa opera, ch'io avrò più perduto che guadagnato; perciò  che, dalle quattro in fuori, anzi dalle tre  (perché ve n' è una che ha per male d'esservi e  hammi detto a me che non me ne sa né grado né grazia), tutte l'altre m'hanno bandito la  croce addosso. Ma che domin sarà? Quando io morissi per le loro mani, io non morrò in  man de' Turchi né de' Mori, ché morrò contento, pur che io non habbia dato loro giusta  cagione, come nel vero io non ho fatto adesso; che ogni volta che le valorose donne o in  male o in bene terranno conto di me o mi ricorderanno, in ogni modo l'averò caro. Io ho di  più sentito dire a una, che si tien savia, ed è nondimeno, che Celso son io e che, per  carestia di buon vicini, ch'io mi son lodato da me stesso. Ma se questa o altra che l'ha  detto a lei e che però si son rise del fatto mio, avessero più letto che le non hanno, avendo  conosciuto quello che s'usa nel modo del fare un dialogo, non averebbono mai detta questa  semplicità; ma pure, quando questo non fusse e ch'io avessi voluto finger per Celso la  persona mia, che lode m'ho lo attribuite? Ho detto lui essere uomo di buone lettere e alla  mano; s'io non avessi studiato e in conseguenza non avessi qualche lettera, male avrei potuto  condurre questo dialogo a quella perfezione che di presente si ritruova; e s'io ho lettere e  s'io non ho lettere, da ora inanzi io non ne voglio altra testimonianza che questa operetta.  S'io non fussi alla mano e volto alle voglie degli amici, io non sarei in questo laberinto.  S'io lo fingo aver locato l'amor suo altamente, puramente, santamente su fondamenti della  virtù, in questo io confesso aver voluto descriver me medesimo e ho descritto il vero, ne'  ne voglio dare altro testimone se non la innocenzia e la purità della mia conscienza, dando  licenza ingenuamente a chi sa di me un minimo erroruzo, che, palesandolo, mi faciano  bugiardo. Or vedi dove queste l'avevano! Ecci bene chi ha detto che non all'età mia né  alla mia professione si aspetterebbe far cotali opere, ma gravi e severe; ai quali io non  risponderò altrimenti, perciò che degl'ipocriti tristi e dei maligni e degl'ignoranti io ne feci  sempre mai poco conto (e quelli che ciò han detto, son di quella ragione), e or ne fo vie  meno. E 'ncrescemi che quell'uomo da bene del Boccaccio si degnasse risponder loro,  perciò che e' mostrò di stimarli troppo.</hi></p>
<p><hi rend="italic">Ecci un'altra cosa che non si deve stimare meno; e questo si è che in cosa che io mai  componessi, non ho costumato porre molta cura, come non ho fatto adesso, alle minute  osservanze delle regole grammaticali della lingua tosca; ma tuttavia sono ito cercando di  imitar l'uso cotidiano e non quel del Petrarca o del Boccaccio; e ricordevole della sentenza  di Favorino sempre mi son valuto e ho usato quei vocaboli e quel modo del parlare che si  permuta tutto il giorno, spendendo, come dice Orazio, quelle monete che corrono e non i  quattrini lisci o San Giovanni a sedere. Laonde io son certo che una buona parte di quei  che fan professione di comporre, daranno all'arme, con molte cose che e' ci troveranno  fuor delle loro osservanze; ma a  posta loro; quello ch'io ho fatto l'ho fatto, perciò che egli mi è parso di far così; s'io  merito riprensione per questo, riprendanmi, ch'io starò paziente. Se vogliono ch'io mi  vergogni, ecco ch'io son diventato rosso; pur nondimeno per non parere un uomo così a  casaccio, subito che mando fuori una traduzione della Poetica d'Orazio, quasi in forma di  parafrasi, che sarà questa prossima state, io risponderò quattro parole a correzione di  costoro. In questo mezo abbinmi per raccomandato e in questo Dialogo e in quel libretto  dove favellano le volpi e i corvi, da me, come sapete, pochi giorni fa mandato al giudizio  degl'amici. Or vedete in che laberinto io sono, in che dibattito io mi ritrovo per aver  raccolti i ragionamenti d'altri; e nondimeno io arò tanto animo e tante forze, ch'io supererò  tutte queste difficultà, anzi, come un nuovo Ercole, tutti questi mostri; e più potranno in  me le oneste pregi della persone a me care, che qual si voglia mala lingua di qual si sia  non ragionevole impedimento. Hogli adunque rescritti di mia mano e deliberato di metterli  in luce; ne ho già fatto partecipi e gli amici e nimici, ai quali io ricordo il proverbio antico,  che non consente che al lion morto si svelga la barba</hi>.</p>
<closer><dateline>Data in Prato il dì 18 gennaio 1541, regnante lo Illustrissimo ed  Eccellentissimo Signor Cosimo Duca meritissimo di Fiorenza.</dateline></closer></div1></front>
<body>
<div1><head>DEL DIALOGO DEL FIRENZUOLA FIORENTINO, DELLA BELLEZA DELLE  DONNE, INTITOLATO CELSO. DISCORSO PRIMO.</head>

<p>Celso Selvaggio è molto amico e tanto posso disporre  di lui ch'io uso dire che  certo e' sia un altro me; e però se io publico adesso questi suoi discorsi, i quali mi vietò  già, egli   averà pazienza ; con ciò sia che l'amore che mi porta lo sforza a far della sua  voglia la mia, e  tanto più ch'io ne sono costretto da chi può costringer lui. Costui, oltre  che è uomo di assai  buone lettere e persona di qualche giudizio, molto alla mano e molto  accomodato alle voglie degli amici, e per tutte queste cagioni divenuto sicuro che e' non  ne farà parola, gli ho dati fuori, come vedete.</p>
<p>Ritrovandosi adunque costui la state passata nell'orto della Badia di Grignano, che allora  si teneva per  Vannozzo de' Rochi dove erano andate a spasso assai giovani, così per  belleza e per nobiltà come per molte virtù riguardevoli, tra le quali mona Lampiada, mona  Amorrorisca, Selvaggia e Verdespina;  essendosi ritirate su la cima d'un monticello, il quale è nel mezo dell'orto, tutto  coperto dagli arcipressi e dagli allori, si stavano a ragionare di mona Amelia dalla Torre  nuova, la quale ancora era per l'orto, e chi di loro voleva ch'ella fusse bellissima e chi  ch'ella non fusse pur bella; quando Celso, con certi altri giovani pratesi, parenti delle già  dette donne, salsero in sul detto monte, sì che, colte da loro all'improvista, tutte subito si  racchetarono, se non che, scusandosi Celso di avere fatto loro quella scortesia, come  benigne risposero che avevano avuta cara la loro venuta; e invitarongli a sedere su una  panca ch'era loro al dirimpetto, ma pur tacevano. Perché Celso disse di nuovo: - Belle  donne, o voi seguitate i vostri ragionamenti, over ci date commiato; perciò che al calcio  noi non serviamo per isconciare, ma sì bene per dare alla palla talora, s'ella ci balza -.  Allora disse mona Lampiada: - Messer Celso, i nostri ragionamenti erano da donne e però  non ci pareva cosa conveniente seguitarli alla vostra presenza. Costei diceva che l'Amelia  non è bella, io diceva di sì; e così contrastavamo donnescamente -. A cui disse Celso: - La  Selvaggia aveva il torto, ma la le vuole mal per altro, ché in verità cotesta fanciulla sarà  sempre mai tenuta bella da ognuno, anzi bellissima; e s'ella non è avuta per bella, io non  so vedere chi altra a Prato si possa appellar bella.</p>
<p>Allora la Selvaggia, più tosto un poco baldanzosetta che no, rispose: - Poco giudicio  bisogna in questa cosa, perciò che ciascuno ci ha dentro la sua opinione e a chi piace la  bruna e a chi la bianca; e interviene di noi donne come al fondaco de' drappi e de' panni,  che vi si spaccia sino al romagnuolo e insino al raso di bavella. - Bene, Selvaggia -  soggiunse Celso  -, quando e' si parla d'una bella, e' si parla d'una che piaccia a ognuno  universalmente e non particolarmente a questo e a quello; che, ben che la Nora piaccia a  Tommaso suo così sconciamente, ella è pure brutta quanto la può; e la mia comare, che era  bellissima, il marito non la soleva poter patire. Son forse i sangui che si affanno o che non  affanno o qualche altra occulta cagione; ma una bella universalmente, come sei tu, sarà  forza che piaccia a ognuno universalmente, come fai tu, se ben pochi piacciono a te, e io lo  so. Egli è ben vero che, a voler essere bella perfettamente, e' ci bisognano molte cose, in  modo che rade se ne trovano che n'abbiano pur la metà -. E la Selvaggia allora: - Le sono  delle vostre di voi uomini, che non vi contenterebbe il mondo. Io udi' dire una volta che  un certo Momo, non potendo in altro colpare la bella Venere, che e' le biasimò non so che  sua pianella -. Allora disse Verdespina: - Or vedi dove egli l'aveva -. E Celso ridendo  soggiunse: - E anche Stesicoro, nobilissimo poeta siciliano, disse male di quella Elena, la  quale con le sue eccessive belleze mosse mille greche navi contro al gran regno di Troia -.  A cui subito mona Lampiada: - Sì, ma voi vedete bene che e' n'accecò e non riebbe la vista  insino che non si ridisse -. E meritamente - seguitò Celso -; perciò che la belleza e le  donne belle, e le donne belle e la belleza meritano d'esser comendate e tenute carissime da  ognuno; perciò che la donna bella è il più bello obietto che si rimiri, e la belleza è il  maggior dono che facesse Iddio all'umana creatura; con ciò sia che per la di lei virtù noi ne  indiriziamo l'animo alla contemplazione e per la contemplazione al desiderio delle cose  del cielo; onde ella è per saggio per arra stata mandata tra noi, ed è di tanta forza e di tanto  valore, ch'ella è stata posta da' savi per la prima e più eccellente  cosa che sia tra i subietti amabili, anzi l'hanno chiamata la siede stessa, il nido e  l'albergo d'amore, d'amore dico, origine e fonte di tutti i commodi umani. Per lei si vede  l'uomo dimenticarsi di se stesso, e, veggendo un volto decorato di questa celeste grazia,  raccapricciarsili le membra, arricciarsili i capegli, sudare e agghiacciare in un tempo, non  altrimenti che uno, il quale, inaspettatamente veggendo una cosa divina, è esagitato dal  celeste furore, e finalmente in sé ritornato, col pensier l'adora e con la mente si le 'nchina,  e, quasi uno Iddio, conoscendola, se le dà in vittima e in sacrificio in su l'altare del cuore  della bella donna.</p>
<p>A cui mona Lampiada: - Deh, messer Celso, se non v'incresce, fateci un piacere: diteci un  poco che cosa è questa belleza e come ha da essere fatta una bella; ché queste fanciulle  mi hanno punzecchiato un pezo, perciò che io ve ne richieggia, e iomi peritava; ma poi che  da per voi n'avete cominciato a ragionare, avendone accresciuta la voglia, ne avete ancora  accresciuto l'animo; e tanto più ch'io intesi dire che in sulla veglia che fece la mia  sirocchia il carneval passato, che voi ne parlaste con quelle donne sì diffusamente, che  mona Agnoletta mia non ebbe altro che dire per quei parecchi dì. Sì che, di grazia,  contentateci, che ad ogni modo noi non abbiamo altro che fare, e a questo ventolino ci  passeremo il caldo più piacevolmente che non fanno quell'altre, che stanno a giuocare o a   passeggiare per l'orto -. Onde Celso: - Sì, perché la Selvaggia, come ella sente dir  qualche cosa che non le paia a modo suo o che le manchi nulla, dica ch'io biasimo le  donne; il quale non ho altrettanto piacere se non quando io le lodo; ed ella l'ha veduto più  volte per isperienza, senza mai sapermene grado alcuno; ma sia con Dio, che 'l fumo le  muterà bene quelle bianche carni, sì -. E mona Lampiada allora: - Non dubitate  ch'ella non dirà cosa alcuna. Deh, sì, di grazia, fateci questo piacere -. Onde  veggendole cosi volonterose, per non mancare di sua natura, ne parlò loro in quella guisa  che voi leggendo intenderete. Perciò che ivi a non molti dì, facendomi replicare da lui  medesimo tutto quello che vi si era ragionato, lo ridussi insieme in queste carte il meglio  ch'io seppi o puoti; ché bene doverete pensare che ci mancano molte cose, dette così  dalle donne come da lui. Il quale dopo un poco di scusa cominciò in questa forma. - Io non fui mai richiesto da donna alcuna di cosa che far si potesse onorevolmente, ch'io  la disdicessi, né voglio io cominciar adesso. Parlisi adunque della belleza a quattro  bellissime donne arditamente. E la prima cosa che noi abbiamo a vedere, sarà che cosa sia  questa belleza in generale; la seconda, la perfezione, l'utilità, o vero l'uso di ciaschedun  membro in particolare, di quelli però che si portano scoperti. Perciò che, come afferma  Marco Tullio, la natura provide con occulto rimedio che quelle membra, per virtù delle  quali la belleza risulta più virtualmente, fussero situate in luogo eminente, accioché  meglio si potessero riguardare da ognuno; e di più, con tacita persuasione indusse gli  uomini e le donne a portar le parti di sopra scoperte e l'inferiori coperte; perciò che quelle,  come propria siede della belleza, si avevano a vedere e le altre non era così necessario,  perché son come un posamento delle superiori e come una base. </p>
<sp><speaker>MONA AMORRORISCA.</speaker> <p>Adunque i predicatori riprenderebbono meritamente coloro  che con le maschere si ricoprono la faccia, dove è, secondo voi, la propria siede della  belleza?</p></sp>
<sp><speaker>CELSO.</speaker> <p>Sì, se e' riprendessero i begli solamente, i quali, nel vero, fanno un gran peccato  a celar tanto bene; ma perciò che e' riprendono ancora i brutti, i quali doverebbono sempre  andare in maschera, a me non par che abbiano molta ragione; ché da questo vi potete  accorgere quanto dispiacere arrechi seco la brutteza, che il signore Alberto de' Bardi di  Vernia, ch'è uomo di quel giudizio che noi tutti ci sappiamo, dice che, quando  e' vede mona Ciona su una festa, che con quel suo raso nero va a tutte, che il  piacere che e' piglia di tutte l'altre belle, non li ricompensa il dispiacer di quella sola  brutta.</p></sp>
<sp><speaker>MONA AMORRORISCA.</speaker> <p>Dunque né ne' piedi, né nelle braccia, né nelle membra  che con le vesti si cuoprono, secondo cotesto vostro discorso, alberga la belleza; e pur  diciamo: "Mona Bartolomea ha una bella gamba, l'Apollonia ha un bel piede, la  Gemmetta ha un bel fianco".</p></sp>
<sp><speaker>CELSO.</speaker> <p>Ancora che appresso di Platone si nieghi che la belleza consista in un membro  semplice, e dicasi ch'ella ricerca una unione di diversi, come vedremo meglio da basso;  nondimeno, quando noi diciamo un membro semplice esser bello, noi intendiamo di quello  che è secondo la sua misura, ed è secondo quello che si li conviene e di che è capace;  come dire, a un dito si ricerca essere schietto e bianco: quel dito che averà questa parte,  noi lo chiameremo bello, se non d'una generale belleza, come vogliono questi filosofi,  almeno di propria e particolare. Nondimeno quanto alla disposizione di questa belleza che  con una sembianza di divinità rapisce la virtù visiva alla sua contemplazione e per gli  occhi lega la mente al desiderio di quella, la quale comincia dal petto e finisce con tutta la  perfezione del viso, queste membra inferiori non conferiscono; ma sì bene conferiscono  alla formosità o vero belleza di tutto il corpo, ma così vestite e coperte come ignude; e  talor meglio, perciò che col vestirle garbatamente le s'empiono di maggior vagheza.  Dunque parleremo principalmente della belleza de' membri scoperti e accessoriamente de'  coperti; di poi vedremo che cosa è <hi rend="italic">leggiadria</hi>, che vuol dire <hi rend="italic">vagheza</hi>,  ch'intendiamo per la <hi rend="italic">grazia</hi>, che per la <hi rend="italic">venustà</hi>, e quello ch'importa non avere  <hi rend="italic">aria</hi> e averla, ciò che significa quello che il vulgo in voi donne chiama  <hi rend="italic">maestà</hi>, ancora che impropriamente in un certo modo. Di poi, perché la mente  piglia meglio per via dell'esempio la essenza della cosa che si discorre, e con ciò sia che  rade volte, anzi più tosto non mai, in una donna sola si raccolgono  tutte le parti che si richiedono ad una perfetta e consumata belleza, e come disse  Omero prima, e poi quel Cartaginese ad Anibale: "Gli Iddii non hanno dato ogni cosa a  ognuno, ma a chi l'ingegno, ad altri la beltà, a molti la forza, a pochi la grazia e le virtù a  rari", piglieremo tutte a quattro voi; e imitando Zeusi, il quale, dovendo dipingere la bella  Elena alli Crotoniati, di tutte le loro più eleganti fanciulle ne elesse cinque, delle quali  togliendo da questa la più bella parte e da quell'altra il simile facendo, ne formò la sua  Elena, che riuscì poi così bellissima, che per tutta Grecia d'altro non si ragionava. Da cui  eziandio il magnifico messer Giovan Giorgio Trissino, o forse da Luciano, il quale la sua  belleza compose delle molte belleze che egli ritrasse dalle eccellenti statue dei più  celebrati scultori che fussero stati sino al tempo suo, imparò il modo del suo ritratto; e così  facendo noi tenteremo se di quattro belle noi ne possiam fare una bellissima. Orsù dunque,  vegnamo alla diffinizione della belleza e alla sua più vera e principal cognizione. Dice Cicerone nelle sue <hi rend="italic">Tusculane</hi> che la belleza è una atta figura dei membri, con  una certa soavità di colore. Altri han detto, che fu uno Aristotile, che ella è una certa  proporzione conveniente, che ridonda da uno accozamento delle membra diverse l'une  dall'altre. Il platonico Ficino, sopra il <hi rend="italic">Convivio</hi>, nella seconda orazione, dice che la  belleza è una certa grazia, la quale nasce dalla concinità di più membri; e dice concinità,  percioché quel vocabolo importa un certo ordine dolce e pieno di garbo e quasi  vuol dire uno attillato aggregamento. Dante nella sua <hi rend="italic">Collezione</hi>, la quale, a  comparazione del <hi rend="italic">Convito</hi> di Platone, a fatica è bere un tratto, dice che la belleza è  una armonia. Noi non per dir meglio di costoro, ma perciò che, parlando con donne, ci è  necessario spianare le cose un poco meglio, non diffinendo propriamente, ma più tosto  dichiarando, diciamo che la belleza non è altro che una ordinata concordia e quasi una  armonia occultamente risultante dalla composizione, unione e commissione di più membri  diversi e diversamente da sé e in sé, e secondo la loro propria qualità e bisogno, bene  proporzionati e 'n un certo modo belli; i quali, prima che alla formazione d'un corpo si  uniscano, sono tra loro differenti e discrepanti. Dico concordia e quasi armonia, come per  similitudine; perciò che come la concordia fatta dall'arte della musica, dell'acuto e del  grave e degl'altri diversi suoni, genera la belleza dell'armonia vocale; così un membro  grosso, un sottile, un bianco, un nero, un retto, un circonflesso, un picciolo, un grande,  composti e uniti insieme dalla natura, con una incomprensibil proporzione, fanno quella  grata unione, quel decoro, quella temperanza che noi chiamiamo belleza. Dico  occultamente, percioché noi non sappiamo render ragione perché quel mento bianco,  quelle labra rosse, quelli occhi neri, quel fianco grosso, quel pie' picciolo creino, o vero  eccitino o risultino in questa bellezza; e pur veggiamo che gli è così. Se una donna fusse  pelosa, la sarebbe brutta, se un caval fusse senza peli, e' sarebbe deforme; al cammello lo  scrigno fa grazia, alla donna disgrazia. Questo non può venire d'altro che da uno occulto  ordine della natura; dove, secondo il mio giudizio, non arriva saetta d'arco d'ingegno  umano; ma l'occhio che da  essa natura è stato constituito giudice di questa causa, giudicando ch'egli sia così,  ci sforza senza appello a starne alla sua sentenza. Dico discrepanti, percioché (come si è  ragionato) la belleza è concordia e unione di cose diverse; perciò che come la mano del  sonatore e la intenzione movente la mano, l'arco, la lira e le corde sono cose diverse e  discrepanti l'una dall'altra, nondimeno rendono la dolceza dell'armonia, così il viso che è  diverso dal petto e 'l petto dal collo e le braccia dalle gambe, ridotti e uniti insieme in una  creatura dalla occulta intenzione di natura, generano quasi forzatamente la belleza. Quello  che dice Cicerone della soavità del colore mi par superfluo, perciò che ogni volta che le  membra particolari, con le quali sarà eccitata la detta belleza, saranno in se stesse belle,  bene organizate e in tutta la loro perfezione ordinate, composte e proporzionate, elle  saranno forzate a ombreggiare il corpo, il quale le comporranno di quella soavità del  colore il quale gli è necessario per la perfezione della sua vera belleza; ché così come in  un corpo, bene temperato dagli umori e con gli elementi composto, si ritrova la sanità e la  sanità produce vivo e acceso colore e dimostrante l'intrinseco di se medesima  estrinsecamente, così le perfette membra particolari, unite nella creazione del tutto,  spargeranno il colore necessario alla perfetta unione e armoniale belleza di tutto il corpo. Scrive Plutarco che Alessandro il Grande spargeva dalle sue membra una fragranzia  soavissima; e non l'attribuisce ad altro che alla buona temperanza, anzi perfetta, delli  umori e di tutta la sua complessione. Con ciò sia adunque, per tornare al nostro proposito,  che alle guance convenga essere candide, candida è quella cosa che, insieme con la  biancheza, ha un certo splendore, come è l'avorio; e bianca è quella che non risplende,  come la neve. Se alle guance adunque, a voler che si chiamin belle, conviene il candore e  al petto la biancheza solamente,  e bisognando che per la eccitazione della belleza universale tutte le membra nella  separazione sieno perfette, sarà mestieri che ell'abbiano il dovuto colore, cioè quello ch'era  necessario alla loro propria e particolare belleza, o vero essenza; e avendolo nella  separazione, sarà bisogno che l'abbiano eziandio nella unione; e avendolo, spargeranno  forzatamente quella soavità del colore che fa loro di mestiero; il quale non ha a ridondare  di più compositi in un medesimo o in un solo, ma diverso in diversi, secondo la varietà e 'l  bisogno de' membri diversi, dove bianco come la mano, dove candido e vermiglio come le  guance, dove nero come le ciglia, dove rosso come le labra, dove biondo come i capegli.  Questa è adunque, donne mie, non la diffinizione, ma la dichiarazione delle diffinizioni  della belleza.</p></sp>
<sp><speaker>MONA LAMPIADA.</speaker> <p>Perdonatemi s'io vi togliessi cotal volte il capo col domandarvi;  ch'io sono una di quelle che, avvenga che sieno ignoranti, avrebbono vagheza d'imparare  sempre che e' ne fusse, loro data la commodità. Quando voi parlate della belleza in  generale, dite voi di quella dell'uomo o di quella  della  donna  o  pur  mescolatamente   dell'una  e  dell'altra?</p></sp>
<sp><speaker>CELSO.</speaker> <p>Gran segno di sapere è il cominciare a conoscere di non sapere, con desiderio di  sapere; percioché Socrate, che fu giudicato savio dall'Oracolo di Apolline, non mostrava,  con tante fatiche e tanti studii, avere imparato altro se non il conoscere ch'egli non sapeva;  ma voi non lo fate per non sapere, ma per usare una vostra naturale modestia; e  domandate, non perciò ch'io insegni a voi, che sapete più di me, ma a queste altre, che per  essere un pochetto più giovani, vengono ad essere men pratiche di voi. Dicevi adunque, in  risposta della vostra domanda, che, se voi aveste letta l'orazione d'Aristofane, recitata  nell'allegato <hi rend="italic">Convivio</hi> di Platone, non accadrebbe che vi dichiarassi adesso questo  passo; o se pure aveste lette certe belle stanze di monsignor Bembo, in sua gioventj; che  quasi mi verrebbe voglia  di narrarvi la materia, se non che la sarebbe troppo lunga, e però la serberemo per  un'altra volta.</p></sp>
<sp><speaker>MONA LAMPIADA.</speaker> <p>Deh, di grazia, ditecela ora che il tempo ci avanza, che un'altra  volta forse ne mancherà.</p></sp>
<sp><speaker>CELSO.</speaker> <p>Poi che così vi piace, mano a dirvela, ma più succintamente che si potrà; perciò  che, se io la volessi dire a punto come la sta, noi faremo sera con essa. Quando Giove creò  i primi uomini e le prime donne, egli li fece doppi di membra, cioè con quattro braccia,  con quattro gambe e con duo capi; laonde per aver costoro doppie membra, e' venivano  aver doppie forze; ed erano di tre ragioni: alcuni maschi in tutt'a due le parti; alcune  femine, che furono pochi; il restante, ch'era il maggiore numero, erano per l'una parte i  maschi e per l'altra femine. Accadde che questi così fatti omaccioni furono sconoscenti de'  benefici ricevuti da Giove e pensarono insino di torgli il Paradiso; onde, avendo avuto di  questo sentore, proposto ogni altro consiglio, non volendo però disfar del tutto la  generazione umana, per non aver poi chi l'adorasse o per assicurarsi dello stato, deliberò di  fenderli tutti pel diritto mezo e fare d'uno due, pensando che nel dividerli e' verrebbe loro a  divider le forze e l'ardire. E così senza più lo mise ad effetto e acconciò la cosa in modo  che noi restammo così come voi vedete che noi siamo al dì d'oggi. E Mercurio fu il  segatore ed Esculapio il maestro di rassettarci e medicarci il petto, che patì più che alcuna  altra parte (che a te, Selvaggia, l'acconciò certo pur troppo bene) e di saldarci tutte l'altre  parti che aveva guaste la sega. E così, come voi vedete, ognuno viene a rimanere o  maschio o femina, salvo che certi pochi, che si fuggirono, i quali pel troppo correre si  disertarono tutti quanti; sì che e' non furono mai buoni a nulla e furono chiamati  Ermafroditi, quasi da Erma, che vuol dire Mercurio, fuggiti. Quegli che erano o  descenderono da quegli che erano maschi da tramendue le parti, desiderosi  di tornare nel primo stato, cercano la loro metà, ch'era un altro maschio; e però  amano e contemplano la belleza l'un dell'altro, chi virtuosamente, come Socrate Alcibiade  il bello, come Achille Patroclo, e Niso Eurialo; chi impudicamente, come alcuni scelerati,  indegni d'ogni nome o grido, assai più che colui che per acquistare fama pose il fuoco nel  tempio della efesia Dea. E questi tutti, o volete i buoni o gli scelerati, fuggono per lo più il  consorzio di voi altre donne; che ben so che eziandio al di d'oggi ne conoscete qualcuno.  Quelle ch'erano femine, o discendono da quelle che erano femine in ogni parte, amano la  belleza l'una dell'altra, chi puramente e santamente, come la elegante Laudomia  Forteguerra la illustrissima Margherita d'Austria, chi lascivamente, come Safo la Lesbia  anticamente, e ai tempi nostri a Roma la gran meretrice Cicilia Viniziana; e queste così  fatte per natura schifano il tor marito e fuggono la intrinseca conversazione di noi altri; e  queste debbiamo credere che sien quelle che si fanno monache volentieri e volentieri vi  stanno, che sono poche; percioché nei munisteri le più vi stanno per forza e vivonvi  disperate. La terza sorte, che erano e maschi e femine, che furono il maggior numero,  furono quelle donde sete discese voi, che avete il marito e ve lo tenete caro, come Alceste  moglie del re Admeto, e altre che non ricuserebbono di morire per la salute dei loro mariti;  e finalmente sono tutte quelle che veggiono volentieri la faccia dell'uomo, pudicamente  però e secondo che permettono le sante leggi. Siamo noi uomini, i quali o abbiamo moglie  o  ne cerchiamo; e finalmente son coloro a chi nessuna altra cosa più piace che il bel  viso di voi altre, bellissime donne; che per riunirsi alla loro parte e fruir la lor belleza, non  schiferebbono pericolo alcuno, come Orfeo per la cara Euridice, e Caio Gracco nobile  Romano per l'amata Cornelia, e come farei io per quella cruda, la quale, non si volendo  accorgere ch'ella è la mia metà e io la sua, mi fugge come s'io fussi una qualche strana  cosa.</p></sp>
<sp><speaker>VERDESPINA.</speaker> <p>Io vi dirò: voi vi lasciate così poco intendere con cotesto vostro amore,  che non sarebbe gran fatto che colei che voi amate e dite che ha la vostra metà, poi che  metà si ha a dire, non lo sapesse, e però non vi facesse quegli onesti favori che doverebbe  fare una gentil donna a un virtuoso par vostro; e nondimeno non ci è persona in Prato che  non creda che voi siate innamorato; e pochi dì sono ch'io ne senti' domandare con una  grande istanza, e ognun disse che credeva di sì, ma che non sapeva dove. E quando io  considero quelle parole che voi solete usare alcuna volta, cio è: "Chi mi ha nol sa e chi 'l  sa non mi ha", mi conficano nella prima credenza che quella che voi amate, nol sappia, e  quella che voi non amate, sel creda; nondimeno voi lo fate così secretamente che e' non si  sa troppo bene chi sia quella con chi voi fingete o quella con chi voi fate da dovero.</p></sp>
<sp><speaker>CELSO.</speaker> <p>Verdespina gentile, credi tu però ch'io sia così vile d'animo e così obliato di me  stesso, ch'io abbia al tutto serrato il core alle saette amorose? Ancora io sono uomo, ancora  lo cerco di ritrovare la mia metà, ancora io cerco di fruir la belleza di colei che mi è stata  posta inanzi per obietto chiarissimo delli aventurosi occhi miei e per consolazione  dell'intelletto; ma tacito e  da me la godo; perciò che il fine dell'amor mio, il quale è puro e  casto, messe le radici sul terreno cultivato dalla virtù, si contenta in se stesso con la vista  della sua donna, la quale da  accidente alcuno non gli pub essere contesa, perciò che, quando è celata all'occhio  corporeo, è aperta a quello dell'intelletto. Sì che ascondamisi pure la mia donna a senno  suo, che sempre la veggio, sempre la contemplo, sempre di lei mi godo e mi contento; e  quando io mi dolgo di lei, io mi ciancio; perciò che nel vero io non ho cagione alcuna di  dolermi, non desiderando da lei cosa ch'io non possa avere, ancora a suo dispetto; e forse  potrebbe venire un tempo che chi mi ha, lo saprà, e chi non m'ha, lo conoscerà. Or  torniamo agl'uomini dimezati e alle donne divise, che pur troppo ci siamo discostati da  casa; e diciamo che della prima spezie non accade ragionare, né manco della seconda;  perciò che o e' contemplano la belleza della propria spezie divinamente e per virtù o  sceleratamente e per vizio; e de' primi non possiamo parlare, perciò che il nostro intelletto,  mentre è in questo carcere, è mal capace delle cose divine; degli scelerati e viziosi tolga  Iddio che in una compagnia di caste e virtuose donne, come voi sete, si favelli di così trista  semenza. Restaci adunque a ragionare e di voi e di noi, cioè degli uomini che sono vaghi  delle donne e delle donne che sono vaghe degl'uomini; ma gentilmente, puramente e per  virtuoso raggio infiammati e illuminati, come più volte si è detto. Ma e' mi par che la  Selvaggia se ne ride.</p></sp>
<sp><speaker>SELVAGGIA.</speaker> <p>Io non me ne rido, anzi attendo dove voi vogliate riuscire.</p></sp>
<sp><speaker>CELSO.</speaker> <p>Io voglio riuscir a questo, che desiderando ognuno di noi per un naturale  instinto e appetito di rappiccicarsi e rappiastrarsi con la sua metà per ritornare intero, che  egli è forza ch'ella ci paia bella, e, parendoci bella, è forza che noi l'amiamo; percioché il  vero amore, secondo che afferma tutta la scuola di Platone, non è altro che desiderio di  belleza; amandola è forza che noi la cerchiamo; cercandola, che noi la troviamo (chi potrà  ascondere cosa alcuna all'occhio del vero innamorato?); trovandola, che noi la  contempliamo; contemplandola, che noi la fruiamo; fruendola, che noi ne riceviamo  incomprensibile diletto; perciò che il diletto è il fine di tutte l'azioni umane,  anzi è quel sommo bene tanto dai filosofi ricercato; il quale, a mio giudizio,  parlando delle cose terrene, non si trova altrove che quivi. Laonde egli non parrà più gran  fatto che una gentil donna e un valoroso uomo acceso de' raggi d'amore (che è quello solo  lume che per gli occhi nostri ne apre l'intelletto e n'insegna la nostra metà), si metta ad  ogni fatica, si esponga ad ogni pericolo per ritrovare se medesimo in altrui e altrui in se  medesimo. E però conchiudendo, per non vi tener più sospesa, aviamo a dire che alla  donna è conveniente contemplare la belleza dell'uomo e all'uomo quella della donna; e  però quando parliamo della belleza in generale, intendiamo e della vostra e della nostra;  nondimeno, percioché una più delicata e particolare belleza alberga più in voi, più si  dilata in voi e in voi più si considera, con ciò sia che la complession vostra sia molto più  delicata e più molle che non è la nostra, e, come è vera opinion di molti savi, fatta dalla  natura così gentile, così soave, così dolce, così amabile, così desiderabile, così  riguardevole e dilettevole così, perciò che la fusse un riposo, un ristauro, anzi un porto e  una mèta e un refugio del corso di tutte le umane fatiche; per questo, lasciando io oggi in  tutto e per tutto il parlar della belleza dell'uomo, tutto il mio ragionare, tutto il mio  discorrere, i pensier mei tutti rivolgo alla belleza di voi donne; e chi me ne vuol biasimare,  me ne biasimi; ch'io affermo, non di mio capo, ma di sentenzia non solamente de' savi  naturali, ma d'alcuni teologi, che la vostra belleza è un'arra delle cose celesti, una imagine  e un simulacro de' beni del Paradiso. Come potrebbe uomo terrestre assettarsi mai nella  fantasia che la beatitudine nostra, che ha ad essere precipua nel contemplare sempre la  omnipotente essenzia d'Iddio e fruir la sua divina vista, potesse essere beatitudine  continova, senza sospetto della sazietà, se non vedesse che il contemplare la vagheza d'una  bella donna, il fruir la sua leggiadria, il beversi con gli occhi la graziosa beltà, è un diletto  incomprensibile, una beatitudine inenarrabile, una dolceza che, quando finisce, vorrebbe  cominciare, un contento che se ne dimentica e se ne  lascia se medesimo. E però, Pratesi miei cari, se io guardo talor queste vostre  donne un pochetto troppo attentamente, non l'abbiate per male. Sapete voi come disse il  Petrarca a madonna Laura?
<quote rend="block">
<lg>
<l>Sia tu men bella, io sarò manco ardito.</l></lg></quote></p>

<p>Credete voi che, quando io ve le guardo, ch'io le porti via? Non abbiate questa  temenza, ch'io non fo lor danno alcuno; che il fo solo per imparare a fruire i beni del  Paradiso, percioché i portamenti miei non sono tali che non possa sperar d'andarvi; e per  non giugner poi là su e parere un contadino quando e' va a città la prima volta e non avere  a imparare a contemplare le cose belle, io mi vo avvezando di qua con questi be' visi il  meglio che io posso. E s'alcuno mi vuol biasimar per questo, tal ne sia di lui, ch'io gliel  perdono; che assai bella vendetta mi pare, non poter essere biasimato a ragione; che ben so  che chi ha lo stomaco infetto, egli è necessario mostrarlo col fiato. Or vedi dove m'ha  trasportato un giusto sdegno.</p></sp>
<sp><speaker>MONA AMORRORISCA.</speaker> <p>Orsù, non più, messer Celso; che avenga che uno giusto  sdegno stia bene in gentil cuore, nondimeno il lasciarsi da lui soverchio muovere, non ha  del peregrino né del cortese.  </p></sp>
<sp><speaker>CELSO.</speaker> <p>Certo che lo sdegno è grande, massimamente avendo rispetto allo auttore, che  senza alcuna cagione si è mosso; ma la cagion però sete voi donne; che per parlar  volentieri di voi, per lodar, per difendervi dal latrare di questi sciocchi, che col dire mal di  voi vogliono essere da voi tenuti per amanti, per iscriver di voi onorevolmente e  mostrarmi vostro procuratore, e' levano i pezi de' fatti miei; ma dicano pur, donne mie, cib  che loro pare; che voi vo' guardare io, voi amare, di voi parlare, di voi scrivere, voi servire  e voi adorare. E per mostrarvi, donne mie care, che quello ch'io vi ho promesso con le  parole, lo voglio attener co' fatti, dico che dal ragionamento di sopra, che conchiude che noi  siamo la metà l'uno dell'altro, si forma un argomento insolubile, che così nobili siate voi  donne come noi uomini, così savie, così atte alle intelligenzie e morali e speculative, così  atte alle meccaniche azioni e cognizioni come noi, e quelle medesime potenzie e virtuali  abiti sono nell'animo vostro che nel nostro; perciò che, quando il tutto si parte in due parti  uguali ugualmente, di necessità tanto è una parte quanto l'altra, tanto buona quanto l'altra,  tanto bella quanto l'altra. Sì che con questo argomento e con questa conclusione dirò  arditamente a questi vostri e miei inimici, i quali, come vi sono inanzi, par che spirino e  poi dietro vi sonano le predelle, che voi siate in tutto e per tutto da quanto noi; ancora che  talora non apparisce in atto così universalmente, rispetto agli officii domestici ed esercizii  familiari che per vostra modestia vi sete presi nella cura familiare. E per il medesimo  rispetto veggiamo che tra il filosofo e l'artefice, tra 'l dottore e 'l mercatante è una  grandissima differenza, quanto alle operazioni dell'intelletto; ma questo non accade al  presente disputare, che pure troppo ci siamo dilungati dalla materia. Ma ben d'una cosa vi  voglio avvertire che, se alcuno vi dicesse che quella cosa del dividere P una favola da  veglia, che voi rispondiate loro che l'ha detto Platone e che ella P una novella che raccontò  un savio filosofo in su una veglia di Platone. Se e' saranno uomini d'ingegno, questa  risposta la rintuzerà loro; se e' saranno ignoranti, e' saranno per forza maligni; de' quali voi  avete a tenere poco conto, percioché l'anima maligna non è capace della sapienzia. Il dire  che ella è una favola di Platone denota che ella è piena di misteri alti e divini e che la vuol  significare quello ch'io vi ho detto, cioè che noi siamo una cosa medesima, d'una  perfezione medesima; e che voi avete a cercare noi e amare noi, e noi abbiamo a cercare voi e  amare voi; e voi senza noi niente siate, noi senza voi niente siamo; in voi è la nostra  perfezione; in noi è la vostra, senza mille altri bellissimi misteri che al presente non accade  di dichiarare. Non ve lo dimenticate di dire che e' fu Platone; legatevelo bene alla mente. Poi che io vi ho dimostro, per quanto hanno potuto le forze mie, che cosa sia la belleza in  generale, resta che, secondo la promessa, io vi mostri quella delle membra particolari e la  loro perfezione; nelle quali, come avemo accennato di sopra, ha posto Iddio con  meraviglioso ordine il preservamento di tutto il composto, aiutandosi l'uno l'altro e l'uno  dell'altro la virtù usando. E prima mi par convenevol cosa parlar della statura o vero forma  di tutta la persona, la quale Iddio ottimo massimo, percioché egli ne creò come suo fine e  come contemplatori delle superne armonie, questo la voltò e alzò verso il cielo; avendo  quella degli altri animali, i quali furono formati o per commodo dell'uomo o per belleza e  ornamento dell'universo, inclinata verso la terra, in guisa che sempre con gli occhi  riguardassero quella come lor fine, e, co' piedi dinanzi sempre prostrati, andassero su per  quella carpone. Alla statura dell'uomo diede adunque lo stare diritto, voltar gli occhi verso  il cielo e tenergli sempre fissi all'ornamento di quelle belleze superiori, le quali, all'aprir di  questo carcere, hanno ad essere per grazia d'Iddio il guiderdone, l'albergo, il riposo  dell'umane fatiche; il quale uomo nondimeno, come detto abbiamo, mentre camina per  questo terrestre viaggio, si ricrea alcuna volta e si riposa, ristorasi e si conforta, donne mie  belle, su la vostra soave belleza, come fa lo stanco peregrino sull'albergo, insin che e'  giunga al disiderato luogo. Solvesi la statura o vero la forma dello uomo in un quadro; perciò che tanto è lungo  l'uomo, distendendo le braccia in croce, dall'estremità del dito del mezo dell'una mano  all'estremità  del dito del mezo dell'altra mano, quanto dalla infima parte delle piante alla  sommità del capo, che volgarmente si chiama cocuzolo; la quale figura vorrebbe essere  per lungheza almeno nove teste, cioè nove volte quanto è dalla più bassa parte del mento  alla sommità del capo. Altri in perfetto circulo l'hanno risoluta, tirando dalle parti genitali,  le quali vogliono che sieno l'umbilico e 'l mezo della nostra figura, le linee della  circonferenza, in questo modo, cioè.</p></sp>
<sp><speaker>MONA LAMPIADA.</speaker> <p>Accostiamoci un poco più qua, che meglio lo potrete disegnare,  che ci è più piano e più netto. Deh, poi che voi venite a fare, disegnateci anche quella  riquadratura della figura, cioè della largheza e della lungheza.</p></sp>
<sp><speaker>CELSO.</speaker> <p>Eccovelo qui.</p></sp>
<sp><speaker>SELVAGGIA.</speaker> <p>Mostrateci ancora il disegno della risoluzione della persona nella figura  sferica, poi che tanto bene avete fatto.</p></sp>
<sp><speaker>CELSO.</speaker> <p>Eccotelo qui, poi che nulla ti si può disdire. Vedete le linee, ugualmente partite dallo umbilico, fare il circulo che avemo detto. Ora vegnamo alla testa, la quale io vi disegnerò così lo meglio  ch'io potrò, perciò che questa non è molto mia professione, ancora che ella non  disconverrebbe a qual si sia spirito elevato, anzi gli sarebbe un grande ornamento, con ciò  sia che la pittura appresso dei Greci fu connumerata tra le arti liberali. Vedete adunque che a voler misurare perfettamente l'alteza della testa (e notate che io  chiamo testa tutto quello che è dal fine della gola in su), che egli si ha a tirare una linea  retta, la quale ha a posare sopra una altra linea retta, che esce dalla più bassa parte del  mento e ha a ire a trovare una altra linea retta che si muove dalla sommità del capo; e tanto  quanto la linea sarà lunga, tanto nove volte ha da essere la statura d'uno uomo  ragionevolmente formato e bene proporzionato e per lungheza e per largheza. E quello che  dello uomo si dice sempre intendiamo della donna e in questa e in ogni altra misura. Sono  stati nondimeno molti dotti e valenti uomini, i quali hanno lasciato scritto che le donne,  per lo più, non passano sette teste; altri, che a volere essere di proporzionata grandeza, non  delono passare sette e mezo; alla cui openione mi pare che faccia gran piede il commune  uso della natura. E così vedete che dalla testa si piglia la misura di tutta la persona e dalla  misura della persona quella della testa. E perciò che un corpo di conveniente statura, e  massime quel della donna, non vorrebbe passare palmi sette e mezo, di nove dita il palmo,  ma di palmo e di dito di bene proporzionata mano; però la convenevol testa, e secondo se  ben composta, verrà ad essere dita sette e mezo. E poi che noi abbiamo cominciato a  disegnare, vi voglio mostrare come i dipintori risolvono la perfezione del profilo in un  triangolo; ma stievi a mente che poche poche donne riescono in profilo; e uno de' più  perfetti che egli mi  paia aver sino a qui veduti in Prato, è quello di quella gentil villanella che sta dalle  tre Gore. E quella dal Mercatale, che tra' mal visi ha sì buon viso, la quale ha sì bella aria e  piacque tanto in su la Comedia de' Villani, che tutto Prato meritamente la giudicò  bellissima, ha il profilo imperfetto, per un poco di difettuzo ch'ella ha nella misura del  viso; della qual cosa pochi nondimeno si accorgeranno, perciò che, come dice il proverbio,  "Ogni bue non sa di lettera", nondimeno ella ha una graziosa aria di fanciulla. Or eccovi  disegnato il triangolo. Vogliono questi dipintori che dallo angolo egli si tiri una linea retta, d'uguale lungheza  delle linee triangolari, e dalla estremità della detta linea, andando in su, si tiri il naso, e di  qua un dito e mezo dall'angulo o poco più, di su la medesima linea si ponga l'orecchio,  lasciandone sotto alla detta linea quella punta che, ristringendosi in guisa d'un picciolo  balascio, termina l'orecchio dalla parte di sotto tanto vezosamente. Muovono di poi  dall'angolo superiore un'altra linea retta d'uguale lungheza dell'altra del mezo; dalla quale  e' declinano verso la linea triangolare in modo di arco una linea, la quale molle e dolce  declinando al termine del naso, che debbe esser dirimpetto alla coda interior dell'occhio, fa  lo atto della declinazione del capo verso la fronte e dalla fronte alla fine del naso, in quella  quasi valletta che è tra i confini dell'uno e dell'altro ciglio. Dall'angulo inferiore si muove  una linea retta e termina rettamente sotto all'orecchio; sulla quarta parte della quale, e  dove tu vedrai questo carattere V, si muove una linea quasi semicirculare; l'una  parte della quale termina poco di sopra all'angulo &gt;, in sul qual termine finisce il mento, e  l'altra parte percuote nel cominciamento della gola. E così si mostra che 'l mento vuole  avere uno poco di soggiogo, come ha la cugina della Amelia, alla quale egli aggiugne gran  grazia a quel suo bel visetto. E tanto quanto è dalla estrema parte del mento al termine  sopra il labro superiore, tanto ha da essere dalla fine del naso al cominciamento della  dirizatura, che è la fine della fronte; e tanta distanzia è dalla estremità del labbro di sopra  al principio del naso, quanto dalla coda anteriore di ciascuno degli occhi al mezo del dorso  del naso; e tanta vuole essere la largheza del naso nella sua base, quanto è la sua lungheza;  e tanta deve essere larga la concavità dell'occhio, dalla parte di sotto al ciglio a quella che  termina con le guance, quanto da quella che combacia il naso a quella che finisce a  dirimpetto degli orecchi. Sonci molte altre misure, le quali, perciò che poco importano e la natura ancora l'usa rade  volte, noi le lasceremo a' dipintori, i quali con una pennellata più e una meno le possono  allungare e accortare come torna lor bene.</p></sp>
<sp><speaker>MONA AMORRORISCA.</speaker> <p>Oimè, oh, voi mi avete fatto sbigottire a raccontare tante  misure. Dunque, quando noi facciamo i bambini o vero le bambine, e' ci bisognerebbe il  braccio o le seste. Io vi dirò il vero, se e' mi pareva essere bella, che molte volte mi è stato  detto di sì, e guardandomi io alcuna volta nello specchio (per confessarne il vero) me lo  soli creduto, anzi mi è paruto essere del certo; ma io vi dico bene che da qui inanzi mi  parrà essere una cosa contrafatta. Oimè, oh, di coteste misure io non ne credo avere  straccio; sì che io mi posso ire a riporre.</p></sp> <sp> <speaker>CELSO.</speaker> <p>È non bisogna però avere tanta furia a riporsi; con ciò sia che delle  parti della vera e misurata belleza, se bene voi non l'avete così tutte tutte interamente,  basta che le sono tante, che, secondo le altre, voi meritate di essere tenuta più là che bella.  E se dalla concordia delle vostre membra non ne nasce quella perfetta perfetta armonia,  basta che la vi nasca, e con tanta grazia e con tanta venustà, che voi non avete cagione da  riporvi, ma sì bene di mostrarvi più che voi non fate; e que' bei figliuolini e quelle eleganti  figliuoline ne faranno fede a tutti quelli che non saranno stati a tempo a mirare voi, ne'  quali e nelle quali voi avete posta tutta la sembianza vostra.</p></sp>
<sp><speaker>MONA AMORRORISCA.</speaker> <p>Orsù, dove la natura avesse in qualche particella mancato,  voi così supplite copiosamente con le parole, che io facilmente mi ritornerò nella mia  prima credenza. Ma non perdiamo tempo in queste ciance; seguitate il vostro  ragionamento, di grazia.</p></sp>
<sp><speaker>CELSO.</speaker> <p>Poi che a voi così piace, sia fatto. Torniamo adunque a dichiarare le particolar  cose del viso e poi diremo delle altre membra di mano in mano; e i primi  saranno gli  <hi rend="italic">Occhi</hi>, ne' quali posandosi il più nobile e il più perfetto di tutti i sentimenti e per lo  quale l'intelletto nostro piglia, come per finestre di trasparente vetro, tutte le cose visibili;  e perché eziandio per quelli si fa maggior risoluzione de gli spiriti che per via d'alcuno  altro senso; però doviamo pensare che la natura gli facesse con grandissimo magistero.  Laonde, come speculatori dell'universo, li pose nelle più alte parti del corpo acciò che di  quivi più agiatamente potessero esequir il loro officio. Feceli tondi a cagione che con  quella figura, la quale è di tutte l'altre capacissima, la vista pigliasse li obietti, che se le  offerivano, più largamente; dove essa natura conobbe eziandio un'altra commodità, con  ciò sia che questa figura sferica, non essendo impedita da alcuna sorte d'anguli, può  guardare in tutte le  bande e più agevolmente che nessuna altra volgersi dove le piace; la quale  volubilità fu aiutata eziandio da quel puro liquore, col quale gli occhi stanno sempre  umettati; che ben sapete che nell'umido nasce il lubrico e in su il lubrico molto più  facilmente che in su l'arido si rivoltano e volgono tutte le cose. Pose loro in mezo, come  due scintille di fuoco, le pupille, che volgarmente si chiamano luci, con le quali la virtù  visiva, che quivi e propriamente locata, rapisce gli obietti che se le parano inanzi. Non  accade disputare se l'occhio va a trovare l'obietto o l'obietto l'occhio; con ciò sia che  questa non è quistione apparentemente alla presente speculazione. Per questa rotondità  adunque intendendo la mente se medesima, è necessitata alcuna volta mostrare i segreti  pensieri del core; che bene spesso in loro si legge quello che in core è scritto. Uniscesi  insieme la vista di tutt'a dua li occhi in guisa che, senza impedirsi l'un l'altro, possono  rimirare un medesimo obietto tutti a due in un tempo; e quando l'occhio diritto vede una  cosa, il manco non ne vede un'altra. E a cagione che e' fussero muniti e difesi da ogni pericolo di quelle cose che cader  potevano dalla fronte, come è il sudore e altri accidenti, la gli fortificò coi peli delle  <hi rend="italic">Ciglia</hi>, come con due argini che ritenessero ogni offensione; coperseli con due  palpebre mobili e facili ad aprirsi e a serrarsi e fortificate eziandio di peli, i quali  proibissero ciò che incautamente vi volesse entro volare; lo assiduo muovere delle quali,  abbassandosi e inalzandosi con una incredibile celerità, non solo non impedisce la visiva  virtù, ma la conforta e le dà riposo; e nella stancheza loro, serrando entro il placido sonno,  ce li nascondono con gran quiete e meravigliosa dolceza di tutte le altre membra. Lo  acume della vista, quasi posto in una carta pecora  trasparente, si conforta e conserva nella sua chiareza, per virtù dello umore già  detto, come manifesta la esperienza; che ben sapete che subito che un occhio, per qual si  voglia accidente, si secca, subito perde la virtù visiva. Dai confini delle ciglia nasce il <hi rend="italic">Naso</hi> e terminasi sopra la bocca, per quello spazio  che vi avemo disegnato di sopra; il quale levemente inalzandosi pare che ponga un termine  tra l'uno occhio e l'altro, anzi sia un loro bastione. E le <hi rend="italic">Guance</hi>, una di qua e di là l'altra, con quel dolce gonfiamento alzandosi,  mostrano di porsi in difesa de' medesimi occhi. Ma ritornando al naso, diciamo la parte di  sopra essere composta di materia solida, e la inferiore d'una quasi cartillagine e così molle  e flessibile, che ella possa più agevolmente esser maneggiata e tenuta  netta; che  percotendo, che è facil cosa, per essere tanto rilevata, non riceva molta offensione,  acconsentendo alla percossa. Entro al qual membro, ancora che e' paia di picciola  importanza, sono tre offici necessarii: il respirare, l'odorare e 'l fare per quelle cavernette  la purgazione del cerebro; i quali offici, così utili e così importanti, li pose quel grande  Artefice in questa parte, in maniera che più tosto paresse fatta per belleza e per ornamento  del viso che per l'uso già detto. Sotto il naso è posta la <hi rend="italic">Bocca</hi>, con due operazioni: l'una il parlare, l'altra il mandare  il nutrimento ai luoghi necessari; la qual, fessa per il traverso, fu poi orlata dalla natura  con quei duo labbri quasi di coralli finissimi, in similitudine delle sponde d'una bellissima  fonte; i quali gli antichi consecrarono alla bella Venere, perché quivi è la siede degli  amorosi baci, atti a far passare le anime scambievolmente ne' corpi l'un dell'altro; e però  quando noi, pieni di estrema dolceza, intentamente gli rimiriamo, ci pare che l'anima  nostra stia sempre per lasciarci, tutta vaga di andare a porvicisi sopra.  Del palato e della lingua non accade ragionare, perché non si hanno a vedere; ben  diremo dei <hi rend="italic">Denti</hi>, i quali, oltre alla utilità di tritarci il cibo e fare nella bocca la  prima digestione e aiutarlo a passare nel ventre con più facilità, acquistano tanto di  belleza, tanto di grazia, tanto di vagheza ad un leggiadro volto, che senza loro non pare  che la dolceza vi abiti troppo volentieri. Ma che più? se i denti non son belli, non può essere bello il <hi rend="italic">Riso</hi> ; il quale, quando  sia bene usato, a tempo e con modestia, fa diventare la bocca un Paradiso; oltre a che egli  è un dolcissimo messaggiero della tranquillità e del riposo del core; perciò che i savi  vogliono che 'l riso non sia altro se non uno splendore della serenità dell'anima; e però  conviene alla nobile e gentil donna (se a Platone nella sua <hi rend="italic">Republica</hi> credemo, ché  io per me li credo), per la dimostrazion del suo contento, rider con modestia, con severità,  con onestà, con poco movimento della persona e con basso tuono e più tosto con rarità che  con frequenze; come ben fa la cognata della Selvaggia, di che poco fa ragionavi in  contenzione.</p></sp>
<sp><speaker>VERDESPINA.</speaker> <p>E pur la vostra comare, che rideva spesso, era commendata di quel  ridere quanto di parte che ella avesse; che ne aveva tante, che ella meritamente ottenne già  in Prato tra le altre belle il primo grado.</p></sp>
<sp><speaker>CELSO.</speaker> <p>La mia comare vi aveva tanta grazia, che, se l'avesse riso sempre, la sarebbe  sempre piaciuta; ma e' non interviene così ad ognuno. La Amaretta tua, che pur quando la  ride se ne rifà, se ridesse così spesso, non piacerebbe tanto; e pure ha bellissimi denti. Ma  le son certe grazie che rare volte il ciel qua giù destina, e toccano a pochi. Sì che ì riso  vuole esser raro e tanto più che il soverchio è segno di troppo contento e 'l troppo contento  non può capire in una persona di discorso. Or conoscendo la natura quanta grazia averebbe  data ai nudi denti   un poco di fregio intorno alle lor radici e quanto garbo, se con un piccolo  intervallo, ma misurato, li divideva l'un dall'altro; con le gengive, come con un poco di  nastro, gli legò insieme, e con quello intervallo, dalle seste della maestra natura misurato,  gli separò in quella guisa che e' porgessero, oltre alla utilità, quel diletto che voi e io aviam  gustato mille volte e gustaremo, sempre che mona Amorrorisca si degnasse mostrarci i  suoi.</p></sp>
<sp><speaker>SELVAGGIA.</speaker> <p>O là, Mona colei, non li coprite; che il dì delle feste si scuoprono e non si  cuoprono le cose sante.</p></sp>
<sp><speaker>MONA AMORRORISCA.</speaker> <p>Accordatevi pur tutte a darmi la baia. Sai tu come ell'è,  Selvaggia? Per ognun ce n'è. Ma seguitate, di grazia.</p></sp>
<sp><speaker>CELSO.</speaker> <p>Dalle guance con un clemente tratto comincia il  <hi rend="italic">Mento</hi>, il quale termina  in quel duoi monticelli che si mettono in mezo quasi una dolcissima fonticella; come ha  quella Appollonia che voi diceste l'altro dì, che parve sì bella la mattina del Corpusdomini  in San Domenico; della quale, se io ve ne ho a dire il parer mio, ella è una bella e una  graziosa fanciulla e ha poche pari in questa terra: bella gioia legata in vile anello. Or sia  con Dio. Apronsi poi gl '<hi rend="italic">Orecchi</hi>  nella più eminente parte del corpo accioché più  facilmente raccogliano le voci che cascano dall'aere ripercosso da quelle; e son nudi  accioché con più facilità il suono li possa penetrare; hanno quelle rivolture e quelle  tortuosità accioché la voce compresa, per la difficultà della via, non se ne possa ritornare  in dietro; e son fatti quasi a similitudine di quel piccolo instrumento che voi chiamate  l'imbuto, il quale, raccogliendo e ristringendo il liquore, per piccolo canale lo manda poi  nel maggior vaso, sì che punto non se ne sparge di fuori; così l'orecchio, raccogliendo le  sparse voci, per piccolo canaletto le diffonde nel gran vaso dello intelletto, a custodia della  memoria, posta nello occipizio da noi Toscani chiamata  la collottola. Non furon fatte di molli pellicine, né languide o fiacche, come se ne  vede in molti altri animali; ché ben vi deve dettar la imaginazione che le sarebbono state  molto deformi; non furono assodate con duri e solidi ossi, con ciò sia che con essi più  tosto si difficultava l'uso del l'audito che no; oltre che si impediva il riposo di tutto il  corpo, non vi si potendo, per la dureza e rigorosità di quelle ossa, posarvi su il capo nella  quiete del sonno o nel ristoro delle fatiche del corpo, come spesso aviene; furon plasmate  adunque d'una materia che tendesse al molle, ma non fosse languida, sì che al riposo non  desse impaccio e fosse atta al raccogliere delle voci; ne' quali posposta la utilità, per  rispetto della belleza, è da riguardare quel semicirculo o vero orlo rosseggiante, con quella  pendente punta in guisa di balascio, come dicemmo. Quanto è bello, quanto è vago, quanto  è grazioso! Che se, come si costuma in molte parti d'Italia, vi si appicca qualche preziosa  gioia, non solo l'orecchio per paragon di quella non perde di grazia, anzi ne guadagna, con  perdita della gioia. Hanno li orecchi in quel pertugio che manda dentro la voce, quella  certa rivoltura, sinuosità e via fatta a vite, come s'è detto, accioché per cotale difficultà,  passando la voce più lentamente per quelle, dia agio al senso dell'audito di ripresentarla al  senso comune; e anche percioché si difficulti l'entrata a molte bestiuole che vi potrebbon  volar dentro; ma quando pur qualcuna ve ne entrasse, vi ritrova una certa materia viscosa  che la ritiene accioché non passi al fondo e però impedisca l'uso dello audito. Servono  eziandio quelle vie tortuose e come cavernette scavate accioché il suono della voce entro  vi cresca; come e' fa nella piegatura d'un corno, d'una chiocciola marina o d'una tromba  torta, e come si vede far tutto 'l dì nelle caverne, nelle spelonche e nelle profonde valli che  sono alle campagne, dove ravolgendosi la voce si gemina e risuona.  Poi seguita la <hi rend="italic">Gola</hi>, atta con gran vagheza a piegarsi e volgersi da ogni  banda, oltre a che cuopre e difende li due vitali canaletti, chiamati canne, che respirano e  mandano a cuocere il trito cibo alla pentola dello stomaco. Sotto  alla  quale  scendon  le  spalle,  porgendo  in   fuor   le  <hi rend="italic">Braccia</hi>, con la  piegatura delle gomita, col mirabile e necessario uso delle <hi rend="italic">Mani</hi>, potissime ministre  del tatto; le quali con la concava palma e con la flessibilità delle dita sono atte a pigliare e  ritenere ciò che a lor piace; dove è difficile al terminare qual sia maggiore o la utilità o la  belleza. La latitudine del <hi rend="italic">Petto</hi> porge gran maestà a tutta la persona; dove sono le  <hi rend="italic">Mammelle</hi>, come due colline di neve e di rose ripiene, con quelle due coroncine di  fini robinuzzi nella loro cima, come canelluzze del bello e util vaso; il quale, oltre alla  utilità di stillare il nutrimento a' piccioli fanciullini, dà un certo splendore, con sì nuova  vagheza, che forza ci è fermarvi su gli occhi a nostro dispetto, anzi con gran piacere; come  fo io, che guardando il bianchissimo petto d'una di voi ... Eccoci a coprir li altari; se voi  non racconciate quel velo come stava, io non seguirò più oltre.</p></sp>
<sp><speaker>MONA LAMPIADA.</speaker> <p>Deh, levalo, Selvaggia, che ci hai stracco ormai. - Oh, come hai  fatto bene a torglielo dal collo! - Vedi tu? Così si fa. - Orsù, messer Celso, seguitate  l'orazione, che le reliquie sono scoperte.</p></sp>
<sp><speaker>CELSO.</speaker> <p>Delle altre parti insino alla <hi rend="italic">Gamba</hi> (percioché elle van coperte, come di  sopra si disse, non conferiscono, alla nostra belleza se non come tutte insieme) mi pare  onesto tacere. Diremo dunque della gamba solamente, per lo cui moto ne partiamo da loco  a loco, con la piegatura dei ginocchi, corrispondenti con le lor corde da' fianchi insino a'  talloni, anzi legati insieme col posamento  di  tutta  la  persona,  ch'è il <hi rend="italic">Piede</hi>;   il quale, per essere il principio e quasi una base di tutte l'altre membra, è molto  riguardevole e d'una grande importanza alla belleza universale; percioché ogni volta che  l'occhio è stracco o più tosto divenuto ammirativo e stupido per la soverchia e  incomprensibile dolceza, che ha ricevuta nella contemplazione degli occhi, delle guance,  della bocca e dell'altre parti, ristrignendo la virtù visiva in se medesimo, par che abbassi  gli occhi come per paura e si riposi sul piede, non altrimenti che si faccia il capo, uno che  è stanco, su un guanciale. Sì che, donne mie care, non siate così avare di dimostrarlo  qualche volta; imparate dalle Romane, che non altrimenti lo coltivano che si facciano il  volto. E sin qui basti aver parlato della belleza, utilità, uso, cagione, artificio e proporzione  di tutte le membra in generale; che, quando verremo al componimento della bella donna,  con lo essempio di voi altre più distintamente parleremo.</p></sp>
<sp><speaker>VERDESPINA.</speaker> <p>Se la Diambra (che quando non le paresse essere bella per altro, che le  pare essere bellissima per ogni cosa, ma per la chiareza de' <hi rend="italic">Capelli</hi> si tiene una  Elena novella) fusse presente a questi vostri ragionamenti, oh, io vi so ben dire che la  gonfierebbe; percioché ell'usa dire che, siasi una donna bella s'ella sa, che se ella non ha  bei capelli, che la sua belleza è spogliata d'ogni grazia e d'ogni splendore; e voi non ne  avete pur fatto menzione.</p></sp>
<sp><speaker>CELSO.</speaker> <p>Ella ha una gran ragione e tu hai fatto bene a ricordarmeli, ché io me li era  dimenticati, ancor che e' ne sia stata potissima cagione il parermi che voi altre di qua ne  tenghiate poco conto, anzi gli coprite insino alle novelle spose; e da cotestei in fuori, io  non gli vidi molto spiegare ai venti ad alcuna, che è una malfatta cosa; percioché e' sono  un grandissimo ornamento della belleza e da natura sono creati per una evaporazione delle  cose superflue del celebro e delle altre parti del  capo; impercioché, ancor che e' sieno sottilissimi, e' son forati accioché ch'indi  possano esalare le dette superfluità; della cui particular belleza e di ciò che ne disse  Apuleio, descrivendo la sua Fotide, io mi riserberò al componimento della donna che noi  fingeremo. Ora, avendo ragionato sin qui quasi che a bastanza della belleza, restaci, per  osservanza delle promesse, dichiarare che cosa è <hi rend="italic">Leggiadria</hi>. La leggiadria non è altro, come vogliono alcuni, e secondo che mostra la forza del  vocabolo, che una osservanza d'una tacita legge, data e promulgata dalla natura a voi  donne, nel muovere, portare e adoperare così tutta la persona insieme, come le membra  particolari, con grazia, con modestia, con gentileza, con misura, con garbo, in guisa che  nessun movimento, nessuna azione sia senza regola, senza modo, senza misura o senza  disegno; ma, come ci sforza questa tacita legge, assettata, composta, regolata, graziosa; la  quale, percioché non è scritta altrove ch'in un certo giudizio naturale che di sé né sa  né può render ragione, se non che così vuol natura, ho voluta tacita nominare; la quale  legge nondimeno, percioché né i libri la posson insegnare, né la consuetudine la sa  mostrare, non è osservata comunemente da tutte le belle; anzi se ne vegiono tutto il dì  molte di loro tanto sgarbate, tanto attose, che par pure un fastidio a vederle. E quella gentil  Lucrezia, che sta là verso San Domenico, percioché è fedele osservatrice di questa legge  e ha tutte quelle parti che si ricercano alla leggiadria, perciò piace tanto a ciascuno; e  ancor che le sue fatteze manchin forse in qualche cosellina, secondo le misure di questi  scrupolosi disegnatori, nondimeno, s'ella ride, ella piace; s'ella parla, la diletta; se la tace,  ell'empie altrui di ammirazione; s'ella va, ha grazia; s'ella siede, ha vagheza; se ella canta,  ha dolceza; se ella balla, ha Venere in compagnia; se ella ragiona, le Muse le insegnano.  Or finalmente, e' se le avviene ogni cosa maravigliosamente.</p></sp>
<sp><speaker>MONA LAMPIADA.</speaker> <p>Voi non vedeste mai quanto cotesta fanciulla  mi piace, non solo perché ha così buono spirito, come voi vi sapete, ma perché  la mi pare anche bella; sì che io ho caro che noi concorriamo in una medesima openione.</p></sp>
<sp><speaker>CELSO.</speaker> <p>Certo che ella è da piacere; ma sapete voi chi mi parve anche sempre una gentil  fanciulla e dipinta di tanta leggiadria e di tanta vagheza, che io non so, se io avessi a  dipigner una Venere, se io volessi ritrarre altra donna che lei? E non crediate che io dica  questo per quello ingegno maraviglioso, per quella maniera grande che ella ha; perché  oggi non è mio intento parlare della belleza de l'animo; io lo dico pur per la belleza del  corpo.</p></sp>
<sp><speaker>SELVAGGIA.</speaker> <p>Chi è questa, se Dio vi guardi da tutte le cose che vi posson nuocere?</p></sp>
<sp><speaker>CELSO.</speaker> <p>Se Dio mi guardi adunque dai tuoi pungentissimi sguardi, che la Quadrabianca  Buonvisa mi pare una leggiadra e una gentile fanciulla, e parmi ch'ella abbia un grande  attrattivo.</p></sp>
<sp><speaker>SELVAGGIA.</speaker> <p>Grazia che a pochi il ciel largo destina e veramente che voi dite il vero.</p></sp>
<sp><speaker>CELSO.</speaker> <p>Sì, ma tu se' tra quelle poche: ma la <hi rend="italic">Grazia</hi> è un'altra cosa, della quale io  vi voleva parlare. Or di quella grazia, cioè la quale è parte della belleza, non di quelle che sono ancille di  Venere le quali, misticamente parlando, non importano altro che un guiderdone  cumulatamente renduto dalle persone grate, in cambio dei benefici già ricevuti; e  percioché nelle veneree azioni e negocii amorosi assai beneficio accaggiono mutuamente  tra gli amanti e se ne guiderdonano molti tutto il dì, però le Grazie sono state consegnate  per servitrici alla bella Venere. Possiamo, anche lasciando l'altre due, pigliare Aglaia, la  quale significa splendore, che farà molto  al proposito nostro; con ciò sia che la nostra openione è che la grazia non sia altro  che uno splendore, il quale si ecciti per occulta via da una certa particolare unione di  alcuni membri che noi non sappiam dir: "È son questi, e' son quelli"; insieme con ogni  consumata belleza, o vero perfezione, accozati e ristretti e accomodati insieme; il qual  splendore si getta agli occhi nostri con tanta lor diligenza, con tanto sodisfacimento del  cuore e contento della mente, che subito è lor forza volgere il nostro desio a quei dolci  raggi tacitamente. E percioché come abbiam tocco di sopra, noi vediamo assai volte un  viso che non ha le parti secondo le comuni misure della belleza, spargere nondimeno  quello splendore della grazia di che noi parliamo (come la Modestina, la quale, se non è  così grande e così proporzionata come si è mostro di sopra, nondimeno ha in quel suo  visetto una grazia grandissima, sì che la piace a tutti); dove per lo contrario si vedrà una  con proporzionate fatteze, che potrà essere meritamente giudicata bella da ognuno,  nondimeno non averà un certo ghiotto, come è la sorella di mona Ancilia; però siam  forzati a credere che questo splendor nasca da una occulta proporzione e da una misura  che non è ne' nostri libri, la quale noi non conosciamo, anzi non pure imaginiamo, ed è,  come si dice delle cose che noi non sappiamo esprimere, <hi rend="italic">un non so che</hi>. Il dire che  ella è un raggio di amore e altre quinte essenzie, se ben son dotte, sottili e ingeniose,  nondimeno elle non reggono della verità. E chiamasi <hi rend="italic">grazia</hi>, percioché la fa grata,  cioè cara colei in cui risplende questo raggio, questa occulta proporzion si diffonde; come  fanno eziandio le rendute grazie dei benefici ricevuti, le quali fanno grato e caro colui che  le rende. E questo è quanto sopra di ciò io posso o voglio per al presente ragionare; che, se  più ne volete sapere, risguardate negl'occhi di quella chiara luce che rischiara coi  bellissimi occhi suoi ogni peregrino ingegno che dello splendor della grazia va cercando.   A volervi dimostrare che cosa sia <hi rend="italic">Vagheza</hi>, bisogna che voi prosupponiate  quello che è nel vero, che questo nome o vero voce "vago" significa tre cose: la prima,  movimento di luogo a luogo, come ben mostra il Petrarca:
<quote rend="block">
<lg>
<l>Riduci i pensier vaghi a miglior loco.</l></lg></quote></p>

<p>La seconda, desiderio, come è appresso il medesimo:
<quote rend="block">
<lg>
<l>Io son sì vago di mirar costei.</l></lg></quote></p>

<p>Il Boccaccio nella <hi rend="italic">Fiammetta: di quello che essi erano vaghi divenuti</hi>. La terza,  bello. Il Petrarca pure:
<quote rend="block">
<lg>
<l>Gl'atti vaghi e gli angelici costumi.</l></lg></quote></p>

<p>E 'l Boccaccio nel medesimo loco: <hi rend="italic">una turba di vaghe giovani</hi>. Dal primo  significato, cioè movimento, ne è tratto vagabondo, e da vagabondo, che è quel medesimo  che vago, ne è tratto il secondo, cioè desideroso; percioché una cosa che è in moto e va  vagando or quinci or quindi, par che accenda di sé maggior desiderio in altrui che una  che stia ferma e la quale noi possiam vedere a posta nostra. E con ciò sia che paia  necessario che tutte quelle cose che noi desideriamo, che noi le amiamo e non si potendo,  secondo che si è conchiuso di sopra, amar cosa che non sia o non ci paia bella, però ha  ottenuto l'uso del comun parlare, che vago significhi bello e vagheza belleza; ma in questo  modo particulare nondimeno, che vagheza significhin quella belleza che ha in sé tutte  quelle parti per le quali chiunque la mira forza gli è che ne divenga vago, cioè disideroso;  e divenutone disideroso, per cercarla e per fruirla stia sempre in moto col core, in viaggio  co' pensieri, e con la mente divien vagabondo. È adunque vagheza una beltà attrattiva,  inducente di sé disiderio di contemplarla e di fruirla; e però diciamo: "La tale è  vaghetta", quando parliamo d'una che ha un certo lascivetto e un certo ghiotto, con la  onestà mescolato e con   un certo attrattivo, come ha la Fiamminghetta. E Venere mi disse stanotte in sogno  che di qui a due anni verrà ancor de' fiori del vostro Prato una Pistolese, che si chiamerà  Lena, che porterà seco la vagheza negli occhi; e ce n'è anche qui tra voi una, la quale io  non vo' nominare, che, secondo il mio giudizio, ha assai dello attrativo.</p></sp>
<sp><speaker>MONA AMORRORISCA.</speaker> <p>Voi fate molto bene accioché tra noi non nascesse qualche  emulazione che fosse cagion di scandolo; ma senza che voi la nominiate, io veggo scolpito  nel vostro fronte quello che voi avete disegnato nel core; ma io non vi vo' dire più là,  perché chi la spiana la guasta.</p></sp>
<sp><speaker>CELSO.</speaker> <p>Gli altri indovinano alle tre e voi al primo; ma lasciamo or questo e torniamo  alle nostre promesse, secondo le quali ci resta a parlare della <hi rend="italic">Venustà</hi>. Or notate adunque. Dice Cicerone che sono due sorti di belleza, delle quali una ne  consiste nella venustà e l'altra nella dignità, e che la venustà è propria delle donne e la  dignità è propria delli uomini. Adunque, secondo costui, la cui autorità a voi donne  doverebbe bastare, tanto importa la dignità nell'uomo quanto la venustà nella donna;  percioché la dignità nell'uomo non è altro che uno aspetto pieno di vera nobiltà, pieno di  riverenzia e di ammirazione; la venustà adunque nella donna sarà uno aspetto nobile,  casto, virtuoso, riverendo, admirando in ogni suo movimento, pieno d'una modesta  grandeza, come vi può mostrare la Gualanda Forella, se voi la guarderete lontano da ogni  livore. E percioché quegli che, avendo poca cognizione, sogliono, nel biasimare coloro  che tutto il dì si affaticano per sapere, aver molta prosunzione, non dicessero che, per venir  questo nome venustà da Venere, che dai poeti è conosciuta per madre di tutte le lascivie  amorose, che egli non doverebbe ragionevolmente significare altro se non una belleza  lascivamente bella, io giudico esser conveniente, con un poco di ragioncella, cavar voi  d'error, se ci fuste, che nol credo, e coloro  che per questa cagione mi volessero biasimare, i quali sarebbon molti. Or notate.  Appresso gli antiqui scrittori son celebrate due Veneri: una, figliuola della Terra, con  operazion terrene e lascive, dalla quale e' voglion che si criino le veneree azioni; l'altra la  dissero figliuola del Cielo, con pensieri, atti, modi e parole celesti, caste, pure e sante, e da  questa seconda volsero che procedessero la venustà e le cose venuste e non le veneree. Ora aviamo a parlar dell' <hi rend="italic">Aria</hi>, e bisogna che qui voi porghiate gli orecchi dello  intelletto con ogni attenzione. Donne mie care, egli è un proverbio appresso de' Latini (e  di quanta auttorità fussero i proverbi appresso gli antichi le carte non solo di essi Latini,  ma degli scrittori greci, che ne son piene, facilmente lo dimostrano), dice adunque questo  proverbio: [latino]<hi rend="italic">conscientia, mille testes</hi>[italiano]; ch'importa tanto quanto a dire: "la  conscienzia pura e monda vale per mille testimoni". Presupposto adunque questo  proverbio come verissimo, diremo che tutte quelle donne, che hanno macchiata la  conscienzia di quella feccia che deturpa e 'mbratta la purità e netteza della volontà,  causata dal mal uso della ragione, per essere tutto il giorno trafitte dalla memoria della lor  colpa ed esagitate dalla prova dei mille testimoni della lor lesa conscienza, incorrono in  una certa malattia di animo, la quale continuamente le inquieta e le perturba. La qual  perturbazione e inquietudine genera una cotale disposizione di umori, i quali con i fumi  loro guastano e macchiano la purità della faccia e degli occhi massimamente; i quali, come  si disse di sopra, sono i ministri e i messaggieri del core e crianvi dentro un certo piglio, e,  come volgarmente si dice, una certa mal'aria, indice e dimostratrice della infirmità dello  animo, non altrimenti che si faccia il pallore delle guance e delle altre membra, le malattie  e le male disposizioni del corpo e la perturbazione ed esagitazione degli umori di quello.   Né vi paia strano che la malattia dell'animo perturbi le membra del corpo;  percioché la esperienza vel mostra tutto il dì nel dolore di esso animo, che bene spesso  procaccia al corpo febbre talor la morte. Conosciuto che voi avete qual sia la mal'aria,  indicatrice e dimostratrice della infezione dello animo delle ammalate già dette, facilmente  conoscerete la buona aria delle sane; ché, come ben dice Aristotele nel quinto  dell'<hi rend="italic">Etica</hi>, conosciuto che noi abbiamo uno abito contrario, forza ci è conoscere  l'altro contrario abito; nel medesimo loco, poco più basso, molto più chiaramente lo  dimostra, dicendo: "Se la buona abitudine del corpo si dimostra ne la sodeza e densità  della carne, forza è che la mala abitudine si dimostri con la fiacheza e rarità". Per il quale  discorso voi potrete conoscere apertamente che quello che si dice in una donna: "Ella ha  aria", non è altro che lo avere un certo buon segno, manifestante la sanità dell'animo, della  chiareza della loro conscienza; con ciò sia che dicendo aria semplicemente, per figura di  antonomasia, che noi per eccellenza forse propriamente diremo, e si intende della buona. E  la mal'aria, e non avere aria, importa un segno, un piglio, dimonstrante la malattia del  cuore e le macerie della contaminata conscienza.</p></sp>
<sp><speaker>MONA AMORRORISCA.</speaker> <p>Bella è stata veramente la dichiarazione di questo passo e  degna di gran considerazione, così per esser cosa vera, come nuova, e certamente degna  dell'ingegno vostro, assai più che dello intelletto nostro; nondimeno, per avercela voi così  apertamente dimostrata, noi ne siamo assai bene state capaci, ma altrove ci si riserberemo  ad  allargarci  nelle vostre lodi; e però, tacendo, aspetteremo quello che voi diciate della  <hi rend="italic">Maestà</hi>.</p></sp>
<sp><speaker>CELSO.</speaker> <p>Della maestà io non saprei che mi vi dire altro, se non che egli è una comune  usanza del parlar quotidiano, che, quando una donna è grande, ben formata, porta ben sua  persona, siede con una certa grandeza, parla con gravità, ride con modestia e finalmente  getta quasi uno odor di regina, allora   noi diciamo: "Quella donna pare una maestà; ella ha una maestà", il che è tratto  dal trono regale, dove ogni atto, ogni operazione debbe essere ammiranda e riverenda. Sì  che per questo la maestà non viene ad essere altro che il muovere e portarsi d'una donna  con un certo real fasto; d'una donna, dico, che sia di persona un poco alta e compressa. E  se voi volete vedere un certo essempio di questo, guardate la illustrissima signora contessa  da Vernio, che con quella regia presenza, atti, modi, parole, mostrerebbe sempre a chi non  la conoscesse altrimenti, che ella è sorella del molto magnifico signor mio, il signor  Gualterotto de' Bardi, e consorte accettissima del gentilissimo e modestissimo signor  Alberto; e finalmente, nata chiaramente e maritata altamente. E questo è quanto per ora mi  occorre dirvi della universal belleza e di tutte le sue aderenzie, senza che io pensi aver  satisfatto al desiderio vostro compiutamente.</p></sp>
<sp><speaker>MONA LAMPIADA.</speaker> <p>Percioché io son la più vecchia, io non doverei esser tenuta  prosuntuosa, se io risponderò per tutte; e però dico che voi ci avete sodisfatto molto  meglio che noi non aremmo saputo addomandare, ancor che da voi si possa aspettare ogni  gran cosa; pur nondimeno noi disideriamo confermarci nella nostra cognizione con lo  esempio di quella chimera che voi ci avete promesso di fare.</p></sp>
<sp><speaker>CELSO.</speaker> <p>Voi sete ben vecchia sì, e molto bene lo dimostrate, non col viso, che è fresco e  pulito quanto di altra (e sia detto con pace di tutte quelle che sono in questo luogo, se ben  non sete più in su quel fiore della giovaneza), ma sì ben con l'intelletto, con lo ingegno e  con tante vostre virtù, che meglio sarà tacerne che dirne poco; ché meglio non potevate  dire che dir chimera, percioché così come la chimera si imagina e non si trova, cosi  quella bella che noi intendiamo fingere, si imaginerà e non si troverà; e più tosto vedremo  quello che si vorrebbe avere per esser bella, che quello si abbia, non dispregiando per  questo la belleza di voi che sete qui presenti o delle altre che non ci sono; le quali, se bene  non hanno raccolto in loro lo intero, nondimeno  ne hanno tal parte, che basta loro per esser accarezate e anche per esser tenute  belle. Or vegniamo alla nostra chimera.</p></sp>
<p>Né prima aveva cominciato Celso ad aprir la bocca per darle principio, che in sul colle  comparse la bella Gemmula dal Pozo nuovo, tutta modesta, tutta gentile e veramente una  preziosa margherita; la quale, avendo avuto sentore di questa compagnia, come donna di  buono ingegno, era tratta all'odor di questi ragionamenti; e aveva seco quel chiaro  diamante che con la foglia di molte virtù nobilita la piaza di San Francesco; e appena  erano a mezo il monte, che quasi tutte le altre giovani, che erano per l'orto, cantando e  ridendo, e, come in simil lati si costuma, motteggiando, gli vennero a chiamare; in modo  che Celso fu forzato abbandonar l'impresa e andarsene con loro ad una bella merenda, che  aveva ordinata mona Simona de' Benintendi, savia e veneranda matrona fiorentina e  moglie del padron dell'orto; la quale è tanto da bene, che per dir parte di sue lode  bisognerebbe allungar troppo le parole. E fornita che fu la merenda, e' si ballò e si cantò e  fecesi tutte quelle cose che in una onesta brigata di nobili e virtuose donne e di gentili e  cari giovani si conviene; e così durarono, insino che fu ora che ognuno se ne tornasse a  casa sua.</p></div1>

<div1><head>DELLA PERFETTA BELLEZA D'UNA DONNA DI MESSER AGNOLO  FIRENZUOLA. DISCORSO SECONDO</head>

<p>Percioché nelle giovani, che in sul monte si erano ritrovate al passato  ragionamento, era rimasto uno intenso desiderio di vedere la composizion di quella bella  che Celso aveva promesso loro di dipignere in sul monte, però pregarono mona Lampiada  che ordinasse per un altro giorno un luogo, dove si potesse dar fine al desiderio loro;  laonde ella, che non men volentieri di loro ascoltava le parole di Celso o simulava almeno,  fattolo dal suo marito, che ancora egli era uomo d'ingegno, invitar, per la prima festa che  venne, a casa sua, con le dette giovani e altre e altri parenti loro fecero una onesta veglia;  dove che, poi che Celso fu tanto pregato quanto si conveniva, che e' seguitasse, dopo una  modesta scusa così incominciò:</p>
<p>- Egli è chiara cosa che la natura è stata sempre larga e liberale donatrice delle sue grazie  allo universale e comun gregge degli uomini; non di meno in particolare e' non pare già  che sia intervenuto il medesimo, anzi possiamo affermare per isperienza cotidiana che ella  sia stata molto avara e molto scarsa; percioché, come eziandio dicemmo alla giornata  passata, ella ha ben dato ogni cosa sì, ma non a ognuno, anzi a fatica una per uno. La qual  cosa volendo gli antichi poeti dimostrare, la finsero una donna piena di mammelle, delle  quali non ne potendo lo uom pigliare più ch'un capezol per volta, non può   tirare a sé se non una picciola parte del suo nutrimento. E inoltre, se voi  considererete bene la natura della poppa, voi troverete che, ancor ch'ella sia di quella  ubertà e abondanza che sa ognuno, non però ne getta il latte in bocca da per sé, ma  bisogna suggerlo; che non significa altro se non che in di molte cose bisogna che noi o per  acquistarle o per abbelirle o per mantenerle ci affatichiamo con arte, industria e ingegno. E  percioché il canale donde esce il latte è stretto e a fatica ne viene una gocciola per volta  possiamo considerare che volser dire che la natura non dà le grazie ne' particolari  doppiamente, ma a fatica una per uno, a una per volta. E di qui aviene che delle belle  perfettamente se ne trovan poche, che chi ha bella persona non ha il viso dilicato, come  mona Altea dalle tre Gore; e chi il volto dilicato, ha la persona corta, come mona Fiore dal  Campanile; e chi è di bellissimi occhi addornata, come mona Lucida della via de' Sarti,  non ha belle carni, in modo che a volerne disegnare una che sia, se non in tutto, almeno  nella maggior parte perfetta, egli è necessario, come vi si disse all'altro ragionamento,  pigliar l'eccellenza delle belleze delle particolari parti di tutt'a quattro voi e fingerne una  bella carne come noi disideriamo. Ma inanzi che noi vegnamo alla figura, io voglio che  noi maciniamo, prima i colori; e non solamente il bianco e 'l nero, i quali, secondo gli  scrittori, tengono il primo luogo, ma tutti quegli che ci fanno di bisogno, accioché poi  non ci abbiamo a scioperare quando saremo in sul lavoro. Sono adunque i colori che ci  fanno di mistiero il biondo, il lionato, il negro, il rosso, il candido, il bianco, il vermiglio e  lo incarnato. Dovete adunque sapere che il color biondo è un giallo non molto acceso né  molto chiaro, ma declinante al tané, con alquanto di splendore, e se non in tutto simile  all'oro, nondimeno da' poeti spesse volte aguagliato a lui; ché sapete che e' dicon spesso,  come il Petrarca in più luoghi, che i capegli sono di fine oro:
<quote rend="block">
<lg>
<l>Tessendo un cerchio all'oro terso e crespo.</l>
<l>Erano i capei d'oro all'aura sparsi.</l></lg></quote></p>

<p>E voi sapete che de' capegli il proprio e vero colore è esser biondi. Il lionato è di due  ragioni; delle quali una ne pende nel giallo, e questo non è per noi; l'altra allo oscuro, e  chiamasi tané, e di questo ce ne basterà due pennellate.</p>
<p>Il negro non ha bisogno di molta dichiarazione, percioché ognuno il conosce; e quella  Fiorentina, che da voi è stata ben ricevuta, se ne vale assai; il qual colore quanto più è  chiuso e più ascende all'oscuro, tanto più è fine, tanto più è bello. Il rosso è quel colore  acceso che dipinge la grana, i coralli, i rubini, le foglie dei fiori di melagrana e altri simili;  e trovasene del più acceso e meno acceso e del più aperto e meno aperto, come si vede  nelle cose allegate. Il vermiglio è quasi una spezie di rosso, ma meno aperto; ed è quello  finalmente che somiglia le guance della bella Francolina di Palazuolo quando l'ha stiza, la  qual fanciulla a me par che porti il vanto delle vive incarnazioni in questa terra; ma  lasciamo ir questo e torniamo al colore vermiglio, il quale ci mostra a punto a punto il vino  che noi Toscani chiamiam vermiglio. L'incarnato, altrimenti imbalconato, è un color  bianco, ombreggiato di rosso o un rosso ombreggiato di bianco, simile alle rose che  incarnate o 'mbalconate si chiamano; le quali rose, percioché, quando vennero in questi  paesi, che non ha gran tempo, erano tenute in tanto pregio che chi ne aveva pur una, in bel  vasello d'acqua ripieno, perché verde e fresca si mantenesse, mettendola, per mostrarla ai  vicini, la poneva in sul balcone, come cosa nuova e rara; dalla qual cosa ella si acquistò il  nome di imbalconata.</p>
<p>Che differenza fusse tra 'l bianco e 'l candido, percioché all'altro  ragionamento io ve lo divisai pienamente, non accade al presente di riplicarlovi. Avendo macinato i colori che ci facevano di mestieri per la nostra figura, potremo con  maggior facilità cominciarla; e la prima parte che noi aviamo a disegnare,  voglio che  siano i <hi rend="italic">Capegli</hi>, a cagione che noi non ce li scordassimo come l'altra volta. I capegli  adunque, secondo che mostrano coloro che ne hanno alcuna volta su per le carte ragionato,  vogliono essere sottili e biondi e or simili all'oro, ora al mèle, ora come i raggi del chiaro  sole risplendenti, crespi, spessi, copiosi e lunghi, come ben mostra il sopranominato  Apuleio nel già detto luogo; il qual della importanza loro, della essenza e d'ogni loro  qualità e accidente parlando, dice queste quasi formal parole, se io le saperò ridire in  nostra lingua come le suonano nella latina, che è impossibile; pur provianci. Dice adunque  così:</p>
<p>Se voi rimoverete dal lucido capo di qual si sia bellissima giovane lo splendore del chiaro  lume dei biondi capegli, voi lo vedrete rimaner privo d'ogni belleza, spogliar d'ogni  grazia, mancar d'ogni leggiadria; s'ella fussi ben quella che nel ciel concetta, nata nel  mare, dalle onde nutrita, la stessa Venere, nel mezo delle Grazie, accompagnata dai suoi  Amorini, cinta col balteo della lascivia, fregiata dalle blandizie, dipinta dalle soie, ornata  con mille dolci e lusinghevoli inganni, Venere dico, la bella Venere, che tra le tre  bellissime Dee, bellissima giudicata, ne riportò il pomo della belleza. Questa adunque,  senza la luce, senza lo splendore, senza l'ornamento degli aurati capegli, ad alcuno non  piacerebbe, se ben fusse il suo Vulcano, il suo consorte, il suo dolcissimo amante. Che  bella cosa è vedere una leggiadra donna, quando con frequente sobole gli spessi capegli  cumulano il bel capo, o vero sparsi con prolisso ordine se ne spandono in sulle spalle! I capegli adunque, secondo che ne mostra questo valente uomo, sono alla  perfezion della bella donna di tanta importanza e meritan tanta cura e tanto onor si deve  loro, che, oltre a quel che si è detto, Dione, scrittor greco nobilissimo, facendo quella bella  orazione in lode loro, pose tra gli uomini ignavi e da poco coloro che con i calamistri, ferri  atti ad intrecciarli, non attendevano alla lor cura, mostrando che gli antichi dormivano in  terra e, per non li guastare, li tenevano sospesi sopra certi legni; per il che si vede che e' ne  facevan tanto conto, che per quelli egli tenevano in poco l'agio e la quiete del dolce sonno,  unico e vero riposo di tutte le fatiche umane. Che più? I Lacedemoni, nutriti sotto le severe  leggi di Licurgo, tanta cura ne tenevano, che noi leggiamo che quegli trecento che  combatteron con Dario re de' Persi sì animosamente, che altro non gridan le antiche storie,  mentre attendevano la sanguinosa giornata, non intermisero la cura dei capegli; e il grande  Omero dà per precipuo ornamento della belleza del suo Achille lo splendor de' copiosi  capegli. E quando il già più volte allegato Apuleio ha mostro dove consista la lor belleza,  soggiugne queste parole:</p>
<p>Tanta è la dignità della chioma, che ancor che una bellissima donna molto sontuosamente  si abbigli d'oro e di perle e di ricchissime vesti si ricuopra e con quelle fogge e quelle gale  che si possano imaginare vada adobbata, se ella con vago ordine non si avrà disposti i  capegli e con dolce maestria assettati, mai non si dirà ch'ella sia né bella né attillata. Poi che noi abbiamo conosciuto di quanta importanza siano i capegli e come hanno da  essere fatti, possiamo considerare che quegli di Verdespina hanno tutte quelle parti che noi  aviamo ragionato; e però gli piglieremo per la nostra figura.</p>
<sp><speaker>SELVAGGIA.</speaker> <p>Lena, porta qua le forbice che la se gli tagli. Ma come volete voi  ch'ella se gli tagli, rasente?</p></sp>
<sp><speaker>CELSO.</speaker> <p>Io non voglio che la si tagli rasente, né con le forbici, ma col coltello della  imaginazione. Ma vedi se questa Selvaggia vuol la baia affatto affatto de' casi miei! e pure  ha 'l torto, ché io non la voglio già de' suoi; ma pazienza! Forse che il tempo le farà un dì  conoscere lo error suo, poi che altro non ci giova. Ma per tornare a casa, poi che noi  abbiamo i capegli biondi, sottili, assettati, crespi, copiosi, lunghi, risplendenti e bene  abbigliati, e' bisogna trovar la persona dove porgli, accioché non ci intervenisse come a  colui al quale furono donate certe piante, che, mentre che e' cercava d'un orto dove porle,  le si seccarono; e così, per inabilità del ricevente, fu il presente gittato via.</p></sp>
<sp><speaker>SELVAGGIA.</speaker> <p>Dunque, Verdespina, tu hai fatto bene a non te gli tagliare ancora, ché,  come troppo squisito che egli è, e' sarebbe forse stato tanto a trovar la persona dove porli;  ché non è uom che si contenti così al primo; e forse in quel mezo e' si sarebbon guasti.</p></sp>
<sp><speaker>CELSO.</speaker> <p>Se io sono troppo squisito o s'io son di gran contentatura, niuna è qui che  meglio di te saper lo possa; non di meno io ti ho pure in questo fatta bugiarda,  percioché  la <hi rend="italic">Persona</hi> io la ho già bella e trovata, ed è quella di mona Amorrorisca; percioché  ella è di quella stessa grandeza che noi ricerchiamo o poco più o poco meno, anzi a  bastanza, se gli occhi, fidi misuratori della belleza, non mi ingannano. Piace la persona che  è complessa, quando ch'ella getti fuori i membri svelti e destri, che li mostri ben collocati  e con debiti spazii e rettamente misurati; ma non la vorrei né soverchio grossa, né molto  grassa.</p></sp>
<sp><speaker>SELVAGGIA.</speaker> <p>E pur la Iblea Soporella è molto ben grassa; non di meno è ancora una  bellissima giovane e porta così ben quella  sua persona, così intera, così svelta, così agile, così destra. Oh Dio! Egli è pure un  piacere a vederla caminare.</p></sp>
<sp><speaker>CELSO.</speaker> <p>Le son di quelle che noi aviam detto mille volte; coteste son grazie che toccano  a pochi e non intraviene così universalmente a ognuno; cotestei ha una maestà in quella  persona, una venustà in quegli occhi, una grazia in quel viso, una grandeza in quella  andatura, che e' par che la grasseza vi abbia portata la belleza e la destreza; le quali ella  suol tor tutte le altre volte; e lasciando stare il garbo, la maniera, la gentileza e il  bell'ingegno e tutte le altre doti dello animo, io la giudico per una delle belle donne di  queste contrade e sammi male che ella non sia oggi qui con esso noi.</p></sp>
<sp><speaker>MONA LAMPIADA.</speaker> <p>Io avevo mandato per lei, ma percioché, per la morte del padre e  per la malattia del marito, ella è ne' travagli che voi vi sapete, non le è parso convenevole  l'andare a veglia; che me ne sa un gran male, ché la rifioriva ogni cosa.</p></sp>
<sp><speaker>CELSO.</speaker> <p>Or, per tornare alla persona, diciamo che voi, mona Amorrorisca, la avete tra 'l  magro e tra 'l grasso, carnosa e succosa, in una proporzione accommodata, dove si posa lo  agile e destro, insieme con un certo che, che dà odor di regina; il suo colore non è quel  bianco che declina al pallore, ma colorito di sangue, il quale molto fu in pregio apo gli  antichi. Deve essere mossa la persona della gentil donna con una gravità e con un certo  gentil modo, che la porti intera, ma non intirizata, sì che ella mostri quella maestà che noi  dichiarammo di sopra; delle quali tutte cose per averne voi la maggior parte, siam forzati a  porvi su i capelli di Verdespina; e così andremo cercando della fronte. La <hi rend="italic">Fronte</hi>  ha da essere spaziosa, cioè larga, alta, candida e serena; l'alteza (che si  intende dal principio della discriminatura  insino ai confini delle ciglia e del naso; e voglion molti che questa sia la terza  parte del viso, facendo l'altra sino al labbro di sopra della bocca, e la terza il restante  insino a tutto il mento), l'alteza adunque ha da essere tanta quanta è la metà della sua  largheza; e però deve essere due volte tanta larga quanta è alta una, sì che dalla largheza si  ha a pigliare la lungheza e dalla lungheza la largheza. Abbiam detto candida, percioché la  non vuole essere d'una biancheza dilavata, senza alcuno splendore, ma rilucente quasi in  guisa di specchio; non per acque o per lisci o per imbratti, come quella della Bovinetta del  Maleficio, che, s'ella fusse pesce da friggere, si potrebbe comprare più un quatrin la libbra,  percioché e' non accadrebbe infarinarlo; ma la non è né da vendere né da friggere.  Deve essere il tratto della fronte non piano piano, ma declinante in guisa che fa l'arco  verso la cocca, e tanto dolcemente, che a fatica si paia; e dalla volta delle tempie vuol poi  scender con maggior tratto. Chiamanla i nostri poeti serena, e meritamente, percioché  come il cielo è sereno, quando e' non vi si vede nebula o macchia veruna, così la fronte,  quando è chiara, aperta, senza crespe, senza panni, senza liscio e quieta e tranquilla, si può  meritamente addomandare serena; e percioché come il cielo, se avien che sia sereno,  genera una certa contentezza nello animo di chi lo mira, così la fronte, che noi chiamiam  serena, per via dell'occhio contenta l'animo di coloro che la riguardano; come interviene a  me, guardando quella di mona Lampiada, la quale, avendo tutte le proprietà che io vi ho  racconte, sarà buona a mettere sotto ai capelli di Verdespina. Arroge assai alla serenità già detta lo splendor degl'occhi, i quali, ancor che sien fuor de'  confini della fronte, non di   men paion come nel cielo i due maggior luminari; de'quali, cominciandoci alle  <hi rend="italic">Ciglia</hi>, aviamo a parlare al presente, togliendone lo essempio da Verdespina; la  quale le ha simili al color dell'ebano, sottili e con li peli corti e molli, come se fussero di  fine seta; e dalla parte del mezo verso le loro estremità, vanno diminuendo, con una certa  dolceza, dall'una parte insino alla concavità o vero fossa dell'occhio, verso il naso, e  dall'altra insino a quella che è verso l'orecchio, e quivi finiscono. Viene poi l' <hi rend="italic">Occhio</hi>, il quale in quella parte di rotondità o vero globo visivo,  eccettuato la pupilla, deve essere di color bianco, pendente un poco nel fior del lino, ma  tanto poco, che a pena si paia; la pupilla poi, salvo quel circuletto che l'ha nel mezo, non  vuole essere perfettamente nera, ancor che tutti e poeti greci e latini e i nostri ancora, con  una voce medesima, gridino occhi neri e tali averli avuti la Dea della belleza  s'accordassero tutti; nondimeno non mancò chi i cesi lodasse, che sono pendenti nel color  del cielo; e così fatti averli avuti la bella Venere si trova scritto da fedelissimi autori; e tra  voi è donna e da me e da molti altri per bellissima reputata, che, avendoli tali, par che ne  acquisti grazia. Non di meno, l'uso commune par che abbia ottenuto che il tané oscuro  tra gli altri colori ottenga nell'occhio il primo grado; il nero morato non è da lodar molto,  percioché e' genera scureza e guardatura un po' crudetta; e il tané, ma scuro, cria una  vista dolce, allegra, chiara, e mansueta; e nel volger gli occhi dà loro un non so che di  grazia attrattiva, onesta, pungente; la quale io non voglio dichiarare ora altrimenti, se non  col mostrarvi quelli di mona Lampiada, ai quali non manca alcuna delle dette parti. Vuol  l'occhio, oltre alle già dette cose, e come è il suo ancora, esser grande, rilevato, non  concavo, non in dentro; ché la concavità fa fiera guardatura e il rilevato bella e modesta;  e Omero, volendo lodare quelli di Giunone, disse che egli erano simili a quelli del bue,  volendo inferire che egli eran tondi, rilevati e grandi;  molti han detto che vorrebbono essere lunghetti, altri ovati, che a me non dispiace.  Le palpebre, quando son bianche e vagheggiate con certe venuze vermigliette, che a fatica  si veggano, fanno grande aiuto alla universal belleza dell'occhio; i peli delle quali  vogliono essere raretti, non molto lunghi, non bianchi, ché oltre al far deformità,  raccortano il vedere; né mi piaccion molto neri, che farebbon la vista spaventata. Quella  fossa che circonda l'occhio non vuole essere molto affonda, né troppo larga, né di  colore diverso dalle guance; e però avvertiscano le donne, quando si lisciano (quelle dico  che son brunette), percioché bene spesso quella parte male atta a ricevere il color del  liscio o l'impiastro per meglio dire, per quella concavità o a ritenerlo per la mobilità delle  palpebre, fa una divisa che mostra male; e la vicina di mona Teofila incorre spesso in  questo errore. Li  <hi rend="italic">Orecchi</hi>, che col color si dipingon più simili ai balasci che a' rubini, anzi si  coloriscon con le rose imbalconate e non con le rosse, voglio io da te, Selvaggia; alla cui  belleza, come ben mostrano i tuoi, è necessario una forma mediocre, con quelle lor  rivolture ordinate con garbo e con conveniente rilevo, ma di più vivo colore che le parti  piane; e quello orlo che li circonda intorno intorno, debbe trasparere e risplendere di rosso,  simile alle granella delle melagrane; e sopra tutto to' lor la grazia l'esser fiacche e  languide, così come gliela porge l'esser salde e bene attaccate. Delle <hi rend="italic">Tempie</hi>  non ci è molto che dire se non che fa mestier che le sien bianche e  piane; non incavate, né soverchio rilevate; non umide, non sì strette, che paia che ci  serrino il cervello, che significherebbon deboleza di cervello; le quali tanto son belle  quanto somiglian quelle di mona Amorrorisca, e   quanto l'arte del portarvi su e capegli o più alti, o più bassi o più crespi o più  distesi o più folti o manco spessi, le accresce, le diminuisce, le allarga, le strigne, le  allunga, le scorta, secondo che fa loro di bisogno, o quanto un picciol fiorellino le  racconcia.</p></sp>
<sp><speaker>MONA LAMPIADA.</speaker> <p>Quando io era fanciulla, noi non ci amaiavamo, come fanno al dì  d'oggi queste nostre, che si metton tanti fiori e tante foglie, che paion bene spesso un vaso  di gherofani o di persa; ed evene di quelle che paiono un quarto di capretto nello stidione,  che vi si pongono insino al ramerino; che a me par pur la più sgarbata cosa del mondo. E a  voi che pare, messer Celso, di questo?</p></sp>
<sp><speaker>CELSO.</speaker> <p>Non troppo bene, se io ve ne ho a dire il vero; e questo errore aviene,  percioché le non sanno per che cagione anticamente fusse trovato il portar de' fiori  nell'orecchio, delle gentildonne parlando; percioché le villanelle, non avendo né altro  oro né altre perle, se ne empiono, come sapete, senza ordine, senza modo e senza  numero; e quella straccuratagine  fa in loro belleza.</p></sp>
<sp><speaker>MONA LAMPIADA.</speaker> <p>Io penso che ancor dalle gentildonne fusse trovato il portar de'  fiori come per un certo domestico ornamento, in vece delle perle e dell'oro; percioché  non tutte le nostre pari hanno il modo di abbigliarsi con i sassi d'Oriente o con le arene del  Tago; e però fu necessario pigliar delle riccheze degli orti de' nostri paesi; ma poi ognuno  ha atteso a por su, sì che par talvolta che elle abbiano un festone intorno al viso o una  chintana; ma anche l'acque e' lisci furon trovate   per levare i panni, le lentigini e cotali altre macchie, e oggidì servono per  intonacare e per imbiancare il viso, non altrimenti che la calcina o 'l gesso si faccia la  superficie delle mura; e credon forse queste semplicelle che gli uomini, ai quali le cercan  piacere, non conoscano quegli imbratti, i quali, lasciamo star che le logorino e che le  facciano diventar vecchie inanzi al tempo, guastan loro i denti e fannole parer maschere  tutto l'anno. Considerate un poco mona Betola Gagliana, chi la pare; quanto più si ritira,  quanto più si azima, tanto par più vecchia; anzi non pare altro se non un ducato d'oro stato  nell'acqua forte; che non le averebbe così, se, quando ell' era fanciulla, la non si fusse tanto  strebbiata. Io per me, se mi son punto mantenuta (che non lo so, ma basta che altri il dice),  non è stato per altro se non che l'acqua del pozzo fu sempre il mio liscio e sarà quel della  mia figliuola, insinché la starà dove me; poi abbisele cura il marito. Ma diteci la cagione  del portar de' fiori, che nel vero io mi son dilungata un poco troppo da casa; ma scusimi il  giusto odio che io porto a questi intonacati.</p></sp>
<sp><speaker>CELSO.</speaker> <p>Voi doverete sapere che ordinariamente si dorme più in su la tempia destra che  in su la sinistra; laonde avviene che quella parte, per essere più depressa e più ammacata,  viene avallare alquanto più che l'altra; come eziandio si vede nelle barbe degli uomini, le  quali per la medesima cagione sempre son men folte nella destra che nella sinistra parte.  Ora percioché e' faceva mestiero alzare la parte avallata, con un poco d'arte costumaron  le gentil donne porvi alquanti fiori, ma piccioli e gentili, che la sollevassero e alzassero un  poco, ma in modo che e' non facessero sparir l'altra; e furon di due sorti, ma d'un color  medesimo, e il quale più tosto aiutasse che e' togliesse la frescheza alle vermiglie guance e  al candor di tutto il viso, com'è l'azurro; e tolsero i fior cappucci e i fioralisi, i quali per  questa cagione si acquistaron que' nomi. Percioché,   come voi dovete aver sentito dire, le donne anticamente portavano in capo certe  acconciature che si chiamavan cappucci; e percioché quei fiori si mettean sotto a quei  cappucci, però furon chiamati fior capucci, quasi fior da capucci; i quali venivano a punto  a ricoprir quella tempia avallata, della quale abbiam parlato di sopra. I fioralisi, percioché  avevano il gambo un po' più lungo, e più si potevano estendere verso il viso, furon  chiamati fioralisi, quasi fior da visi o fiori atti allo adornamento del viso. Usaronosi ancora  le viole mammole, per quel poco del tempo che le duravano, e per colore e per grandeza  quasi simili ai già detti fiori; e furon chiamate viole mammole, quasi volessero dire fiori  da mammole; e però le chiamò il Poliziano mammolette verginelle, quasi volesse inferire  che egli eran fiori o vero viole da fiorir verginelle. Le viole che molti dall'odore chiamano  gherofani, le rose e altri simili fior più grandi e odoriferi si portavano in mano a quei  tempi; e accioché con quel color troppo acceso e' non imbiancassero il natural color del  rosseggiante volto, e' non se gli mettevano in sulle guance; ché ben sapete quanto il color  rosso è ordinariamente nimico della incarnazione delle belle guance e di tutta la carne di  voi altre donne; e maravigliere'mi come se ne trovasse alcuna che se ne vestisse, se non  ch'io veggio ch'ogni cosa si fa a caso e che questa arte dello abbigliare e vestire e  acconciare le donne è perduta. Che gofferia è egli a vedere un paio di manichini foderati di  pelle a un luchesino coi brodoni scempi! Non s'accorgon elleno che quel fodero fa gonfiar  quei manichini e che' brodoni spariscono, che 'l braccio par che rimanga storpiato? Oh,  che bel vedere è l'imbusto senza un profilo intorno al collo o senza una mostra, ma  semplice semplice! Adunque solo alle braccia dal gomito in giù fa freddo, e però si  foderano, e non al resto della persona? Oh, gran scioccheza! Oh, gran gofferia! Oh, cosa  sgarbata! e pur s'usa e pur la vediam  fare a coloro a cui puzano i fior di melarance. Ma torniamo a' nostri fiori, di  grazia: dico adunque che e' vennero poi certe mone Ciolle , le quali, senza considerar la  cosa troppo per il minuto, veggendo che un di quegli fioretti porgeva tanta grazia, a uso di  sofiste fecer questo argumento fra loro: "Se un picciolo fiorellino fa tanta vagheza, che  farà un grande? E se uno o due, che faranno dieci o dodici e un mazo?" E cominciarono a  por su, come voi vedete, senza considerar se la testa è larga, se 'l viso è lungo, se le tempie  son fonde, s'elle son rilevate. Se la moglie di Panfilo facesse a mio modo, la se ne  metterebbe forse manco; la quale, avendo  un po' le tempie in dentro, con que' gherofani  ch'ella si pone alle gote (e forse ch'ella non se gli mette giù basso!), non solamente si fa  sparire il color delle guance, che non ha da vendere, ma col sollevarle più che non le  bisognerebbe, mostra che le tempie sien più avallate che le non sono; e ponetevi cura  come voi la vedete, che voi vi accorgerete s'io vi dico il vero o s'io me ne intendo. Le <hi rend="italic">Guance</hi> non accadrebbe descriverle altrimenti, percioché noi aviamo lo  esempio perfetto avanti con le tue, Selvaggia; le quali, benché con queste mie parole  abbiano ripreso colore, onde se nulla lor mancava, or gnene avanza, io torrò per questa  mia figura; non di meno per servar l'ordine incominciato e per maggior dichiarazione, dico  che le guance bramano una biancheza più rimessa che quella della fronte, cioè un poco  men lustrante; la quale, partendosi dalla loro estremità, pura neve, vadian, insieme col  gonfiamento della carne, crescendo sempre in incarnato sì ch'è  in guisa d'un monticello,  ch'in su la cima finisca con la sembianza di quel rosseggiare che si lascia il sol dietro,  quando con buon tempo lascia questo   nostro emispero; ché ben sapete che non è altro ch'un candore ombreggiato di  vermiglio. Restaci a pigliare il  <hi rend="italic">Naso</hi>, il quale P della maggior importanza che cosa che sia sul  volto, o volete dell'uom o della donna; ché, come vi si disse l'altro giorno, chi non ha il  naso nella total perfezione, è impossibile che apparisca bella in profilo; che la moglie del  Sarto de' Cavagli, che pare in faccia qualche cosa, in profilo pare una befana; e  considerandola io una mattina che ella udiva messa alla Capella avanti alla Selvaggia, mi  accorsi di quel suo mancamento. Ma torniamo al naso, la misura del quale avendovi  mostro all'altra giornata, non accade or replicare; ma chi se la fusse scordata o non vi fusse  stato, guardi quello di Verdespina, che se ne ricorderà; percioché ella, come se fusse una  nuova Giunone, l'ha in tutta perfezione. Il quale, oltra alla misura per seguir l'ordine  cominciato, vuol più tosto pendere nel piccolo e nello affilato e dal suo principio e base,  che è sopra la bocca, e sulla sua punta; e desidera con un segno di rivoltura mostrarla  distinta con un poco quasi di soprasalto colorito, ma non rosso, con una quasi invisibil  linea, che pur mostri partire ambodue le nari; le quali debbono rilevare un poco in sul  principio, di poi abbassandosi dolcemente salire alla fine, sì che con ugual tratto sempre  diminuiscano; ma quando al fine della cartilagine e 'l principio del solido del naso  s'alzasse un poco poco di rilevato, non aquilino, ch'in una donna comunemente non piace,  ma quasi un nodo in un dito, darebbe grazia, anzi sarebbe la vera perfezion del naso; la  parte da basso, cioè tutta la cartillagine, e massime l'orlo di quella, desidera il color simile  all'orecchio; ma forse anche meno acceso, purché non sia bianco bianco, come se li  facesse freddo. E vogliono le nari essere asciutte e nette; che molte, e massime al confine  delle guance, avendole alquan-  to umidette, alle volte hanno un certo non so che,  senza che, a voler significare che uno sia uom di buon giudizio, il proverbio latino dice:  [latino]<hi rend="italic">"Est homo emunctis naribus"</hi>, [italiano]che significa: "egli è uom che ha le nari  asciutte". Non è bello il naso arricciato; impercioché, oltre a che significa la persona  soverchio sottoposta alla stiza, e' guasta il profilo; come si può vedere nella moglie di quel  nostro prete che governa il pupillo a Pistoia, la quale fuor di questo è una bellissima  giovane; ed è brutto quello che sta tuttavia per caderne in bocca; ma piace quello che è  pari in tutta la sua posatura, come è finalmente il tuo, Verdespina, pieno d'ogni grazia e  d'ogni belleza. Eccoci alla <hi rend="italic">Bocca</hi>, fontana di tutte le amorose dolceze, la quale disidera più tosto  pendere nel picciolo che nel grande; né deve esser aguza, né piatta; e nello aprirla,  massime quando si apre senza riso o senza parola, non averia a mostrar più che cinque  denti, insino in sei, di quei di sopra. Non sien le labbra molto sottili né anche soverchio  grosse, ma in guisa che il vermiglio loro apparisca sopra lo incarnato che le circonda; e  voglion nel serrar della bocca congiungersi pari, che quel di sopra non avanzi quel di  sotto, né quel di sotto quel di sopra; e voglion fare verso il lor fine una certa diminuzione  diminuita in angulo ottuso:  come è questo; ma non come lo acuto o come il mento. Egli è ben vero che, quando il labbro di sotto, e massime quando la bocca è aperta,  gonfia un poco nel mezo più che quel di sopra, con un certo segno che mostri quasi di  dividerlo in due parti, che quel poco di gonfiamento dà gran grazia a tutta la bocca. Tra il  labbro di sopra e quel che voi chiamate il mocol del naso, vuole apparire eziandio una  certa dimensione, che paia un picciol solco e poco a dentro, seminato di rose incarnate. Il  serrar la bocca qualche volta, con un dolce atto e con una certa grazia, dalla banda dritta e  aprirlo dalla manca, quasi ascostamente soghignando, o mordersi talora il labbro di sotto  non affettatamente, ma quasi per inavertenza, che non paressero attucci o lezi, rare volte,  rimessamente, dolcemente, con un poco di modesta lascivia, con un certo muover d'occhi,  che or riguardino fissamente e allora allora rimirino in terra, è una cosa graziosa, un atto  che apre anzi spalanca il paradiso delle delizie e allaga d'una incomprensibile dolceza il  core di chi lo mira disiosamente. Ma tutta questo sarebbe poco, se la belleza dei <hi rend="italic">Denti</hi> non concorresse coll'essere  piccioli, ma non minuti, quadri, uguali, con bello ordine separati, candidi e allo avorio  simili sopra tutto, e dalle gingive, che più tosto paiano orli di raso chermisino che di  velluto rosso, orlati, legati e rincalzati; e se per sorte  accadesse  che  la punta della   <hi rend="italic">Lingua</hi>  si avesse a vedere, che sarà di rado, porgerà vagheza, struggimento e  consolazione, s'ella sarà rossa come 'l verzino picciola, ma non appuntata, né quadra. E  mona Lampiada ha la grazia universal di tutta la bocca, come io la disidero; la Selvaggia  delle labbra, che le ha maravigliose; mona Amorrorisca dei denti e Verdespina delle  gengive e della lingua; sì che con tutte a quattro voi noi faremo una bocca delle più belle  che mai fossero, non   pur dipinte, ma imaginate; però ciascuna di voi mi darà la parte sua per il ritratto  della mia chimera. E da te, Verdespina, voglio il  <hi rend="italic">Mento</hi>,  che tra i vostri, che son bellissimi tutti, egli  mi pare il più bello, percioché non è arricciato, né aguzo, ma tondo e colorito nel suo  rialto d'un color vermiglietto, un poco acceso. E ha, dalle labbra, di sotto dove e' termina,  alla parte del ceppo, dove e' comincia, ma con una certa dolceza, che più tosto si può con  la mente considerare che esprimere con le parole, e dalla parte da basso ascendendo verso  il labro sino a meza via, a perdere più tosto di colore che no, ché lo racquista seguitando  poi il piacevole viaggio verso il labbro. Un poco di fossicella nel canto che si disse all'altro  ragionamento, è sua propria e particolar belleza; la qual cosa molto ben mostrò di  conoscere il Vallera, cantando le belleze della sua druda, quando e' disse:
<quote rend="block">
<lg>
<l>La Nencia mia ha un buco nel mento,</l>
<l>che rabbellisce tutta sua figura.</l></lg></quote></p>

<p>Ecco che anche i contadini, che son ripieni d'un buon iudizio naturale, conoscono  anche eglino la perfezion della belleza. Se il mento già detto vien poi declinando verso la  gola e percuote in una picciola soggiogaia, acquista alla universal belleza pure assai e  nelle grasse è precipuo ornamento e un dolce compagno delle belleze della gola. La <hi rend="italic">Gola</hi> vuol essere tonda, svelta, candida e senza una macchia, e far, nel volgersi  or qua e or là, certe piegature, che mostrino or l'una or l'altra delle due corde che mettono  in mezo le canne vitali, con una vagheza dolce a contemplare,   difficile a raccontare; nell'abbassarsi vorrebbe far certe rughe circulari, in forma di  monili o vero collane, che la circondino; nello alzarsi vuol distendersi tutta e quasi imitare  la lascivetta palomba, che abbia il collo d'oro e d'ostro dipinto. Piace la gola con la sua  pelle dilicatissima svelta, che penda più nel lungo che nel corto; mostri al confino del petto  un poco di fontanella, tutta piena di neve; ma sopra, e quasi a pie' del soggolo del mento,  un poco poco di rilevo, ma non tale che, come negli uomini paia il ritenuto pomo del mal  consigliato Adamo. E percioché io ve la ho descritta di mano in mano con lo esempio  della bella Selvaggia, non vi doverete maravigliare se per un pezo io la ho riguardata sì  interamente. Dunque torremo la sua come bellissima tra quante io ne vedessi forse già mai  e porrenla al nostro disegno; la quale supplirà molto più con lo effetto che io non ho  saputo dipingervela col rozo penello delle mie parole. E dalla gola scendendo alle <hi rend="italic">Spalle</hi>, diciamo che, quando ell'hanno una certa  quadratura, come le vostre, mona Amorrorisca, dolce dolce, e son larghe, percioché il  gretto le offende, sono nella vera perfezione. Sia il <hi rend="italic">Collo</hi> bianco, ma un poco rosseggiante, se non in tutto uguale, almeno che gli  umeri non gonfino sì, che pendano punto punto al gobbo; e quella quasi valle, che dalla  collottola alle reni si abbassa, vuole essere poco affonda, percioché, alla propria  deformità, farebbe parere le spalle grosse e lo 'mbusto della veste rileverebbe troppo; che,  quando così accade, fa brutto vedere. E perché queste parti e in Selvaggia e in mona  Amorrorisca sono bellissime, da Selvaggia prenderemo   il collo e da voi tôrremo le spalle; al modo delle quali ritornando, diremo che dal  posamento della gola partendosi per gettar fuori le braccia, come lor principio, e come fa  un vaso antico, ma di mano di buon maestro, i suoi manichi debbono alzarsi un poco; di  poi, con una declinazione non repentina, fermare le braccia e fare un mezo ritegno allo  imbusto delle vesti che non caschino; che anche in questa parte è mona Amorrorisca assai  riguardevole.</p></sp>
<sp><speaker>SELVAGGIA.</speaker> <p>Deh, caro il mio messer Celso, mostrateci come a similitudine d'un vaso  antico voi formate le spalle e poi le <hi rend="italic">Braccia</hi>; che i predicatori a noi altre  donnicciuole dicono degli esempi, per farci più capaci delle loro dimostrazioni; ché così  è necessario far con le persone grossolane.</p></sp>
<sp><speaker>CELSO.</speaker> <p>Grossolano sarei io, se tenessi grossolane voi e credessi assottigliar voi, che ne  ingrossate a noi l'intelletto più di quel che noi non vorremmo; ma se pur pure volete uno  esempio, qual più bello e più vero cercate voi che quello di mona Lampiada? La quale non  solo è un vaso, ma un sicuro armario di tutte le virtù che adornano l'animo d'una  gentildonna; ma percioché voi mi potreste dire che volete un vaso antico e non un  moderno, come è il suo, perciò vi voglio contentare. Vedete che 'l principio di quei manichi s'alzano un poco e poi discendono a basso  dolcemente, come debbon fare le braccia.  Ma del vaso antico, poi che avemo cominciato a disegnare, vi voglio mostrare  come nasce la gola in su' confini del petto, del collo e delle spalle e come gl'imbusti si  rilevino di 'n su' fianchi; che penso non vi dispiacerà, anzi vi parrà che la natura o abbia  imitato l'arte o che l'arte della belleza di voi altre donne abbia ritratto quei bei vasi. Ma  prima mi voglio spedire della belleza del petto. Il  <hi rend="italic">Petto</hi>  vuol essere bianco sopra tutto; ma che bisogna perder più tempo? Il petto  vuol esser come quello della Selvaggia; guardate il suo e vedrete ogni perfezione, ogni  proporzione, ogni grazia, ogni vagheza, ogni leggiadria, ogni belleza finalmente; quivi son  le viole d'ogni tempo, quivi le rose di genaio, quivi la neve d'agosto; quivi le Càrite, quivi  gli Amori, quivi le lusinghe, quivi le blandizie, quivi le soie; quivi Venere con tutta la sua  famiglia, con tutte le celesti dote, col balteo, col velo, con le trecce, co' nastri, con ogni sua  pompa alla fine; e non tanto non vi manca cosa alcuna, ma egli vi è più di quello che 'l  disiderio possa sperare, che lo intelletto possa intendere, la memoria ricordarsi, la lingua  esprimere penetrar la imaginazione; sì che e' non accade logorarci più parole, che io per  me non credo, né che Elena, né che Venere, né che la Dea della belleza  lo avesse più  bello, né più mirabile.</p></sp>
<sp><speaker>SELVAGGIA.</speaker> <p>Eh, andate, andate; diteci come egli debbe esser fatto e come avete  costumato di fare dell'altre cose; ché io non voglio che col fingere di avermi voluto far  questo favore, o per voler la baia del fatto mio, che voi lasciate indietro la dichiarazione  d'una delle più importanti parti, che, secondo il mio poco giudizio, si ritrovano in una bella  donna.</p></sp>
<sp><speaker>CELSO.</speaker> <p>Infine voi mi perdonerete; e' non mi basta l'animo di dirne cosa che non sia  molto minore assai che non è il bellissimo e felicissimo esempio vostro.</p></sp>
<sp><speaker>SELVAGGIA.</speaker> <p>Consentianvi che voi diciate il vero; nondimeno io vi prego che voi  dichiariate la sua belleza, almeno per amor mio, che non mel veggio.  </p></sp>
<sp><speaker>CELSO.</speaker> <p>Almeno lo lasciassi tu vedere agli altri! Orsù, adunque, poi che io sono  vostro prigione, egli mi è forza fare a vostro modo; non di meno io me la passerò  leggiermente e per quel che s'è detto ora e perché all'altro ragionamento se ne parlò quasi  a bastanza. Diremo adunque che quel petto è bello il quale, oltre alla sua latitudine, la  quale è suo precipuo ornamento, è sì carnoso che sospetto d'osso non apparisce, e,  dolcemente rilevandosi dalle estreme parti, viene in modo crescendo, che l'occhio a fatica  se ne accorge; con un color candidissimo macchiato di rose, dove le fresche e saltanti  mammelle, movendosi all'in su, come mal vaghe di star sempre oppresse e ristrette tra le  vestimenta, mostrando di voler uscire di prigione, s'alzino con una acerbeza e con una  rigorosità, che sforza gl'occhi altrui a porvisi su, perché le non fuggano. Voi altre donne  dite che le vogliono essere bene attaccate e piaccionvi quelle che son picciolette, ma non  tanto, che, come disse già uno amico vostro, mona Selvaggia, le paian le rose della cetera  che Davitte portava alla festa di San Felice in piazza. Ora poi così passando io ho  compiacciuto alla Selvaggia, ancor che ella a me non compiacesse mai d'un solo sguardo,  io, come vi promisi, voglio mostrare in che modo, con un vaso antico, nasca la persona o  vero il busto d'in su i fianchi e la gola d'in sul petto e d'in sulle spalle. Or notate adunque. Vedete come quel collo del vaso primo si rileva in su le spalle e quanta grazia dà al corpo  del vaso la sottiglieza del collo, in ricompensa di quella che da lui riceve e quanto quella  circonflessione  lo fa bello, rilevato e garbato. Considerate ora quel vaso secondo e vedete quello  alzar del collo d'in sul corpo del vaso; quello è il busto d'una donna che s'alza in su'  fianchi; e quanto più quei fianchi sportano in fuora tanto fanno il busto più svelto e più  gentile e manco cintura bisogna a stringerlo, come nel primo fanno le spalle alla gola; la  qual cosa non accade nella forma dell'altro terzo, nel quale, come ben potete considerare,  non appar grazia né belleza. Simili al primo son quelle donne che hanno la gola lunga e  svelta, le spalle larghe e graziate; simili al secondo son quelle che son ben fiancute,  precipua belleza delle donne ignude formose e del busto gentile, svelto e ben  proporzionato; simili al terzo son certe spigolistre smilze senza rilevo e senza garbo; simili  a quarto son quelle che furon fatte senza rispiarmo di materia e non furon finite, ma  abbozate e lavorate con l'ascia, senza lima e senza scarpello. E con questa dimostrazione e  con questo esempio vi potrete accorgere che i fianchi voglion rilevare assai e gittar su il  busto schietto e gentile; e le spalle hanno della gola a fare il simigliante. E avenga che  queste parti si possano aiutare con le bambagie e co' suoppanni e, per dirlo ad un tratto,  con la industria del sarto, nondimeno, quando l'arte non ha l'aiuto dalla natura, la fa poco,  e quel poco riesce male, e pochi son che non se ne accorgano; e non è altro che voler  diventar grande con le pianelle, ch'ognun lo conosce, salvo che 'l marito la sera quando se  ne va al letto. E però concludendo diremo che la natura è la maestra delle belleze e l'arte è  una sua ancilla; e per lo esempio nostro e per la nostra figura piglieremo il rilevo de'  fianchi di mona Amorrorisca e d'indi scenderemo alla gamba. La <hi rend="italic">Gamba</hi> ci darà Selvaggia, lunga, scarsetta e schietta nelle parti da basso; ma con  le polpe grosse quanto bisogna, bianche quanto la nave e ovate quanto richiede; con gli  stinchi  non al tutto ignudi di carne, onde si veggiano i trafusoli, ma commodamente  ripieni, in guisa che la gamba non ingrossi soverchio; non saranno i talloni molto rilevati  né anco si piani che e' non si scorgano. Il <hi rend="italic">Piede</hi> ci piace picciolo, snello, ma non magro, né senza l'atto del salir del collo;  d'argento, disse Omero quando parlò di quel di Teti; bianco, dico io, come lo alabastro per  chi lo avesse a vedere ignudo; a me basterebbe vederlo coperto con una scarpa sottile,  stretta, attillata e tagliata secondo la vera arte, che vuole al piede pendente in lungo i tagli  al traverso, al largo, per il diritto, ma piccioli, a misura, con disegno, con invenzione e  sempre con nuove fogge. Fate che la pianella sia corta, bassa, pulita. Ma che fo io che  tolgo l'uffizio a quella buona Intronata di mona Rafaella! e tu, Selvaggia, ne darai il  destrissimo piede per la nostra chimera. Poscia che con le belleze di tutt'a quattro voi come per esempio, noi vi aviamo dimostro  la perfezione d'una bellissima donna, io voglio che per suo maggior finimento, noi le  diamo la grazia, la leggiadria e tutte quelle altre parti che si convengono alla integra  perfezione d'una consumata belleza, secondo che noi ve le dichiarammo all'altra giornata;  poi farem fine, ch'ormai ne sarà tempo. Ma ditemi il vero, non vi par egli che questa nostra  dipintura sia riuscita nella mente vostra più bella con quattro di voi che la famigerata  Elena di Zeusi con cinque Crotoniate? E questo è un fortissimo argomento che a Prato  sono oggi molto più belle le donne, ch'elle non erano in Grecia anticamente.</p></sp>
<sp><speaker>VERDESPINA.</speaker> <p>E mai come ?  Oh, la non ha né braccia né mani, sì che pensa come la  può essere! Oh, quella statua che è al principio delle scale del nostro Podestà, è più bella  della vostra;  ché almeno, se la non ha braccia, ella ha in quello scambio una bandella, e può  pur tenere una maza ferrata in mano.</p></sp>
<sp><speaker>CELSO.</speaker> <p>Tu hai una gran ragione, fanciulla mia. Oh, poveretto a me, e che ho io fatto!  Deh, vedi quello ch'io mi era dimenticato! Ma e' ne fu cagion la Selvaggia, che non mi fa  mai se non male; che s'ella si contentava che 'l suo petto servisse alla nostra figura senza  altra dichiarazione, io non faceva questo errore; impercioché a punto allora voleva venir  là dove mi chiama Verdespina.</p></sp>
<sp><speaker>SELVAGGIA.</speaker> <p>A mano a mano, secondo il dir di costui, io sarò la pietra dello scandalo;  oramai io comincerò a credere che voi mi vogliate male. Allora una certa vecchia, che era venuta per accompagnare a casa non so chi di quelle  donne, di  secco  in  secco  disse: - Uh, che di' tu, fanciulla mia! Or non ti accorgi tu ch' e'  si ciancia teco, semplicella? Tanto ben volesse il mio padrone a me, ch'io non arei a piatir  tutto uno inverno un paio di zoccoli. E perché la brigata cominciò a levar le risa, la si levò loro in un tratto dinanzi e  andossene in cucina. Onde Celso, poi che ognuno ebbe dato luogo alle risa, seguitando  disse: - Selvaggia, io non posso negare che quello che disse quella buona vecchia non sia il vero;  ma...</p></sp>
<sp><speaker>SELVAGGIA.</speaker> <p>Ecco quel <hi rend="italic">ma</hi> che guasta ogni cosa; ma al nome sia d'Iddio, se io  non son sì bella che e' non mi si possa appor qualche cosa, almeno io non sono come  cotesta vostra che avete durato due dì a farla e non ha né braccia né mani; oh, ell'è  riuscita la vaga cosa! Almanco io l'ho, e sien poi col <hi rend="italic">ma</hi> e come le si vogliono.</p></sp>
<sp><speaker>CELSO.</speaker> <p>Tu starai poco a averle, poi che tu fai la adirata, che per quello amore io te le  voglio tôrre e porle a questa mia   figura; e quando la non avesse altro che il tuo petto e tant'altre cose che ella ha  avute da te, ella sarà bella, o che tu  voglia  o  che tu  non  voglia.  Piglieremo adunque le  tue <hi rend="italic">Braccia</hi>, percioché le sono di quella proporzionata lungheza che noi vi  mostrammo all'altra giornata nel quadramento della statura umana; e oltre a ciò son  bianchissime, con un poco d'ombra d'incarnato su' luoghi più rilevati, carnose e  musculose; ma con una certa dolceza che non paian quelle d'Ercole quando strigne Cacco,  ma quelle di Pallade quando era innanzi al pastore. Hanno ad essere piene d'un natural  succo, il quale dia loro una certa viveza e una frescheza che generino una sodeza, che, se  vi aggravi su un dito, che la carne si avalli e si imbianchi nella parte oppressa tutta ad un  tratto, ma in guisa che subito levato il dito, la carne torni al luogo suo e la biancheza  sparisca e dia luogo all'incarnato che torni. La <hi rend="italic">Mano</hi>, che ognuno afferma che tu l'hai bellissima (io dico bene a te, Selvaggia, e  non ti varrà coprirla), si disidera pur bianca e nella parte di sopra massimamente; ma  grande e un poco pienotta, con la palma un poco incavata e ombreggiata di rose; le linee  chiare, rare, ben distinte, ben segnate, non intrigate, non attraversate; i monticelli, e di  Giove e di Venere e di Mercurio, ben distinti, ma non troppo alti; la linea, particolar  dimostratrice dell'ingegno, fonda e chiara e da nessuna altra ricisa; quello scavo che è tra  l'indice e 'l dito grosso sia ben assettato, senza crespe e di vivo colore. Le dita son belle,  quando son lunghe, schiette, dilicate e che un pochetto si vadano assottigliando verso la  cima, ma sì poco, che a pena si veggia sensibilmente. L'unghie hanno da essere chiare e  come balasci legati in rose incarnate, con la foglia del fior di melagrana; non lunghe, non  tonde, né in tutto quadre, ma con un bell'atto  e con un poco poco di curvatura; scalze, nette, ben tenute, sì che da basso appaia  sempre quello archetto bianco, e di sopra avanzi della polpa del dito quanto la costola d'un  picciol coltello, senza che pur un minimo sospetto appaia d'orlo nero in sulla fine loro; e  tutta la mano insieme ricerca una soave morbideza, come se toccassimo fine seta o  sottilissima bambagia. E questo è quanto ne accadeva dirvi delle braccia o delle mani. Or  non sarà più questa mia figura come quella di piaza; ma vedi a chi la me la aveva  aguagliata! che tu se' ben una di quelle spine appuntate che entran tra la carne e l'unghia; e  se' verde, da côr più materia; e buon per me che ho avuto buon ago da cavarmela.</p></sp>
<sp><speaker>SELVAGGIA.</speaker> <p>Or sì che mi pare che questa vostra dipintura stia come quelle che son di  mano di buon maestro; e per dirne il vero, ella è riuscita una cosa bellissima e tale che, se  io fossi uom, come io son donna, e' sarebbe forza che, come un nuovo Pimaglione lo me  ne inamorassi; e non crediate che io dica che ella sia bella, per inferir che quelle parti che  le abbian date noi, ne sien cagione; con ciò sia cosa che gli ornamenti che le avete fatti voi  e le vesti che voi le avete date con le vostre dimostrazioni, averebbon forza di far parer  bella la moglie di Iacopo Cavallaccio; che, se io, per dir di me sola, avessi il petto di  quella beltà che voi avete predicato con quelle vostre artificiose parole, e io non cederei  né a Elena, né a Venere, né alla Belleza.</p></sp>
<sp><speaker>CELSO.</speaker> <p>Tu lo hai e partelo avere; non bisogna e non accade ora far queste none; e buon  pro ti faccia e a chi è degno alcuna volta di rimirarlo. E veramente che quando quello  amico mio compose in lode di quello quella bella elegia, avendo   avuto tanta bella accia, non è gran fatto che egli riempiesse sì bella tela. Ma per  dar l'ultima perfezione oramai a questa nostra chimera e accioché e' non le manchi cosa  che in bella donna si disideri, voi, mona Lampiada, le darete quella venustà, che risplende  ne gl'occhi vostri, quella bell'aria, che sparge la proporzionata unione delle vostre membra.  Voi, mona Amorrorisca, le darete quella maestà regia della vostra persona, quella  allegreza dell'onesto e venerando aspetto vostro, quello andar grave e quel porger quei  occhi con tanta dignità, con quel gentil modo che diletta a qualunque lo mira. Una  composta leggiadria, una vagheza ghiotta, uno attrattivo onesto, lascivo, severo, dolce le  darà Selvaggia, con quella pietosa crudeltà, che per forza si loda, se ben non si disidera.  Tu, Verdespina, le darai quella grazia che ti fa sì cara e quella pronteza e dolceza del  parlare allegro, arguto, onesto ed elegante. Lo 'ngegno e le altre doti e virtù dell'animo non  ci fanno mestieri, percioché aviamo tentato di dipignere la belleza del corpo e non quella  dell'animo, alla finzion della quale bisogna miglior dipintor di me, miglior colori e miglior  penello che non è quello del mio debole ingegno, se ben l'esempio di voi altre non è  manco sufficiente in questa belleza che si sia nell'altra.</p></sp>
<p>E senza altro dire, fecer fine ai lor ragionamenti, e ciascun se ne tornò a casa sua. </p></div1>
</body></text></TEI.2>
