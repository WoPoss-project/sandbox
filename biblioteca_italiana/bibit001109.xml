<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Socialismo e scienza positiva</title>
      <author>Enrico Ferri</author>
    </titleStmt>
    <extent>208 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001109</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Socialismo e scienza positiva : (Darwin, Spencer, Marx)</title>
        <author>Ferri, Enrico</author>
        <publisher>Casa editrice italiana</publisher>
        <pubPlace>Roma</pubPlace>
        <date>1894</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date/>
    </creation>
    <langUsage><language id="ita">Italiano</language><language id="lat">Latino</language><language id="fra">Francese</language><language id="ger">Tedesco</language><language id="eng">Inglese</language><language id="grc">Greco antico</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-14T00:00:00.000+02:00</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1>
<head><hi rend="sc">PREFAZIONE</hi></head>

	<p>Mentre sto scrivendo la II edizione di un mio saggio 
ormai antico, su <hi rend="italic">Socialismo e criminalità</hi> (Torino 
1883, di pag. 225), nella quale, seguendo la 
progressiva evoluzione del mio pensiero scientifico e politico, 
completerò le idee <hi rend="italic">sociologiche</hi> di allora colle idee 
<hi rend="italic">socialiste</hi> di oggi; pubblico frattanto questa, che fu in parte 
la conferenza tenuta a Milano, il 1° maggio di quest'anno. </p>
	<p>Darviniano e Spenceriano convinto, io intendo provare come 
il socialismo Marxista - il solo che abbia metodo e valore 
scientificamente positivo e perciò l'unico, oramai, che inspiri e 
guidi concordemente i socialisti democratici di tutto il mondo 
civile - non sia che il complemento pratico e fecondo, nella vita 
sociale, di quella moderna rivoluzione scientifica, che predisposta, 
nei secoli scorsi, dalla italiana rinnovazione del metodo 
sperimentale in ogni ramo dello scibile umano, fu ai nostri giorni 
decisa e disciplinata dalle opere di Carlo Darwin e di Erberto 
Spencer. </p>
	<p>È vero, che Darwin e soprattutto Spencer si sono 
fermati a mezza strada dalle ultime conclusioni d'ordine 
religioso-sociale-politico, derivanti dalle loro indistruttibili 
premesse di fatto. Ma questo episodio personale, mentre non può 
arrestare il fatale andare della scienza rinnovata e delle sue 
pratiche conseguenze - in formidabile accordo colle necessità più 
dolorose della vita contemporanea - d'altra parte non fa che 
rendere più evidente la giustizia storica verso l'opera scientifica e 
politica di Carlo Marx, che viene così a completare la grande 
triade rinnovatrice del pensiero scientifico moderno.</p>
	<p>Sentimento ed idea sono le due inseparabili forze propulsive 
della vita individuale e collettiva. </p>
	<p>Il socialismo, rimasto fino a pochi anni fa in balìa delle 
fluttuazioni vivaci, ma indisciplinate e perciò inconcludenti, del 
sentimento umanitario, ha trovato nell'opera geniale di Marx e di 
coloro che l'hanno svolta e completata, la sua bussola scientifica e 
politica. Questa è la ragione delle sue quotidiane, invadenti 
conquiste in ogni manifestazione della vita sentimentale ed 
intellettuale.</p>
	<p>La civiltà, mentre rappresenta il complicato svolgimento più 
fecondo e più bello delle energie umane, è anche un <hi rend="italic">virus</hi> 
di terribile potenza infettiva. Accanto agli splendori del lavoro 
artistico, scientifico, industriale, essa accumula i prodotti 
cancrenosi dell'ozio, della miseria, della pazzia, del delitto, del 
suicidio fisico e di quel suicidio morale, che è il servilismo.</p>
	<p>Il pessimismo - sintomo doloroso di una vita senza 
ideali e, per massima parte, effetto di esaurimento od anche di 
degenerazione del sistema nervoso - preconizza l'annientamento 
finale, come cessazione del dolore.</p>
	<p>Noi abbiamo fede, invece, nella eterna "virtù medicatrice 
della natura"; ed il socialismo appunto rappresenta quest'intimo 
àlito di vita nuova e migliore, onde l'umanità sarà liberata - sia 
pure con qualche processo febbrile - dai prodotti virulenti della 
presente fase di civiltà, per conservarne e rinverdirne, in una fase 
ulteriore, le energie sane e feconde di bene per tutti gli umani.</p>

<closer>	
<date><hi rend="italic">Roma,  giugno 1894.</hi></date>

	<signed>ENRICO FERRI.</signed>
</closer>
</div1>
</front>

<body>
<div1>
<head><hi rend="sc">PARTE PRIMA - DARVINISMO E SOCIALISMO DARVINISMO E SOCIALISMO</hi></head>

<div2>
<head><hi rend="italic">I.Virchow e Haeckel al Congresso di Monaco.</hi></head>
	<p>Il 18 settembre 1877 a Monaco, nel 
congresso dei naturalisti, Ernesto Haeckel, il famoso embriologo 
di Jena, pronunciò un eloquente discorso in difesa e a propaganda 
del darvinismo, che allora traversava la fase più acuta e 
tempestosa di polemica e di lotta. </p>
	<p>Pochi giorni dopo, Virchow, il grande patologo, - che sebbene 
già militante nel partito parlamentare "progressista" è abbastanza 
misoneista nella politica come nella scienza - combatteva 
energicamente la teoria darviniana dell'evoluzione organica e 
contro di essa, con acutissima preveggenza, lanciava il grido 
d'allarme o l'anatema politico che "il darvinismo conduce 
direttamente al socialismo".</p>
	<p>Protestarono subito i darvinisti tedeschi, capitanati da Oscar 
Schmidt e da Haeckel; e, per non aggiungere alle tante 
opposizioni d'indole religiosa, filosofica e biologica allora 
sollevate contro il darvinismo, anche questa grave preoccupazione 
politica, sostennero invece che la teoria darviniana, era in aperta 
assoluta opposizione col socialismo. </p>
	<p>"Se i socialisti fossero furbi, (scriveva il prof. Oscar 
Schmidt nell'<foreign lang="ger"><hi rend="italic">Ausland</hi></foreign> del 27 novembre 1877)
farebbero di tutto al mondo per soffocare nel
silenzio la teoria della discendenza, perché questa dottrina 
proclama altamente che le idee socialiste sono inapplicabili".</p>
	<p>"Infatti, soggiungeva Haeckel, non vi è 
dottrina scientifica, la quale dichiari più apertamente della teoria 
darviniana, che la eguaglianza degli individui, a cui tende il 
socialismo, è una impossibilità e che questa chimerica 
eguaglianza è in contraddizione assoluta colla necessaria 
disuguaglianza di fatto, che dovunque esiste fra gli individui.</p>
	<p>"Il socialismo domanda per tutti i cittadini dei diritti eguali, 
dei doveri eguali, dei beni eguali, dei godimenti eguali; la teoria 
della discendenza stabilisce, al contrario, che la realizzazione di 
questi voti è puramente e semplicemente impossibile; che, nelle 
società umane come nelle società animali, né i diritti, né i doveri, 
né le proprietà, né i godimenti di tutti gli individui associati non 
saranno e non possono mai essere eguali. </p>
	<p>"La grande legge della differenziazione insegna che, tanto 
nella teoria generale della evoluzione quanto nella sua parte 
biologica, o teoria della discendenza, la varietà dei fenomeni 
sorge da un'unità originaria, la differenza delle funzioni da una 
primitiva identità, la complessità dell'organismo da una semplicità 
primordiale. Le condizioni di esistenza sono, fin dal loro 
ingresso nella vita, disuguali per tutti gli individui. Aggiungansi le 
qualità ereditarie, le disposizioni innate più o meno dissimili. 
Come mai il nostro compito nella vita e i suoi risultati 
conseguenziali potrebbero essere eguali dappertutto? </p>
	<p>"Più la vita sociale è sviluppata, più il grande principio della 
divisione del lavoro acquista importanza, più l'esistenza durevole 
dello Stato esige che i suoi membri si dividano i doveri così vari 
della vita; e, siccome il lavoro che deve essere compiuto dagli 
individui, come il consumo di forza, di ingegno, di mezzi ecc. 
ch'esso esige, differiscono al più alto grado, così è naturale che la 
ricompensa di questo lavoro sia altrettanto disuguale. </p>
	<p>"Sono questi dei fatti così semplici ed evidenti, che ogni 
uomo politico, intelligente e colto dovrebbe, mi pare, 
preconizzare la teoria della discendenza e la dottrina generale 
dell'evoluzione come il migliore contravveleno per le assurde 
utopie egualitarie dei socialisti. </p>
	<p>"Ed è il darvinismo o teoria della selezione, che Virchow 
nella sua denuncia, ha avuto di mira più che il trasformismo, o 
teoria della discendenza, sempre confusa con quella! Il 
darvinismo è tutto, fuorché socialista. </p>
	<p>"Se si vuole attribuire una tendenza politica a questa dottrina 
inglese - ciò ch'è lecito - questa tendenza non potrebbe essere che 
aristocratica, non mai democratica, e ancora meno socialista. </p>
	<p>"La teoria della selezione insegna che nella vita 
dell'umanità, come in quella delle piante e degli animali, 
dovunque e sempre una debole minoranza privilegiata arriva sola 
a vivere e a svilupparsi; l'immensa maggioranza, al contrario, 
soffre e soccombe più o meno prematuramente. Innumerevoli 
sono i germi di tutte le specie vegetali o animali e i giovani 
individui che ne sbocciano; ma il numero di quelli che hanno la 
buona fortuna di svilupparsi sino alla loro completa maturità e che 
raggiungono lo scopo della loro esistenza è, in qualche modo, 
insignificante. </p>
	<p>"La crudele e spietata "lotta per l'esistenza" che infierisce 
dovunque nella natura animata, e deve naturalmente infierire, 
questa eterna e inesorabile concorrenza di tutto ciò che vive, è un 
fatto innegabile. Solo il piccolo numero eletto de' più forti o 
de' più adatti è in condizione da sostenere vittoriosamente 
questa concorrenza: la grande maggioranza dei concorrenti 
disgraziati deve necessariamente perire. </p>
	<p>"Che si deplori questa fatalità tragica, sta bene; ma non si può 
né negarla né cambiarla. Tutti sono chiamati; ma pochi sono 
eletti! </p>
	<p>"La selezione, l'"elezione" di questi "eletti" è necessariamente 
legata alla sconfitta o alla perdita del gran numero di esseri, che 
sono sopravvissuti. Perciò, un altro scienziato inglese ha chiamato 
il principio fondamentale del darvinismo "la sopravvivenza dei 
più adatti, la vittoria dei migliori." </p>
	<p>"In ogni caso adunque, il principio della selezione non è 
affatto democratico; esso è anzi fondamentalmente aristocratico. 
Se quindi il darvinismo, spinto alle sue ultime conseguenze, ha 
secondo Virchow per l'uomo politico "un lato 
estremamente pericoloso", questo è senza dubbio, ch'esso 
favorisce le aspirazioni aristocratiche." </p>
	<p>Ho riportato, per esteso, queste argomentazioni dell'Haeckel, 
perché sono precisamente quelle che - in tono diverso e con 
espressioni più o meno precise ed eloquenti di queste - si ripetono 
da quegli avversari del socialismo, che amano prendere una posa 
scientifica o si servono, per comodità di polemica, di quelle frasi 
fatte, che, anche nella scienza, hanno più corso di quanto non si 
avverta. </p>
	<p>È facile però dimostrare, come in questo dibattito lo sguardo 
del Virchow fosse più sicuro e più limpido, dacché la storia 
dell'ultimo ventennio è venuta a dargli pienamente ragione. </p>
	<p>È accaduto infatti che darvinismo e socialismo hanno 
progredito insieme con una forza di espansione meravigliosa, 
conquistando l'uno - nella sua dottrina fondamentale - l'unanimità 
oramai dei naturalisti; e continuando l'altro a propagarsi - nelle sue 
aspirazioni generali come nella sua disciplina politica - per tutti i 
meati della coscienza sociale, o come innondazione torrenziale di 
plaghe intere, determinata dall'aumento quotidiano del malessere 
materiale e morale, o come lenta, capillare, irrevocabile 
infiltrazione nelle menti più spregiudicate e meno ossequenti al 
personale tornaconto della greppia ortodossa. </p>
	<p>Ora, siccome le teorie politiche o scientifiche sono fenomeni 
naturali come ogni altro e non la fioritura capricciosa ed effimera 
dell'arbitrio individuale di chi le inizia o le propaga; così è 
evidente, che se ambedue quelle correnti del pensiero moderno 
hanno potuto insieme vincere le prime e più forti opposizioni del 
misoneismo scientifico e politico ed insieme aumentano ogni 
giorno la falange dei loro coscienti seguaci, ciò significa, per sé 
solo - quasi direi per una legge di simbiosi intellettuale - che esse 
non sono né inconciliabili né contraddittorie tra loro. </p>
	<p>Ma poi, i tre argomenti principali, a cui sostanzialmente si 
riduce il ragionamento anti-socialista dell'Haeckel, non resistono 
né alla critica più elementare delle nozioni scientifiche né 
all'osservazione più superficiale della vita quotidiana.</p>

<list>
	<item><label>I.</label>Il socialismo tende ad una chimerica eguaglianza di tutti e 
di tutto - il darvinismo invece non solo constata, ma spiega le 
ragioni organiche della naturale disuguaglianza degli uomini, 
nelle loro attitudini e quindi nei loro bisogni.</item>
	<item><label>II.</label>Nella vita dell'umanità, come in quella delle piante e degli 
animali, l'immensa maggioranza dei nati è destinata a 
soccombere, perché solo una piccola minoranza resta vincitrice 
nella "lotta per l'esistenza". E il socialismo invece pretende che 
tutti debbano vincere questa lotta e nessuno debba rimanere 
soccombente.</item>
	<item><label>III.</label>La lotta per l'esistenza assicura "la sopravvivenza dei 
migliori o dei più adatti" e segue quindi un processo aristocratico, 
di selezione individualista, anziché il democratico livellamento 
collettivista del socialismo.</item>

</list>
</div2>
<div2>

<head><hi rend="italic">II.L'eguaglianza fra gli uomini.</hi></head>


<note>

<p>Nell'indice dell'opera questo ed i due successivi capitoli
sono segnalati secondo lo schema seguente:</p>

<list>
<head>Le tre pretese contraddizioni tra darvinismo e socialismo:</head>
  <item><label>I.</label>  L'eguaglianza degli uomini.........pag. 21</item>
  <item><label>II.</label> I vinti nella lotta per la vita....pag. 35</item>
  <item><label>III.</label> La sopravvivenza dei più adatti....pag. 49</item>
  
  </list>
<p>[n.d.c.]</p>

</note>
	<p>La prima di queste obbiezioni, mosse al socialismo in nome
del darvinismo, manca assolutamente di base. </p>
	<p>Se fosse vero che il socialismo aspira all'<hi rend="italic">eguaglianza di 
tutti gli uomini</hi>, nulla di più esatto, che il darvinismo lo 
condannerebbe irrevocabilmente. </p>
	<p>Ma, per quanto anche ora da molti in buona fede, come 
orecchianti che ripetono le frasi fatte - o in mala fede, per abilità 
di polemica - si ritenga che socialismo sia sinonimo di 
uguaglianza e di livellamento; la verità è invece che il socialismo 
scientifico - quello cioè che si ispira alla teoria di Marx e che è 
l'unico ormai che meriti di essere sostenuto o avversato - non nega 
per niente affatto la disuguaglianza degli uomini, come tutti gli 
esseri viventi - disuguaglianza innata ed acquisita, fisica e 
morale. </p>
	<p>Sarebbe come dire che il socialismo pretende, ad 
esempio, che per Decreto di re o di popolo si stabilisca: "D'ora 
innanzi, tutti gli uomini avranno un metro e 70 centimetri di 
statura!.." </p>
	<p>Ma il socialismo è qualche cosa di più serio e di meno facile 
da combattere. </p>
	<p>Il socialismo dice: <hi rend="italic">Gli uomini sono disuguali, ma sono 
uomini</hi>.</p>
	<p>E cioè, per quanto ogni individuo umano nasca e si sviluppi 
in modo più o meno diverso dagli altri individui - perché 
come in una foresta non ci sono due foglie identiche, così in tutto 
il mondo non ci sono due uomini perfettamente eguali - tuttavia, 
ogni uomo, per il solo fatto di essere <hi rend="italic">un uomo</hi>, deve avere 
assicurata una esistenza da uomo e non da ilota o da bestia da 
soma. </p>
	<p>Sappiamo anche noi che non tutti gli uomini possono 
compiere il medesimo lavoro: adesso, che le disuguaglianze 
sociali aumentano le disuaglianze naturali; né lo potranno 
nemmeno in regime socialista, quando l'ordinamento 
sociale tenderà invece ad attenuare le disuguaglianze congenite. </p>
	<p>Ci sarà sempre chi avrà un cervello ed una muscolatura più 
adatti al lavoro scientifico od artistico e chi ad un lavoro manuale 
o di precisione meccanica o di sforzo agricolo, ecc. </p>
	<p>Ma quello che non ci dovrebbe essere - e che non ci sarà - è 
che ci siano degli uomini che non lavorano affatto ed altri che 
lavorano troppo o troppo male ricompensati. </p>
	<p>Non solo: ma il colmo dell'ingiustizia e dell'assurdo è che, 
adesso, chi non lavora ha le ricompense maggiori, assicurategli 
dal monopolio individuale della ricchezza, accumulabile per 
trasmissione ereditaria. Ricchezza che nel minor numero dei casi 
è dovuta a sagrifici di risparmio e di privazioni inumane e 
nell'attuale possessore o in qualche antenato laborioso; ma il più 
delle volte è frutto secolare di spogliazione per conquista militare 
o per affarismo poco scrupoloso o per favoritismo di sovrani; 
sempre ad ogni modo indipendente da qualsiasi sforzo, da 
qualunque lavoro socialmente utile per parte dell'erede, spesso 
dilapidatore veloce nelle varie forme dell'ozio più o meno 
verniciato di una vita altrettanto vuota quanto brillante in 
apparenza. </p>
	<p>E se non si tratta di ricchezza ereditata, si tratta di ricchezza 
defraudata. A parte il meccanismo economico di cui parlerò più 
oltre, rivelato da Carlo Marx, per il quale, anche all'infuori della 
frode, il capitalista o proprietario può normalmente accumulare 
una rendita od un profitto senza lavorare; è un fatto però che 
i patrimoni più rapidamente accumulati od ingrossati sotto 
i nostri occhi non sono e non possono essere il frutto di un lavoro 
onesto. Il lavoratore veramente onesto, per quanto infaticabile ed 
economo, se arriva ad elevarsi dal grado di salariato a quello di 
capo-officina o di imprenditore, può accumulare in una lunga 
esistenza di privazioni tutt'al più qualche migliaio di lire. Quelli 
invece che, senza scoperte industriali dovute al loro genio, 
mettono insieme in pochi anni dei milioni, non possono essere che 
degli affaristi poco scrupolosi, meno qualche caso eccezionale di 
un colpo di onesta fortuna. E sono quelli che - parassiti delle 
Banche o dei pubblici appalti - vivono più signorilmente, e magari 
coperti di ciondoli cavallereschi o di onori ufficiali..in premio 
delle loro buone azioni. </p>
	<p>E viceversa quelli che lavorano, e che sono l'immensa 
maggioranza, non hanno per ricompensa che un alimento ed un 
alloggio quali bastano appena per non farli morire di fame acuta e 
quali, o ne' fondaci o nelle soffitte o nei vicoli ammuffiti delle 
grandi città o nelle stamberghe delle campagne, non si 
permetterebbero per le scuderie dei cavalli o le stalle dei buoi. </p>
	<p>Senza aggiungere gli spasimi disperati della disoccupazione 
forzata, che è uno dei tre sintomi più dolorosi e più crescenti di 
quella <hi rend="italic">eguaglianza nella miseria</hi> che veramente si propaga 
nel mondo economico odierno, in Italia come più o meno altrove. </p>
	<p>Voglio dire l'immenso esercito di <hi rend="italic">disoccupati</hi> fra gli 
operai, agricoli o industriali: - degli <hi rend="italic">espropriati</hi> per imposte, 
debiti od usura, fra la piccola proprietà. </p>
	<p>Il socialismo, dunque, non è vero che domandi per 
tutti i cittadini un'eguaglianza materiale e positiva, di lavoro e di 
godimenti. </p>
	<p>L'eguaglianza può assumere soltanto la forma di obbligare 
ogni uomo a lavorare per vivere e di assicurare ad ogni individuo 
le condizioni di esistenza <hi rend="italic">umana</hi>, in cambio del lavoro dato 
alla società. </p>
	<p><hi rend="italic">L'eguaglianza fra gli uomini</hi> secondo il socialismo - 
come diceva il Malon - si deve quindi 
intendere in un duplice senso relativo: - I, che tutti gli uomini, 
perché tali, abbiano assicurate le condizioni dell'esistenza umana - 
II, che quindi gli uomini siano uguali nel <hi rend="italic">punto di partenza</hi> 
alla lotta per la vita, sicché ognuno svolga liberamente la propria 
personalità a parità di condizioni <hi rend="italic">sociali</hi>; mentre ora il 
bambino che nasce sano e robusto, ma povero deve soccombere 
nella concorrenza con un bambino, nato debole, ma ricco. </p>
	<p>Questa è appunto la radicale, immensurabile trasformazione 
che il socialismo, non solo domanda, ma indica e prevede come 
evoluzione - già incominciata nell'umanità presente e necessaria, 
fatale nelle umanità prossima futura. </p>
	<p>Trasformazione, che consiste tutta nella conversione della 
proprietà privata o individuale dei mezzi di produzione, cioè della 
base fisica della vita umana (terra, miniere, case, opifici, 
macchine, strumenti di lavoro, mezzi di trasporto) in proprietà 
collettiva sociale, secondo quei metodi e procedimenti di cui 
dovrò occuparmi qui innanzi. </p>
	<p>Frattanto rimane dimostrato, che la prima obbiezione del 
ragionamento anti-socialista non ha alcuna consistenza, 
semplicemente perché parte da un presupposto che non esiste: 
suppone cioè, che il socialismo contemporaneo affermi e voglia 
una chimerica uguaglianza fisica e morale di tutti gli uomini, che 
il socialismo scientifico e positivo non si sogna nemmeno di 
pensare. </p>
	<p>Anzi il socialismo afferma che questa diseguaglianza fra gli 
uomini - mentre dovrà in un ordinamento sociale migliore 
attenuarsi immensamente, togliendo tutti i difetti organici e 
psichici che la miseria viene accumulando di generazione in 
generazione - non potrà tuttavia scomparire mai, per le ragioni che 
il darvinismo appunto ha svelato nel misterioso meccanismo della 
vita, nel succedersi senza fine mai degli individui e della specie. </p>
	<p>In ogni ordinamento sociale, comunque si immagini, sempre 
ci saranno degli uomini alti e bassi, deboli e forti, sanguigni e 
nervosi, intelligenti più o meno, con prevalenza di muscoli oppure 
di cervello; ed è bene che sia così, oltreché è inevitabile. </p>
	<p>È bene, perché dalla varietà e dalla disuguaglianza delle 
attitudini individuali nasce spontanea quella divisione del lavoro, 
che giustamente il darvinismo segna come una legge così della 
fisiologia individuale come dell'economia sociale. </p>
	<p>Tutti gli uomini devono vivere lavorando: ma ognuno 
deve compiere quel lavoro che meglio risponde alle sue attitudini, 
per evitare un dannoso sperpero di forze e per rendere anche il 
lavoro non solo non ripugnante ma anzi piacevole e necessario, 
come condizione di salute fisica e morale. </p>
	<p>E quando ogni uomo ha dato alla società il lavoro che meglio 
risponde alle sue attitudini innate ed acquisite, è egualmente 
benemerito perché egualmente concorre a quella solidarietà di 
lavoro, onde si determina appunto la vita dell'aggregato sociale e, 
solidamente con essa, quella di ogni individuo. </p>
	<p>Il contadino, che zappa la terra, compie un lavoro più 
modesto in apparenza ma non meno necessario ed utile e 
benemerito dell'operaio che costruisce una locomotiva o 
dell'ingegnere che la perfeziona o dello scienziato che lotta contro 
l'ignoto in un gabinetto di studio o di un laboratorio. </p>
	<p>L'essenziale è che in Società tutti lavorino, come 
nell'organismo individuale tutte le cellule compiono le loro 
diverse funzioni, in apparenza più o meno modeste - per es., fra 
le cellule nervose e quelle muscolari od ossee - ma funzioni e 
lavori biologici egualmente necessari ed utili per la vita dell'intero 
organismo. </p>
	<p>E come nell'organismo biologico nessuna cellula viva sta 
senza lavorare ma in tanto rileva nutrimento dal
ricambio materiale in quanto lavora;
così nell'organismo sociale nessun individuo deve vivere senza lavorare,
qualunque lavoro esso compia. </p>
	<p>Ed ecco allora come si sciolgono molte delle difficoltà 
artificiali, che gli avversari oppongono al socialismo. </p>
	<p>- Chi lustrerà le scarpe in regime socialista? - 
domanda il Richter in quel suo libro così linfatico, che arriva al 
grottesco di supporre che, in nome dell'eguaglianza sociale "il 
Gran Cancelliere" della società socialista sia costretto, prima di 
occuparsi della cosa pubblica, a lustrarsi le scarpe e a rattopparsi 
gli abiti! Davvero, che se gli avversari del socialismo non 
avessero argomenti migliori, sarebbe inutile perfino la 
discussione.</p>
	<p>- Ma tutti vorranno fare i lavori meno faticosi e più piacevoli 
- si dice con maggiore apparenza di serietà. </p>
	<p>Ebbene, ritorniamo a rispondere che tanto sarebbe invocare 
sin da adesso un Decreto che dica: - D'ora innanzi, tutti gli uomini 
nasceranno pittori o chirurghi! </p>
	<p>Ma sono appunto le varietà antropologiche, di temperamento 
e di carattere, che distribuiranno esse, senza bisogno di 
regolamentarismo fratesco (altra obbiezione infondata contro il 
socialismo) i diversi lavori intellettuali e manuali. </p>
	<p>Dite ad un contadino di media costituzione, che vada a 
studiare anatomia o codice penale o viceversa dite a chi ha un 
cervello più sviluppato dei muscoli che vada a vangare invece di 
osservare al microscopio. L'uno e l'altro preferirà il lavoro a cui 
meglio si senta disposto. </p>
	<p>Né lo spostamento delle professioni o mestieri sarà così 
grande, come molti fantasticano, quando la società sia 
ordinata a regime collettivista. Tolte le industrie di puro lusso 
<hi rend="italic">personale</hi> - che rappresenta tante volte una sfida indecorosa 
alla miseria dei più - la somma e la varietà dei lavori si adatterà 
gradualmente, cioè naturalmente, alla fase di civiltà socialista, 
come ora è rispondente alla fase di civiltà borghese. </p>
	<p>Anzi, in regime socialista ognuno avrà maggiore libertà di 
affermare ed esplicare le proprie attitudini e non succederà, come 
ora, che per mancanza di mezzi pecuniari molti contadini e 
popolani e piccoli borghesi dotati di ingegno naturale restano 
atrofizzati e sono costretti a fare il contadino, l'operaio, 
l'impiegato, mentre potrebbero dare alla società un lavoro diverso 
e più fecondo, perché meglio adatto al loro genio particolare. </p>
	<p>L'essenziale sta in ciò, unicamente: che tanto il contadino 
quanto il professionista o l'artigiano abbiano dalla società, cui 
danno il loro lavoro, assicurate le condizioni di una esistenza 
degna di esseri umani. Sicché sarà anche tolto lo spettacolo 
indegno che per esempio una ballerina guadagni, anche solo colle 
piroette, in una sera quanto uno scienziato od un professionista 
riceve in un anno di lavoro, se pure qualche volta non personifica 
la miseria in abito nero. </p>
	<p>Certo, le arti belle ci saranno in regime socialista, perché il 
socialismo vuole che la vita sia lieta per tutti - e non soltanto, 
come ora, per pochi privileglati - e darà quindi grande, 
meraviglioso slancio a tutte le arti, abolendo il lusso privato ma 
favorendo lo splendore dei pubblici edifici e dei pubblici ritrovi. </p>
	<p>Ma, soltanto, saranno meglio rispettate le proporzioni 
della ricompensa assicurata a ciascuno, in ragione del vario lavoro 
compiuto. Proporzioni, che si otterranno anche col diminuire il 
tempo di lavoro in ragione della faticosità o del pericolo di 
questo; giacché se un contadino, all'aria libera, potrà lavorare 
sette, otto ore al giorno un minatore dovrà lavorarne solo tre o 
quattro. Infatti non solo quando tutti lavoreranno e molti lavori 
improduttivi saranno aboliti, la somma totale di lavoro 
quotidiano, ripartita tra gli uomini, sarà molto meno grave e 
meglio sopportata (per la nutrizione e l'abitazione migliori e per lo 
svago assicurato) di quello che sia ora per quelli che lavorano e 
sono così male compensati; ma anche perché i progressi della 
scienza applicata all'industria renderanno sempre meno faticoso il 
lavoro umano. </p>
	<p>Sicché anzi il lavoro stesso sarà spontaneamente cercato da 
ogni uomo, malgrado la mancanza di salario o di stipendio, 
accumulabile come ricchezza privata; appunto perché l'uomo 
sano, normale e ben nutrito, come rifugge da un lavoro eccessivo 
o male ricompensato, altrettanto rifugge dall'ozio, sentendo una 
vera e propria necessità fisiologica e psichica di una occupazione 
quotidiana, rispondente alle proprie attitudini. </p>
	<p>Lo vediamo, infatti, ogni giorno nella classe oziosa fra chi 
cerca nelle varie forme più o meno faticose di <hi rend="italic">sport</hi> un 
surrogato al lavoro produttivo, appunto come necessità 
fisiologica, per evitare i danni dell'ozio assoluto e della noia. </p>
	<p>Il grave problema starà poi nel <hi rend="italic">proporzionare</hi> la 
ricompensa del lavoro compiuto da ogni uomo. Ed è noto che il 
collettivismo adotta la formula - ad ognuno in ragione del lavoro 
compiuto; - mentre il comunismo adotta l'altra - ad ognuno in 
ragione dei suoi bisogni. </p>
	<p>Nessuno potrebbe dire, <hi rend="italic">a priori</hi>, come sarà risolto 
<hi rend="italic">ne' suoi particolari pratici</hi> questo problema; ma questa 
impossibilità di profetizzare nei suoi particolari l'avvenire, a torto 
viene opposta al socialismo, per tacciarlo di utopismo 
irrealizzabile. Per nessuna civiltà, ne' suoi albori, nessuno 
avrebbe potuto <hi rend="italic">a priori</hi> profetizzarne gli svolgimenti 
successivi, come dirò poi parlando dei metodi di rinnovamento 
sociale. </p>
	<p>Quello che possiamo invece dire con piena sicurezza, per le 
induzioni più sicure della psicologia e della sociologia, è questo. </p>
	<p>È innegabile, come riconobbe anche Carlo Marx, che quella 
seconda formula - la quale, per taluni, è ciò che distingue 
l'anarchismo (teorico o platonico) dal socialismo - rappresenta 
certamente un ideale ulteriore e più complicato. Ma è anche 
innegabile, che ad ogni modo la formula del collettivismo 
rappresenta una fase di evoluzione sociale, e di disciplina 
individuale che necessariamente dovrà precedere quella del 
comunismo. </p>
	<p>Non bisogna credere che col socialismo, l'umanità 
abbia a raggiungere completamente ogni ideale possibile e nulla 
più le rimanga poi da desiderare e da conquistare! </p>
	<p>Già i posteri, allora, sarebbero condannati all'oziosità e 
vagabondaggio, se noi pretendessimo di esaurire ogni possibile 
ideale umano. </p>
	<p>L'individuo o la società che non abbiano più un ideale per cui 
combattere, sono morti o moribondi. La formula del comunismo 
potrà dunque essere un ideale ulteriore da conquistare, dopo che il 
collettivismo avrà raggiunto la sua completa attuazione, con quei 
processi storici di cui mi occuperò più innanzi. </p>
	<p>Ma per ora, ritornando a Darwin, resta dunque eliminata la 
pretesa contraddizione fra socialismo e darvinismo, a proposito 
dell'uguaglianza fra tutti gli uomini, che il socialismo non si sogna 
nemmeno di affermare e che anzi vuole, darvinisticamente, 
indirizzata ad una vita migliore per gli individui e per la società. </p>
	<p>Sicché, con questo si risponde anche alla troppo ripetuta 
obbiezione che il socialismo voglia soffocare e sopprimere la 
personalità umana sotto la uniforme cappa di piombo della 
collettività, riducendo gli individui alla funzione 
monastica di tante api umane nell'alveare sociale. </p>
	<p> È, anzi, precisamente l'opposto. È evidente, infatti, che 
l'atrofia e la perdita di tante personalità, che potrebbero emergere 
con molto maggiore vantaggio proprio e di tutti, avvengono ora, 
nell'attuale ordinamento borghese, in cui ogni uomo, salvo rare 
eccezioni delle individualità più spiccate, conta per quello che 
<hi rend="italic">ha</hi> e non per quello che <hi rend="italic">è</hi>.</p>
	<p>Chi nasce povero, evidentemente senza averne colpa, può 
avere sortito da natura genio artistico o scientifico; ma se non ha 
un patrimonio proprio che gli dia modo di superare le prime 
battaglie per la vita e di completare la propria coltura o se il 
pastore Giotto non ha la fortuna di incontrarsi col facoltoso 
Cimabue, esso deve spegnersi, numero anonimo nel grande 
reclusorio del salariato, e la società stessa perde tesori di forza 
intellettuale. </p>
	<p>Chi nasce ricco invece, evidentemente senza averne merito 
personale, può essere invece un microcefalo od un fatuo 
qualunque; ma egli è certo che verrà alla ribalta del teatro sociale 
ed a lui tutti i servili saranno prodighi di elogi e di carezze ed egli 
crederà, solo perché <hi rend="italic">ha</hi> dei quattrini, di essere diverso da 
quello che <hi rend="italic">è</hi>.</p>
	<p>Colla proprietà collettiva invece, cioè in regime socialista, 
avendo ogni individuo assicurato le proprie condizioni di 
esistenza, il lavoro quotidiano non servirà che per mettere in luce 
le speciali attitudini più o meno geniali di ogni uomo e gli anni 
migliori e più fecondi della vita non saranno così consumati 
come ora, nella conquista disperata e spasmodica e 
avvilente del pane quotidiano. </p>
	<p>Nel socialismo invece ognuno avrà colla sicurezza di una vita 
umana, la libertà vera di svolgere e manifestare la propria 
personalità fisica e morale, quale si ebbe nascendo, nella infinita 
varietà e disuguaglianza antropologica; che dunque, ancora una 
volta, il socialismo non nega, ma vuole invece meglio indirizzata 
al libero e fecondo sviluppo della vita umana. </p>

</div2>
<div2>
<head><hi rend="italic">III.I vinti nella lotta per la vita.</hi></head>
	<p>La seconda contraddizione, che si afferma tra socialismo e 
darvinismo, sarebbe questa: che mentre per il darvinismo si 
dimostra come l'immensa maggioranza dei nati - fra le piante, gli 
animali, gli uomini - è destinata a soccombere, perché solo una 
piccola minoranza resta vincitrice nella "lotta per l'esistenza"; il 
socialismo invece pretende che tutti debbano vincere questa lotta 
e niuno debba restare soccombente. </p>
	<p>Ci sono parecchie risposte da dare.</p>
	<p>La prima, è che nello stesso campo biologico della "lotta per 
l'esistenza" la sproporzione fra gli individui nati e quelli 
sopravviventi va sempre progressivamente attenuandosi, 
di mano in mano che si sale dai vegetali agli animali, dagli 
animali all'uomo. </p>
	<p>Anzi questa legge di decrescente sproporzione fra "chiamati" 
ed "eletti" vale anche per le diverse specie di uno stesso ordine 
naturale. </p>
	<p>Infatti nell'ordine vegetale ogni individuo genera ogni anno 
un numero sterminato di semi e di questi soltanto una infinitesima 
parte sopravvive. Nell'ordine animale diminuisce il numero dei 
nati di ogni individuo ed aumenta invece il numero dei 
sopravviventi. Sicché nell'ordine umano, minimo è il numero dei 
nati che ogni individuo può generare e de' nati la massima parte 
sopravvive. </p>
	<p>Non solo, ma nell'ordine vegetale, come in quello animale ed 
umano, sono le specie inferiori e più semplici, le razze e le classi 
meno elevate che hanno negli individui una maggiore abbondanza 
riproduttiva e nelle generazioni una frequenza più rapida, per 
minore longevità degli individui. </p>
	<p>Una felce produce milioni di sporule e vive poco tempo - 
mentre un palmizio fa poche decine di semi ogni anno ed ha vita 
secolare. </p>
	<p>Un pesce produce molte migliaia di ova - mentre l'elefante o 
il chimpanzè fanno pochi figliuoli e vivono molti anni.
	Fra gli uomini, le razze selvaggie sono più prolifiche ed hanno 
scarsa longevità - mentre le razze civili hanno scarsa natalità e 
longevità maggiore. </p>
	<p>Sicché, anche restando nel solo campo esclusivamente 
biologico, è evidente che la proporzione dei vincitori nella "lotta 
per l'esistenza" aumenta sempre più, sul totale dei nati, di 
mano in mano che dai vegetali si sale agli animali, dagli animali 
all'uomo e di mano in mano che dalle specie o varietà inferiori si 
sale alle razze o varietà superiori. </p>
	<p>La stessa ferrea legge della lotta per l'esistenza va dunque di 
tanto progressivamente restringendo l'ecatombe dei vinti, di 
quanto si elevano complicandosi e perfezionandosi le forme della 
vita. </p>
	<p>Sarebbe quindi un orrore l'opporre, senz'altro, al socialismo la 
legge darviniana della selezione naturale così come essa si 
manifesta nelle forme primitive della vita, senza tener conto 
invece della sua continua attenuazione, passando dai vegetali agli 
animali, dagli animali all'uomo, e nell'umanità stessa dalle razze 
primitive alle razze più progredite. </p>
	<p>Sicché, rappresentando il socialismo una fase di progresso 
ulteriore nella vita dell'umanità, tanto meno ad esso si può 
opporre un'interpretazione così grossolana ed inesatta della legge 
darviniana. </p>
	<p>Certo, della legge darviniana o meglio di questa sua 
interpretazione "brutale" si è abusato dagli avversari del 
socialismo, per tentare una giustificazione alla moderna 
concorrenza individualista, che troppo spesso si riduce ad una 
forma dissimulata di antropofagia e fa propria dello stato sociale 
presente quella condizione dell'<foreign lang="lat"><hi rend="italic">homo homini 
lupus</hi></foreign>, che Hobbes poneva invece nel supposto stato 
<hi rend="italic">naturale </hi>dell'uomo, prima del contratto di convivenza 
sociale. </p>
	<p>Ma l'abuso di un principio scientifico non è la prova della sua 
falsità: ché anzi serve di sprone a precisarne meglio 
l'indole ed i termini, per ottenerne una più esatta e completa 
applicazione pratica, come appunto sto facendo in questa 
dimostrazione di una perfetta armonia fra socialismo e 
darvinismo. </p>
	<p>Ecco perché nella prima edizione del mio <hi rend="italic">Socialismo e 
criminalità</hi> (pag. 179 e segg.) io ho sostenuto che la lotta 
per l'esistenza è legge immanente della umanità, come di tutti i 
viventi, pur continuamente cambiando ed attenuandosi nelle sue 
forme. </p>
	<p>Tale è ancora il mio pensiero; contro quello di taluni 
socialisti, che credettero meglio di vincere quell'obbiezione 
opposta in nome del darvinismo, affermando che nella umanità la 
"lotta per l'esistenza" è una legge che deve perdere ogni valore ed 
ogni applicazione, una volta compiutasi la trasformazione voluta 
dal socialismo.</p>
	<p>Una legge, cioè, che dominatrice tiranna di tutti i 
viventi, dai microbi alle scimmie antropoidi, dovrebbe spegnersi e 
cadere inerte ai piedi dell'uomo, quasi egli non fosse un anello 
indissolubile nella grande catena biologica. </p>
	<p>Io invece sostenni e sostengo, che la lotta per la esistenza è 
legge inseparabile dalla vita e quindi anche dall'umanità; ma che 
essa, pur restando legge immanente ed assidua, si trasforma via 
via nel suo contenuto e si attenua nelle sue forme. </p>
	<p>Nell'umanità primitiva la lotta per l'esistenza quasi non si 
distingue da quella combattuta fra gli altri animali: è la lotta 
brutale pel vitto quotidiano o per la femmina - giacché fame ed 
amore sono i due bisogni fondamentali e i due poli della vita - ed 
è contrastata quasi colla sola violenza muscolare. In una fase 
ulteriore, si aggiunge la lotta per la supremazia politica 
(nel clan, nella tribù, nel villaggio, nel Comune, nello Stato) e si 
combatte sempre meno coi muscoli e sempre più col cervello. </p>
	<p>Nel periodo storico, l'umanità greco-latina combatte per 
l'eguaglianza <hi rend="italic">civile</hi> (abolizione della schiavitù); vince, ma 
non posa, perché la vita è lotta; l'umanità medievale lotta per 
l'uguaglianza <hi rend="italic">religiosa</hi>, la conquista, ma non si ferma; e alla 
fine del secelo scorso essa lotta per l'eguaglianza <hi rend="italic">politica</hi>. 
Ed ora dovrebbe arrestarsi e impaludare nello stato presente? 
No; ora l'umanità lotta per l'eguaglianza <hi rend="italic">economica</hi>, non 
nel senso di eguaglianza materiale ed assoluta, ma in quello più 
positivo che ho spiegato dianzi; e tutto fa prevedere, con 
matematica sicurezza, che anche questa lotta sarà vinta, per dar 
posto a nuove conquiste, a ideali nuovi per i nostri venturi. </p>
	<p>E col variare successivo del contenuto o degli ideali della 
lotta per l'esistenza, continua la progressiva attenuazione dei 
metodi di lotta, che da violenta e muscolare si fa sempre più 
pacifica e intellettuale, malgrado i ritorni atavistici o le 
manifestazioni psicopatologiche delle violenze personali di 
individui contro società e di società contro individui. </p>
	<p>Su questo mio concetto - che ha avuto recentemente una 
splendida dimostrazione nella geniale opera di Novicow, il quale 
però ha completamente dimenticata la lotta sessuale - io ritornerò più 
ampiamente nel capitolo sull'<hi rend="italic">avvenire morale 
dell'umanità</hi> nella II edizione di <hi rend="italic">Socialismo e 
criminalità</hi>.</p>
	<p>Per ora, mi basta aggiungere questa risposta alla obbiezione 
anti-socialista; che cioè, non solo la sproporzione fra nati e 
sopravviventi va sempre diminuendo, ma che la stessa "lotta per 
l'esistenza" cambia di contenuto e si attenua nei modi, per 
ciascuna fase successiva dell'evoluzione biologica e sociale. </p>
	<p>Sicché il Socialismo può benissimo affermare che a tutti gli 
uomini devono assicurarsi le condizioni di un'esistenza da uomini 
- in cambio del lavoro dato alla collettività - senza per questo 
urtare contro la legge darviniana della sopravvivenza dei vincitori 
nella lotta per l'esistenza: giacché questa legge darviniana bisogna 
interpretarla ed applicarla esattamente nelle sue varie 
manifestazioni alla vita progressiva dell'umanità, in confronto alle 
epoche primitive di essa ed in confronto all'ordine inferiore di 
viventi, vegetali ed animali. </p>
	<p>Non solo: ma lo stesso socialismo, scientificamente 
compreso, non esclude e non può escludere che sempre nella 
umanità vi siano dei perdenti nella lotta per l'esistenza. </p>
	<p>Anche quest'argomento si attiene più direttamente ai rapporti 
fra<hi rend="italic"> socialismo</hi> e<hi rend="italic"> criminalità</hi>, perché appunto da chi 
sostiene che la lotta per l'esistenza è legge caduca nella umanità si 
afferma, in conseguenza, che il <hi rend="italic">delitto </hi>(forma anormale ed 
antisociale di lotta per la vita, come il <hi rend="italic">lavoro </hi>ne è la 
forma normale e sociale) dovrà scomparire dalla terra e si 
crede quindi di trovare una certa contraddizione fra il socialismo e 
le dottrine dell'antropologia criminale sul delinquente nato, che 
sono esse pure una derivazione del darvinismo. </p>
	<p>Riserbandomi altrove un più ampio sviluppo della questione, 
posso frattanto riassumere così il mio pensiero di antropologo 
criminalista e di socialista insieme. </p>
	<p>Anzitutto la scuola criminale positiva si occupa della vita 
presente - ed è quindi incontestabile la sua benemerenza nell'avere 
applicato allo studio del fenomeno criminoso il metodo della 
scienza sperimentale, deducendone l'assurdità ipocrita dei sistemi 
penali odierni, basati sul concetto di libero arbitrio e di colpa 
morale, ed attuati nei congegni del sistema cellulare, che chiamai 
e chiamo - una delle aberrazioni del secolo XIX - ; per sostituirvi 
la semplice segregazione degli individui, inadatti alla vita sociale 
per condizioni patologiche congenite od acquisite, permanenti o 
transitorie. </p>
	<p>Ma poi, dire che col socialismo scomparirà ogni e qualunque 
forma di delitto, è un'affermazione determinata da 
generosa idealità sentimentale, ma non cimentata da rigorosa 
osservazione scientifica. </p>
	<p>La scuola criminale positiva dimostra che il delitto è un 
fenomeno naturale e sociale - come la pazzia ed il suicidio - 
determinato dall'anormale costituzione organica e psichica del 
delinquente insieme alle influenze dell'ambiente fisico e 
dell'ambiente sociale. Fattori antropologici, fisici e sociali 
concorrono sempre indissolubilmente a determinare qualunque 
delitto, dal più lieve al più grave - come del resto ogni altro atto 
umano: e soltanto varia per ciascun delinquente e per ogni delitto 
l'intensità determinante di ciascun ordine di fattori. </p>
	<p>Per esempio: nell'assassinio commesso per gelosia o per 
allucinazione, l'azione più forte spetta al fattore antropologico, 
senza per questo che si possa escludere l'azione dell'ambiente 
fisico e dell'ambiente sociale. Invece nei reati contro la proprietà 
od anche contro le persone per impeto di folla ammutinata 
o per alcoolismo ecc., l'intensità maggiore spetta all'ambiente 
sociale, senza per questo che se ne possa escludere l'influenza 
dell'ambiente fisico e del fattore antropologico. </p>
	<p>Lo stesso ragionamento - per completare l'esame della 
obbiezione antisocialista fatta in nome del darvinismo - si può 
ripetere per le malattie comuni, sebbene anche il delitto del resto 
appartenga alla patologia umana. </p>
	<p>Ogni malattia, acuta o cronica, infettiva o no, grave o leggera, 
è la risultante della costituzione antropologica dell'individuo e 
delle influenze dell'ambiente fisico e sociale. Soltanto per le 
diverse malattie varia l'intensità determinante delle condizioni 
personali o dell'ambiente; la tisi o la cardiopatia per esempio è 
una malattia che in massima parte dipende dalla costituzione 
organica individuale, pur concorrendovi la complicità 
dell'ambiente; ma la pellagra o il colera o il tifo o la cachessia 
palustre ecc. dipendono invece per la massima parte dalle 
condizioni sociali e fisiche dell'ambiente. Ecco perché la tisi fa 
strage anche fra le persone agiate e quindi ben nutrite e meglio 
alloggiate; mentre pellagra e colera mietono il massimo delle loro 
vittime fra i mal nutriti, cioè fra i poveri. </p>
	<p>Ed allora è evidente, che col regime socialista della proprietà 
collettiva, assicurate ad ogni uomo le condizioni di esistenza da 
uomo, diminuiranno moltissimo e forse scompariranno - coll'aiuto 
poi delle continue scoperte scientifiche e della progrediente 
prevenzione igienica - le malattie determinate in massima parte 
dalle condizioni dell'ambiente e cioè da insufficiente 
nutrizione e riparo contro l'intemperie; ma non per questo 
scompariranno per esempio le malattie per trauma, la pazzia, le 
polmoniti ecc. </p>
	<p>Egualmente deve dirsi del delitto: tolta la miseria e le inique 
disparità di condizioni economiche, certo e per la diretta 
mancanza dello stimolo della fame, acuta e cronica, e per la 
indiretta benefica influenza fisica e morale della migliore 
nutrizione e per le mancate occasioni di abuso del potere o della 
ricchezza, diminuiranno moltissimo e scompariranno quei delitti 
in massima parte occasionali, che dall'ambiente sociale ripetono la 
maggiore intensità determinante. Ma purtroppo non 
scompariranno, ad esempio, gli attentati al pudore per inversione 
sessuale patologica o gli omicidii per epilessia o i furti per 
degenerazione psicopatologica e via dicendo. </p>
	<p>Allo stesso modo, col socialismo si farà più estesa e più 
intensa la coltura popolare, l'analfabetismo scomparirà, ogni 
ingegno avrà modo di svolgersi ed affermarsi liberamente; ma non 
per questo scompariranno gli idioti e gli imbecilli per condizione 
patologica ereditaria; sebbene anche sulle degenerazioni congenite 
(malattie comuni, delinquenza, pazzia, nevrosi) certamente avrà 
benefica influenza preventiva e mitigatrice il migliore 
ordinamento economico e sociale, unito alla guida sempre più 
chiaroveggente della biologia sperimentale e quindi della più 
frequente astensione personale dalla procreazione, nei casi di 
malattia ereditaria. </p>
	<p>Vale a dire, in conclusione, che anche nel regime socialista - 
sebbene in proporzioni infinitamente minori - ci saranno 
sempre i vinti nella lotta per l'esistenza, sotto forma di deboli, di 
ammalati, di pazzi, di nevrotici, di delinquenti, di suicidi e perciò 
il socialismo non nega la legge darviniana della lotta per 
l'esistenza. </p>
	<p>Ma con questa immensa superiorità, che le forme epidemiche 
o endemiche della degenerazione umana, fisica e morale, saranno 
completamente soppresse per la eliminazione della loro sorgente 
principale, che è la miseria fisica, e quindi morale, dei più. </p>
	<p>Sicché, allora, la lotta per l'esistenza, pur rimanendo eterna 
forza propulsiva della vita sociale, si svolgerà in forme sempre 
meno brutali e più umane cioè intellettuali, e per ideali sempre più 
elevati cioè di miglioramento fisiologico e psichico sulla base 
feconda del pane quotidiano, per il corpo e per la mente, 
assicurato ad ogni uomo. </p>
	<p>A questo proposito poi, della "lotta per la vita", non bisogna 
dimenticare un'altra legge di darvinismo naturale e sociale, a cui 
mentre hanno dato soverchia ed unilaterale importanza taluni 
socialisti, d'altra parte invece hanno dato erroneo oblio molti degli 
individualisti; voglio dire la legge della solidarietà fra gli esseri 
viventi o della stessa specie - come fra gli animali viventi in 
società per l'abbondanza del cibo comune (erbivori) od anche di 
specie diverse, per quel fenomeno che i naturalisti chiamano 
appunto di <hi rend="italic">simbiosi</hi>, di accordo nella vita. È un eccesso 
l'affermare che nella natura e nella società l'unica legge imperante 
sia la lotta per la vita, come è un eccesso il dire che questa 
legge non vale per l'umanità. La verità positiva è che anche nel 
mondo umano è legge eterna la lotta per la vita, progressivamente 
attenuantesi nei modi ed elevantesi negli ideali; ma accanto ad 
essa, e più di essa, come determinante progressivamente più 
efficace della evoluzione sociale, sta la legge della solidarietà o 
cooperazione fra i viventi.
Nelle stesse società animali il mutuo
aiuto contro forze naturali avverse o contro specie viventi 
nemiche, ha manifestazioni costanti e sempre più intense, che più 
si svolgono nella specie umana, cominciando dalle stesse tribù 
selvaggie; e massime in quelle che, per condizioni favorevoli 
dell'ambiente, cioè per sicurezza ed abbondanza di sussistenze, 
danno il tipo industriale o pacifico di società umana, anziché il 
tipo militare o guerresco, che purtroppo predomina (appunto per 
la non sicurezza o insufficienza della sussistenza) nella umanità 
primitiva e nelle fasi di civiltà minore o regressiva; sebbene, come 
Spencer dimostrava, esso tenda continuamente ad essere sostituito 
dal tipo industriale.
Sicché, per rimanere nel solo mondo umano,
mentre ai primordi dell'evoluzione sociale, il predominio spetta 
più alla legge della lotta per la vita che non alla legge della 
solidarietà; di mano in mano invece che la divisione del lavoro e 
quindi la connessità fra le parti cresce nell'organismo sociale, la 
lotta per la vita si attenua e si trasforma e la legge di cooperazione 
o di solidarietà acquista un impero progressivamente più intenso e 
più esteso. E tutto questo, sempre, per la ragione fondamentale 
indicata dal Marx e che costituisce la sua vera, grande scoperta 
scientifica, cioè per la sicurezza oppur no delle condizioni di 
esistenza e, prime fra esse, degli alimenti. </p>
	<p>Dalla vita di un individuo a quella di più individui o di più 
società, sempre si verifica che quando le sussistenze, base fisica 
dell'esistenza, sono assicurate, la legge di solidarietà predomina su 
quella della lotta, e viceversa. Nel mondo selvaggio l'infanticidio 
e il parricidio diventano azioni non solo lecite ma doverose e 
santificate dalla religione, se una tribù vive nelle isole, dove le 
sussistenze scarseggiano (per es. nella Polinesia ecc.) e 
diventano azioni immorali e delittuose ne' continenti, dove le 
sussistenze sono più abbondanti e sicure. Così nel mondo presente, la mancata 
sicurezza del pane quotidiano per la massima parte degli uomini, 
rincrudisce ed abbrutisce anche le manifestazioni della lotta per la 
vita o della "libera concorrenza" come dicono gli individualisti. </p>
	<p>Appena, colla proprietà collettiva, siano ad ogni uomo 
assicurate le condizioni di esistenza, prevarrà indubbiamente la 
legge di solidarietà. </p>
	<p>Quello che ora si verifica in piccolo e per eccezione, 
che cioè quando in una famiglia gli affari vanno bene ed il pane 
quotidiano è sicuro anche l'accordo e la mutua benevolenza sono 
completi, mentre appena entra la miseria intervengono il 
disaccordo e la lotta; egualmente si verifica in grande nell'intera 
società, e si verificherà come regola costante in un migliore 
ordinamento futuro. 
Tale sarà la conquista del socialismo e tale,
ancora una volta, è l'interpretazione più completa e più feconda, 
che col socialismo deve farsi delle inesorabili leggi naturali, 
scoperte dal darvinismo. </p>

</div2>
<div2>

<head><hi rend="italic"> IV.La sopravvivenza dei più adatti.</hi></head>
	<p>Anche la terza ed ultima obbiezione del ragionamento 
haeckeliano, mentre è esatta nei suoi termini tecnicamente 
biologici e darviniani, manca di base nell'applicazione che di essa 
vorrebbesi fare, nel campo sociale, contro il socialismo. </p>
	<p>Si dice: la lotta per l'esistenza assicura la sopravvivenza dei 
migliori o dei più adatti e segue quindi un processo aristocratico 
di selezione individualista, anziché il democratico livellamento 
collettivista del socialismo. </p>
	<p>Cominciamo, ancora una volta, dal precisare bene in 
che consista la famosa selezione naturale, frutto innegabile della 
lotta per l'esistenza. </p>
	<p>L'espressione ripetuta da Haeckel e da tanti altri di 
"sopravvivenza dei migliori o dei più adatti" deve essere corretta, 
nel senso di escludere l'aggettivo <hi rend="italic">migliori</hi>. Esso rappresenta 
un residuo di quel teleologismo, per cui si ammetteva nella natura e 
nella storia una finalità da raggiungere, mediante un continuo 
miglioramento. </p>
	<p>Il darvinismo invece e più ancora la teoria dell'evoluzione 
universale ha escluso ogni finalismo dal pensiero scientifico 
moderno e dalla interpretazione dei fenomeni naturali: 
l'evoluzione comprende anche l'involuzione e la dissoluzione. Può 
essere ed è che, nel risultato finale, comparando i due estremi nel 
cammino dell'umanità si trovi che realmente ci fu un progresso, 
un miglioramento complessivo; ma ad ogni modo questo non 
avviene per linea retta ascendente, ma, come disse Goethe, 
seguendo una spirale, con ritmi parziali di progresso e di regresso, 
di evoluzione e di dissoluzione. </p>
	<p>Ogni ciclo di evoluzione, così nella vita individuale come 
nella vita collettiva, porta con sé i germi del corrispondente ciclo 
di dissoluzione; e viceversa questo, colla putrefazione della forma 
già esaurita prepara, nell'eterno laboratorio, nuove evoluzioni e 
nuove forme di vita. </p>
	<p>Ecco perché nel mondo sociale umano, ogni fase di civiltà 
porta con sé e sviluppa sempre più i germi della propria 
dissoluzione, dalla quale una nuova fase di civiltà si evolve - più o 
meno cambiando di sede geografica - nel ritmo eterno 
della umanità vivente. Le antiche civiltà ieratiche dell'Oriente si 
dissolvono e risorgono nel mondo greco-romano, a cui succede la 
civiltà feudale ed aristocratica dell'Europa Centrale; dissoltasi 
essa pure per gli eccessi a cui era giunta, al pari delle civiltà 
precedenti, succede la civiltà borghese, più spiccata nel mondo 
anglo-sassone. Ma essa risente già i brividi della febbre di 
dissoluzione, mentre nasce e si evolve la civiltà socialista, che 
irradierà per più ampia parte del mondo che non ciascuna delle 
civiltà precedenti. </p>
	<p>Non è dunque esatto il dire, che la selezione naturale 
determinata dalla lotta per l'esistenza assicura la sopravvivenza 
dei <hi rend="italic">migliori</hi>; la realtà assicura la sopravvivenza dei più 
<hi rend="italic">adatti</hi>.</p>
	<p>E la differenza è grandissima, così nel darvinismo naturale 
come nel darvinismo sociale. </p>
	<p>La lotta per l'esistenza innegabilmente determina la 
sopravvivenza degli individui più adatti all'ambiente ed al 
momento storico in cui vivono.</p>
	<p>Ora, nel campo biologico naturale, il libero gioco delle forze e 
delle condizioni cosmiche determina appunto una progressiva 
elevazione delle forme viventi, dal microbo all'uomo.</p>
	<p>Nel campo umano invece, di quella che Spencer 
chiama l'evoluzione superorganica, l'interferenza di altre 
forze e di altre condizioni, determina talvolta una selezione a 
rovescio, dissolutiva, che è sempre la sopravvivenza dei <hi rend="italic">più 
adatti</hi> ad uno speciale ambiente e momento storico, ma che 
risente appunto le condizioni viziate - se tali sono - di questo 
stesso ambiente. </p>
	<p>Tale è la questione delle "selezioni sociali", che pure 
inesattamente taluni, socialisti e non socialisti, per prima 
impressione interpretarono nel senso di negare ogni applicabilità 
delle teorie darviniane alla società umana. </p>
	<p>È noto infatti come nella umanità civile contemporanea la 
selezione naturale sia viziata dal concorso della selezione 
<hi rend="italic">militare </hi>- <hi rend="italic">matrimoniale</hi> - e soprattutto 
<hi rend="italic">economica.</hi> </p>
	<p>Il celibato temporaneo imposto ai soldati esercita un'evidente 
influenza dannosa sulla razza umana, perché lascia a casa i più 
deboli a procreare, mentre espone i giovani più sani alla 
transitoria sterilità e, nelle grandi città, ai pericoli della sifilide, 
purtroppo non transitoria. </p>
	<p>Così il matrimonio, aduggiato com'è nella civiltà presente 
dagli interessi economici, compie, per regola, una 
selezione sessuale a rovescio, perché le donne difettose o 
degenerate, ma con ricca dote, trovano più facilmente marito, che 
non le più robuste popolane o borghesi senza dote condannate ad 
isterilire nel celibato od a perdersi nella prostituzione più o meno 
dorata. </p>
	<p>Nella vita sociale complessiva è poi incontestabile l'influenza 
delle odierne condizioni economiche, per le quali il monopolio 
della ricchezza assicura ai suoi possessori la vittoria nella lotta per 
l'esistenza, sicché i ricchi, anche se meno robusti, hanno vita più 
lunga dei mal nutriti; mentre per il lavoro inumano diurno e 
notturno imposto agli uomini adulti, e per quello anche più 
disastroso imposto alle donne e ai fanciulli dal capitalismo 
moderno, si degradano sempre più le condizioni biologiche della 
grande massa dei proletari. </p>
	<p>A ciò si aggiunga pure la selezione morale a rovescio, per cui 
ora il capitalismo, nella lotta impegnata oramai col proletariato, 
favorisce la sopravvivenza dei servili, mentre perseguita e tenta 
spegnere gli individui di carattere e meno disposti a sopportare il 
giogo del presente ordinamento economico. </p>
	<p>La prima impressione, determinata dalla constatazione 
di questi fatti, conduce a negare che la legge darviniana della 
selezione naturale abbia qualsiasi valore ed applicabilità nel 
mondo umano. </p>
	<p>Ma io sostenni e sostengo invece, non solo che queste 
selezioni sociali a rovescio non contraddicono alla legge 
darviniana, ma che esse poi costituiscono un argomento ulteriore 
in favore del socialismo; il quale, per questa parte, reclama 
appunto e determinerà certamente un funzionamento più benefico 
della stessa legge inesorabile della selezione naturale.</p>
	<p>Infatti, la legge darviniana non è "la sopravvivenza dei 
<hi rend="italic">migliori</hi>"; ma quella soltanto "dei più <hi rend="italic">adatti</hi>".</p>
	<p>Ora è evidente, che anche gli effetti degenerativi prodotti 
dalle selezioni sociali e specialmente, per il più largo campo di 
azione continuata, dall'ordinamento economico attuale, 
confermano ancora e sempre la sopravvivenza dei più adatti a 
questo stesso ordinamento economico. </p>
	<p>Se i vincitori nella lotta per l'esistenza sono i peggiori o i più 
deboli, ciò non significa che la legge darviniana qui non trovi 
applicazione: significa soltanto che l'ambiente è viziato e in esso 
quindi sopravvivono quelli che ad esso più sono adatti. </p>
	<p>Come nei miei studi di psicologia criminale, ho dovuto troppo 
spesso constatare che nelle carceri o nel mondo criminale riescono 
vincitori i più feroci o i più scaltri delinquenti, appunto perché 
essi sono i più <hi rend="italic">adatti</hi> a quell'ambiente viziato; così 
nell'individualismo economico moderno, vince chi ha meno 
scrupoli, la lotta per l'esistenza favorisce chi più è adatto 
ad un mondo dove l'uomo vale per quello che ha (comunque 
l'abbia avuto) e non per quello che è.</p>
	<p>La legge darviniana della selezione funziona dunque anche 
nel mondo umano; e l'errore di chi lo nega dipende dallo 
scambiare l'attuale ambiente e momento storico - che nella storia 
prende il nome di <hi rend="italic">borghese</hi>, come quello medievale si 
chiama <hi rend="italic">feudale </hi>- con l'intera storia della umanità e nel non 
vedere quindi che gli innegabili effetti disastrosi della odierna 
selezione sociale a rovescio non sono anzi che la riconferma della 
legge darviniana di "sopravvivenza dei più <hi rend="italic">adatti</hi>". 
L'osservazione popolare esprime questo fatto col proverbio - la 
botte dà il vino che ha - e l'osservazione scientifica lo spiega coi 
necessari rapporti biologici tra un determinato ambiente e gli 
individui, che nascono, lottano e sopravvivono in esso. </p>
	<p>Ma questo appunto costituisce un argomento perentorio in 
favore del socialismo; per il quale risanandosi l'ambiente dai vizii 
che ora lo deturpano per lo sfrenato individualismo economico, 
saranno necessariamente corretti anche gli effetti della selezione 
naturale e sociale. In un ambiente fisicamente e moralmente sano, 
sani saranno gli individui più adatti e perciò sopravviventi.</p>
	<p>La vittoria nella lotta per l'esistenza sarà veramente 
assicurata, allora, a chi abbia maggiori e più feconde energie 
fisiche e morali e quindi l'ordinamento economico collettivista, 
assicurando ad ogni uomo le condizioni di esistenza, 
necessariamente dovrà migliorare la razza umana nel fisico e nel 
morale. </p>
	<p>Ma, si riprende: ammesso pure che socialismo e selezione 
darviniana vadano d'accordo, non vedete che la sopravvivenza dei 
più adatti costituisce un processo aristocratico individualista, che 
va contro il livellamento socialista? </p>
	<p>La risposta si ha, per una parte, nella osservazione fatta 
dianzi, sulla libertà assicurata col socialismo a tutti gli individui - 
e non soltanto a pochi privilegiati o fortunati, come ora - di 
affermare e svolgere la propria personalità. Sicché allora 
veramente l'effetto della lotta per l'esistenza sarà la sopravvivenza 
dei migliori, appunto perché in un ambiente normale è agli 
individui più normali che la vittoria è assicurata. Ed allora il 
darvinismo sociale non farà che continuare e rendere più fecondo 
di bene il darvinismo naturale. </p>
	<p>Ma per altra parte, contro l'affermazione di una indefinita 
selezione aristocratica, bisogna ricordare un'altra legge naturale, 
che viene a completare quel ritmo di azione e reazione, onde si 
determina appunto l'equilibrio della vita. </p>
	<p>Alla legge darviniana delle ineguaglianze naturali bisogna 
aggiungere quella legge correlativa e inseparabile da essa, che 
dopo Morel, Lucas, Galton, De Candolle, Ribot, Spencer, 
Madame Royer, Lombroso ecc. fu posta in massima luce dal 
Jacoby. </p>
	<p>Quella stessa natura che fa della "scelta" e dell'elevamento 
aristocratico una condizione di progresso vitale, 
ristabilisce poi l'equilibrio con una legge livellatrice e 
democratica. </p>
	<p>"Dall'immensità umana sorgono individui, famiglie, razze che 
tendono ad elevarsi sopra il livello comune; essi si inerpicano per 
le altezze dirupate, toccano il culmine - del potere, della 
ricchezza, dell'intelligenza, del genio - e una volta arrivati 
precipitano in basso e scompaiono negli abissi della pazzia e della 
degenerazione. La morte è la grande livellatrice; annientando tutto 
ciò che si eleva essa democratizza l'umanità".</p>
	<p>Tutto ciò che tende a costituire un monopolio delle forze 
naturali, urta contro la legge suprema di natura, che a tutti i 
viventi ha dato l'uso e la disposizione degli agenti naturali: l'aria e 
la luce, come l'acqua e la terra. </p>
	<p>Tutto ciò che si allontana o troppo al disotto o troppo al 
disopra della media umana - che varia elevandosi di epoca in 
epoca, ma che ha valore assoluto per ogni momento storico - non 
è vitale e si spegne. </p>
	<p>Il cretino come il genio - l'affamato come il milionario 
- il nano come il gigante, sono mostri naturali o sociali e la natura 
li colpisce inesorabile colla degenerazione e la sterilità, siano essi 
il prodotto della vita organica o siano l'effetto dell'ordinamento 
sociale. </p>
	<p>Ecco perché è destino inevitabile che tutte le famiglie aventi 
un qualche monopolio - o del potere o della ricchezza o del genio 
- si spengano negli ultimi degeneri rampolli, colpiti dalla 
demenza, dal suicidio, dalla sterilità. Stirpi aristocratiche, dinastie 
di sovrani, famiglie di genii artistici o scientifici, discendenze di 
milionari tutte seguono la legge comune, che viene, ancora una 
volta a confermare le induzioni, in questo senso egualitarie, della 
scienza e del socialismo insieme. </p>

</div2>
<div2>

<head><hi rend="italic"> V.Socialismo e credenze religiose.</hi></head>
<note>
<p>Nell'indice dell'opera il titolo di questo paragrafo è
preceduto dalla seguente notazione:
La filiazione del socialismo dal darvinismo:
[n.d.c.]</p>
</note>
	<p>Nessuna, dunque, delle tre pretese contraddizioni fra
darvinismo e socialismo, affermate dall'Haeckel e ripetute da tanti 
altri resiste all'esame più sereno e sincero delle leggi naturali, che 
prendono il nome da Carlo Darwin. </p>
	<p>Ma io voglio anzi aggiungere, che non solo il darvinismo non 
contraddice al socialismo; ma esso anzi ne costituisce una delle 
fondamentali premesse scientifiche; sicché, come 
acutamente vedeva il Virchow, il socialismo non è, per una parte 
che la logica e vitale filiazione del darvinismo, come per altra 
parte lo è dell'evoluzionismo spenceriano. </p>
	<p>La teoria di Darwin, volere o no, dimostrando la discendenza 
dell'uomo dagli animali, ha recato un grave colpo alla credenza in 
Dio, creatore dell'universo e dell'uomo con un <foreign lang="lat"><hi rend="italic">fiat</hi></foreign> 
speciale. Ed è per questo che le più accanite opposizioni, e le sole 
sopravviventi, contro la sua induzione fondamentale, furono e 
sono mosse in nome della religione. </p>
	<p>Vero è che Darwin non si disse ateo e non lo è 
Spencer; e rigorosamente tanto la teoria di Darwin come quella di 
Spencer possono anche conciliarsi colla credenza in Dio; perché si 
può ammettere che Dio abbia creato la materia e la forza e queste 
poi siansi svolte in forme successive, seguendo l'impulso creatore 
iniziale. Ma è innegabile però che quelle teorie 
avendo resa sempre più inflessibile ed universale la idea di 
causalità naturale, conducono inevitabilmente alla negazione di 
Dio, perché contro quest'idea rimane sempre da domandare: - e 
Dio chi l'ha creato? Alla risposta di ripiego - che Dio ha sempre 
esistito, si contrappone la stessa risposta dicendo - che l'universo è 
sempre esistito. - Secondo l'osservazione di Ardigò, il pensiero 
umano non può concepire che la catena risalente dagli effetti alle 
cause possa arrestarsi in un dato punto convenzionale. </p>
	<p>Dio, come diceva Laplace, è un'ipotesi che non occorre alla 
scienza positiva e tutt'al più, secondo Herzen, è un X, che 
riassume in sé non già l'<hi rend="italic">inconoscibile</hi> - come dicono 
Spencer e Duboys Reimond - ma tutto ciò <hi rend="italic">che non è ancora 
conosciuto </hi>dall'umanità. Ed è quindi un X mobile, che di tanto 
indietreggia e si restringe, di quanto si avanzano le scoperte della 
scienza. </p>
	<p>Ed ecco perché scienza e religione procedono in ragione 
inversa, di tanto l'una affievolendosi e atrofizzandosi, di quanto 
l'altra si estende e si rafforza nella lotta contro l'ignoto. </p>
	<p>Orbene, se questo è uno degli effetti del darvinismo, il 
contraccolpo suo sullo sviluppo del socialismo è troppo evidente. </p>
	<p>Tolta la fede nell'oltre tomba, dove i poveri sarebbero gli 
eletti del Signore e le miserie di questa "valle di lagrime" 
troverebbero eterno compenso nel paradiso, è naturale che si 
ravvivi il desiderio di un po' di "paradiso terrestre" anche per i 
miserabili ed i meno fortunati, che sono i più, e su questa terra. </p>
	<p>Anche all'infuori del socialismo, Hartmann e Guyau notavano che l'evoluzione delle credenze 
religiose si verifica in questo senso: che mentre tutte le religioni 
hanno per loro contenuto la promessa della felicità, le religioni 
primitive però ammettono la realizzazione di questa felicità nella 
stessa vita dell'individuo, d'onde le religioni successive la 
trasportano, per eccesso di reazione, fuori del mondo umano, 
nell'oltre tomba; mentre nella fase definitiva, questa realizzazione 
della felicità si ripone nuovamente nella vita umana, ma non più 
nel breve attimo dell'esistenza individuale, bensì nella permanente 
evoluzione dell'intera umanità. </p>
	<p>Sicché il socialismo anche per questo lato si riconnette 
all'evoluzione religiosa e tende a sostituirla, poiché esso appunto 
vuole che la umanità abbia in sé stessa il proprio "paradiso 
terrestre," senza aspettarlo in un <hi rend="italic">al di là</hi>, che per lo meno è 
molto problematico. </p>
	<p>Ed ecco perché tutti hanno rilevato come il 
movimento socialista abbia molti caratteri somiglianti a quelli, per 
es., del primitivo cristianesimo, anche per l'ardore della fede 
nell'ideale, che ha ormai disertato l'arido campo dello scetticismo 
borghese: sicché parecchi scienziati, anche non socialisti, come 
Wallace, Laveleye, De Roberty ecc. ammettono che il socialismo 
possa perfettamente sostituire colla sua fede umanitaria la fede 
ultramondana delle vecchie religioni. </p>
	<p>Ma i rapporti più diretti ed efficaci sono pur sempre quelli tra 
socialismo e credenza in Dio. </p>
	<p>Vero è che il socialismo marxista dopo il Congresso dei 
socialisti a Erfurt (1891) dichiara giustamente che 
le credenze religiose sono un affare di coscienza privata e quindi il partito 
socialista combatte ogni forma di intolleranza per motivo 
religioso sia contro cattolici sia contro ebrei, come io rilevai
anche in un articolo contro l'<hi rend="italic">antisemitismo</hi>. Ma
questa superiorità di vedute, in sostanza, non
è che l'effetto della sicurezza di una vittoria finale. </p>
	<p>Appunto perché il socialismo sa e prevede che le credenze 
religiose, se non come fenomeni patologici della psicologia 
umana, quali le qualificò il Sergi, certo come inutili fenomeni di incrostazione 
morale, sono destinate ad atrofizzarsi di fronte al divulgarsi della 
coltura naturalistica, anche soltanto elementare; appunto 
per questo il socialismo non sente la necessità di combattere in 
modo speciale le stesse credenze religiose, destinate a perire. E 
ciò, per quanto esso sappia pure che una delle molle più potenti in 
suo favore è appunto la mancata o diminuita credenza in Dio, per 
la quale i sacerdoti di tutte le religioni sono stati, in tutte le fasi 
storiche, gli alleati più potenti delle classi dominanti nel 
mantenere le turbe prone al giogo, per il fascino religioso, come le 
belve sotto la scudisciata del domatore. </p>
	<p>Ed ecco perché i conservatori più chiaroveggenti, anche se 
atei per conto loro, lamentano che il sentimento religioso - questo 
narcotico preziosissimo - vada scadendo fra le masse, 
intendendolo essi, utilitariamente e farisaicamente se anche non lo 
dicono, come uno strumento di dominazione politica. </p>
	<p>Disgraziatamente però, o fortunatamente, il sentimento 
religioso non si può ristabilire per decreto di re o di presidenti di 
repubblica. Esso va spegnendosi non per colpa di Tizio o di Caio 
e senza bisogno di una propaganda speciale, perché è nell'aria che 
respiriamo - pregna di induzioni scientifiche sperimentali - che 
esso non trova più le condizioni della propria esistenza, che 
trovava invece così favorevoli nella ignoranza mistica dei secoli 
scorsi. </p>
	<p>Ed è così dimostrata la diretta influenza della scienza positiva 
moderna - sostituente il concetto di causalità naturale a quello del 
miracolo e della divinità - nello sviluppo rapidissimo e nel 
fondamento sperimentale del socialismo contemporaneo. </p>

</div2>
<div2>

<head><hi rend="italic">VI.L'individuo e la specie.</hi></head>
	<p>Il secondo punto, per cui si dimostra la filiazione diretta del 
socialismo scientifico dal darvinismo, sta nel diverso modo di 
concepire l'individuo di fronte alla specie. </p>
	<p>Il secolo XVIII si chiudeva colla glorificazione esclusiva 
dell'individuo, dell'<hi rend="italic">uomo</hi> - come entità per sé stante - e non 
era, nelle opere del Rousseau, che un benefico eccesso di reazione 
contro la tirannide politica e sacerdotale del Medio Evo. </p>
	<p>Conseguenza diretta di questo individualismo è 
quell'artificialismo politico, di cui mi occuperò fra poco, 
esaminando i rapporti della teoria dell'evoluzione col socialismo, 
e che è comune tanto ai governanti del regime borghese quanto 
agli anarchici individualisti poiché gli uni e gli altri credono che 
l'ordinamento sociale possa cambiarsi dall'oggi al domani, per il 
tocco magico di un articolo di legge o per lo scoppio più o meno 
omicida di una bomba. </p>
	<p>La biologia moderna invece ha radicalmente cambiato questo 
concetto dell'<hi rend="italic">individuo </hi>ed ha dimostrato, così nel campo 
della biologia come in quello della sociologia, che l'individuo, da 
un lato, non è esso stesso che l'aggregrato di elementi vitali più 
semplici, e per un altro lato, che l'individuo per sé stante 
(<foreign lang="ger"><hi rend="italic">selbstwesen</hi></foreign>, direbbero i tedeschi) non esiste, ma 
esiste solo in quanto è parte di una società (<hi rend="italic">gliedwesen</hi>).</p>
	<p>Tutto ciò che vive, è un'associazione, una collettività. </p>
	<p>La stessa <hi rend="italic">monèra</hi>, la stessa cellula vivente, che è 
l'espressione irreducibile dell'individualità biologica, è essa stessa 
un aggregato di parti diverse (nueleo, nuclèolo, protoplasma) 
ciascuna delle quali, alla sua volta, è l'aggregato di molecole, che 
sono aggregati di atomi. </p>
	<p>L'atomo solo esiste, come individuo; ma l'atomo è invisibile 
ed impalpabile e l'atomo non vive. </p>
	<p>Tutto ciò che vive è un'associazione, una collettività. </p>
	<p>E di mano in mano che dai protisti si sale nella serie 
zoologica fino all'uomo, aumenta sempre più la complessità 
dell'aggregato, la federazione delle parti. </p>
	<p> Poiché, come alla metafisica dell'individualismo 
corrisponde l'artificialismo giacobino, unificatore ed 
uniformatore, così alla positività del socialismo corrisponde il 
concetto del federalismo nazionale ed internazionale. </p>
	<p>Come l'organismo di un mammifero non è che federazione di 
tessuti, di organi, di apparecchi, così l'organismo di una società 
non può essere che una federazione di comuni, di provincie, di 
regioni: come l'organismo dell'umanità non può essere che una 
federazione di nazioni. </p>
	<p>E come sarebbe assurdo concepire un mammifero di cui si 
dovesse movere p. es. la testa uniformemente alle estremità e le 
estremità tutte insieme; così è assurdo un ordinamento politico ed 
amministrativo, in cui p. es. l'estrema provincia del nord o della 
montagna debba avere gli stessi ingranaggi burocratici, la stessa 
rete di leggi, gli stessi movimenti della estrema provincia del sud 
o della pianura, per solo amore di simmetrica uniformità, che è 
l'espressione patologica dell'unità. </p>
	<p>Lasciando da parte queste considerazioni politiche, per le 
quali, come dissi altrove, l'ordinamento solo 
possibile per l'Italia, come per ogni altro paese, parmi di unità 
politica con federalismo amministrativo; resta frattanto evidente 
che alla fine del secolo XIX l'individuo, come entità per sé stante, 
si trova detronizzato, nel campo della biologia come in quello 
della sociologia. </p>
	<p>L'individuo esiste: ma solo in quanto fa parte di un 
aggregato sociale. </p>
	<p>Robison Crosuè - l'espressione genuina dell'individualismo - 
non può essere che una leggenda od un caso patologico. </p>
	<p>La specie - cioè l'aggregato sociale - è la grande, viva ed 
eterna realtà della vita, quale il darvinismo ha dimostrato e con 
esso confermano tutte le scienze positive, dall'astronomia alla 
sociologia. </p>
	<p>Sicché, mentre alla fine del secolo XVIII Rousseau diceva che 
l'individuo solo esiste e la società è un prodotto artificiale del 
"contratto sociale" e - attribuendo (come già Aristotele per la 
<hi rend="italic">schiavitù</hi>) carattere umano permanente alle manifestazioni 
transitorie del momento storico di putrefazione dell'antico regime 
in cui egli visse - diceva che la società era la causa di tutti i mali, 
mentre gli individui nascono tutti buoni ed uguali; alla fine invece 
del secolo XIX tutte le scienze positive si accordano nel dire che 
la società, l'aggregato è un fatto naturale ed insuperabile dalla vita, 
così nelle specie di vegetali come in quelle animali, dalle prime 
"colonie animali" dei zoofiti sino alla società dei mammiferi 
(erbivori) e dell"uomo. </p>
	<p>E tutto quello che l'individuo ha di migliore in sé, lo 
deve appunto alla vita sociale, per quanto ciascuna fase di 
evoluzione sia segnata da condizioni patologiche e finali di 
putrefazione sociale che sono però essenzialmente transitorie e 
preludono fatalmente ad un nuovo ciclo di rinnovamento sociale. </p>
	<p>L'individuo, come tale, se potesse vivere, vivrebbe obbedendo 
ad un solo dei due bisogni ed istinti fondamentali dell'esistenza, 
l'alimentazione - cioè la conservazione egoistica del proprio 
organismo, mediante quella primordiale e fondamentale funzione, 
che già Aristotele segnalava col nome di <hi rend="italic"><foreign lang="grc">ctèsì</foreign> </hi>- di 
conquista del cibo. </p>
	<p>Ma ogni individuo deve vivere in società, appunto perché a 
lui si impone il secondo bisogno ed istinto fondamentale della 
vita, la riproduzione di esseri simili a sé, per il mantenimento 
della specie ed è da questa vita di relazione e di riproduzione 
(sessuale e sociale) che nasce appunto il senso morale o sociale, 
per cui l'individuo impara non solo ad <hi rend="italic">esistere </hi>ma a 
<hi rend="italic">coesistere</hi> coi suoi simili. </p>
	<p>Si può anzi dire che questi due istinti fondamentali della vita - 
pane ed amore - compiono una funzione di equilibrio sociale nella 
vita degli animali e specialmente dell'uomo. </p>
	<p>L'amore è, per il maggior numero di uomini, la 
principale dispersione fisiologica e psichica delle forze 
accumulate, più o meno abbondantemente col pane quotidiano e 
risparmiate dal lavoro quotidiano o rimasto intatte nell'ozio 
parassitico. </p>
	<p>Non solo; ma l'amore è l'unica gioia che veramente abbia 
carattere universale ed egualitario sicché esso è anche detto dal 
popolo "il paradiso dei poveri"; i quali appunto sono dalle religioni 
spinti a goderne senza limiti - <foreign lang="lat"><hi rend="italic">crescite et 
multiplicamini</hi></foreign>  - perché l'esaurimento erotico, massime nei 
maschi, mentre allieva o fa dimenticare le torture della fame e del 
lavoro servile, snerva altresì l'energia della costante 
organizzazione, ed ha quindi una funzione utile alla classe 
dominante. </p>
	<p>Siccome però a questo effetto dell'istinto sessuale corrisponde 
indissolubilmente l'altro dell'aumento di popolazione, così la 
immobilizzazione di un dato ordine sociale è frustrata dalla 
pressione appunto della popolazione, che nel nostro secolo si 
acutizza pel fenomeno caratteristico del <hi rend="italic">proletariato</hi> - e 
l'evoluzione sociale procede quindi inesorata e fatale. </p>
	<p>Ad ogni modo, ritornando all'argomento, questo rimane 
innegabile: che, mentre alla fine del secolo XVIII si pensava che 
la società fosso fatta per l'individuo, - e da questo poté derivare, 
come ripercussione forse imprevedibile, che milioni d'uomini 
potessero e dovessero vivere lavorando soffrendo a beneficio 
soltanto di pochi individui - ; alla fine invece del nostro secolo, le 
scienze positive hanno dimostrato che, invece, è l'individuo che 
vive per la specie, questa sola essendo la realtà eterna della vita. </p>
	<p>D'onde spicca evidente tutto l'indirizzo del pensiero 
scientifico moderno in senso sociologico o socialista, contro 
l'individualismo esagerato, lasciato in retaggio dal secolo scorso. </p>
	<p>Certo, la biologia dimostra che non si deve cadere 
nell'eccesso opposto - in cui cadde qualche scuola di socialismo 
utopistico e di comunismo - di non vedere poi che la sola società, 
per dimenticare completamente l'individuo. È un'altra legge 
biologica infatti che la esistenza dell'aggregato è la risultante della 
vita di tutti gli individui, come la esistenza di un individuo è la 
risultante della vita delle cellule onde si compone. </p>
	<p>Ma resta ad ogni modo dimostrato, come il socialismo 
scientifico che segna la fine del nostro secolo e irradierà l'alba del 
secolo XX, sia in perfetto accordo coll'indirizzo del pensiero 
moderno anche in questo punto fondamentale del predominio dato 
alle esigenze vitali della solidarietà collettiva o sociale di fronte 
alle esagerazioni dommatiche dell'individualismo, che segnò un 
potente e fecondo risveglio alla fine del secolo scorso, ma che 
attraverso alle manifestazioni patologiche della sfrenata 
concorrenza, giunge fatalmente alle esplosioni "libertiste" 
dell'anarchismo, predicante "l'azione individuale" con oblio 
completo della solidarietà sociale ed umana. </p>
	<p>Ed è così che si arriva all'ultimo punto di contatto e d'intima 
connessione fra darvinismo e socialismo. </p>

</div2>
<div2>

<head><hi rend="italic"> VII.La "lotta per la vita", e la "lotta di classe".</hi></head>

	<p>Il darvinismo ha dimostrato, che tutto il meccanismo 
dell'evoluzione animale consiste nella lotta per l'esistenza da una 
parte fra individuo ed individuo di una medesima specie e 
dall'altra parte fra specie e specie nell'intiero mondo dei viventi. </p>
	<p>Così tutto il meccanismo dell'evoluzione sociale fu dal 
socialismo marxista ridotto alla legge della <hi rend="italic">lotta di classe</hi>, 
concentrando in questa non solo l'attenzione come segreto 
movente e sola spiegazione positiva della storia umana, ma 
l'ideale e la rigida norma disciplinatrice del socialismo politico, 
sottraendolo così a tutte le incertezze elastiche, vaporose, 
inconcludenti del socialismo sentimentale. </p>
	<p>La storia della vita animale non trovò la sua spiegazione 
positiva che nella grande legge darviniana della <hi rend="italic">lotta per 
l'esistenza </hi>- per la quale soltanto si possono determinare le 
cause naturali del nascere, dell'evolversi e dello spegnersi delle 
specie vegetali ed animali, dalle epoche paleontologiche fino a 
noi. Così la storia della vita umana non trovò la sua spiegazione 
che nella grande legge marxista della <hi rend="italic">lotta di classe</hi> - per la 
quale soltanto gli annali della umanità primitiva, barbara e civile 
cessano di essere un capriccioso, superficiale caleidoscopio di 
episodi individuali per divenire un dramma grandioso e fatale, 
determinato - coscientemente o incoscientemente, nei 
minimi dettagli come nelle catastrofi gigantesche - dal 
fatale animatore delle <hi rend="italic">condizioni economiche</hi>, che sono la 
base fisica e perciò imprescindibile della vita, e della <hi rend="italic">lotta di 
classe</hi> per la conquista e la conservazione della forza 
economica, da cui tutte le altre (la forza 
politica-giuridica-morale) necessariamente dipendono. </p>
	<p>Di questo grandioso concetto, che forma la gloria imperitura 
di Carlo Marx - e gli assegna nella sociologia il posto che Darwin 
ha nella biologia e Spencer nella filosofia naturale - avrò 
occasione di parlare più innanzi, delineando appunto i rapporti fra 
sociologia e socialismo. </p>
	<p>Per ora è opportuno soltanto rilevare quest'altro accordo fra 
darvinismo e socialismo, in ciò che la espressione <hi rend="italic">lotta di 
classe</hi>, mentre può avere una prima impressione di antipatia 
(che io pure confesso di avere avuto, quando ancora non avevo 
compreso lo spirito scientifico della teoria marxista) racchiude 
invece, nel suo vero significato, la legge prima della storia umana 
e può quindi essere, essa sola, la norma sicura per l'avvento della 
nuova fase di evoluzione, che il socialismo prevede ed affretta. </p>
	<p>Lotta di classe, vuol dire che la società umana come ogni altro 
organismo vivente non è un tutto omogeneo, la somma indistinta 
di un numero più o meno grande d'individui; ma è invece un 
organismo vivente, risultante dall'aggregato di parti diverse e 
sempre più diverse per quanto più alto è il grado della evoluzione 
sociale. </p>
	<p>Come un protozoo è composto quasi di sola gelatina 
albuminosa, mentre un mammifero è composto di tessuti 
diversissimi tra loro; così una tribù acefala dei selvaggi più 
primitivi è composta solo di poche famiglie, viventi piuttosto in 
aggregazione di vicinanza materiale, mentre una società civile del 
mondo storico o contemporaneo si compone di classi sociali 
diverse tra loro, sia per la costituzione fisio-psichica degli stessi 
componenti, sia per il complesso delle abitudini, delle tendenze, 
della loro esistenza personale, famigliare, sociale. </p>
	<p>Queste varie classi possono essere rigidamente catalogate 
come nell'antica India, dal <hi rend="italic">bramino </hi>al <hi rend="italic">sudra</hi> od anche 
nell'Europa medioevale, dall'imperatore e dal pontefice al 
feudatario, al vassallo, all'artigiano, per modo che fra l'una e l'altra 
classe non sia ammesso lo scambio degli individui, che per solo 
azzardo di nascita vi appartengono; oppure possono perdere 
l'etichetta legale, come accadde in Europa ed America dopo la 
Rivoluzione francese, ed ammettere quindi, come rara eccezione, 
lo scambio ed il passaggio degli individui dall'una all'altra - come 
delle molecole chimiche ne' fenomeni di esosmosi e di 
endosmosi o, secondo l'espressione del Dumont per un fenomeno 
di "capillarità sociale"". Ma sempre, ad ogni modo, queste varie 
classi esistono come realtà innegabile e ribelle ad ogni 
livellamento di superficie giuridica, per quanto permane la 
ragione fondamentale della loro varietà. </p>
	<p>È appunto Carlo Marx che questa ragione ha, più 
lucidamente di ogni altro, indicata e comprovata e confermata 
entro il crogiuolo della osservazione sociologica, nella diversità 
delle condizioni economiche. </p>
	<p>Varieranno i nomi, gli atteggiamenti, i fenomeni di 
ripercussione per ogni fase di evoluzione sociale, ma sempre il 
fondo tragico della vita umana sta nel contrasto tra chi detiene il 
monopolio dei mezzi di produzione - e sono i meno - e chi invece 
ne è spossessato - e sono i più. </p>
	<p><hi rend="italic">Guerrieri</hi> e <hi rend="italic">pastori</hi>, nelle società primitive, 
appena verificatasi l'appropriazione prima famigliare e poi 
individuale della terra sul collettivismo iniziale; <hi rend="italic">patrizi</hi> e 
<hi rend="italic">plebei - feudatari</hi> e <hi rend="italic">vassalli - nobili </hi>e <hi rend="italic">popolani - 
borghesi</hi> e <hi rend="italic">proletari</hi>: sono tutte indicazioni diverse di un 
identico fatto: il monopolio della ricchezza da una parte, il lavoro 
produttore dall'altra. </p>
	<p>Orbene la grande importanza della legge marxista - lotta di 
classe - sta precisamente nell'indicare, con evidente precisione, 
<hi rend="italic">in che cosa </hi>veramente stia il punto vitale della questione 
sociale e <hi rend="italic">per qual metodo </hi>si possa giungere a risolverla. </p>
	<p>Finché la base economica della vita politica, giuridica, morale 
non era affermata con evidenza positiva, le aspirazioni dei più ad 
un miglioramento sociale vagarono incerte nella domanda e nella 
conquista parziale di qualche strumento <hi rend="italic">accessorio</hi>, come 
libertà di culto, suffragio politico, istruzione pubblica e via 
dicendo. E non si nega che tali conquiste siano state di grande 
utilità. </p>
	<p>Ma il <foreign lang="lat"><hi rend="italic">sancta sanctorum</hi></foreign> rimaneva 
impenetrabile sempre agli occhi della folla ed il potere 
economico persistendo come privilegio di pochi, ogni altra 
conquista o concessione rimaneva campata in aria, senza radici, 
divelta dal fondamento solido e fecondo, che solo può dare vita e 
forza perenne. </p>
	<p>Ora che il socialismo, anche prima di Marx ma non mai con 
tanta precisione scientifica, ha indicato nell'appropriazione 
individuale nella proprietà privata della terra e dei mezzi di 
produzione, il punto vitale della questione - ora il problema è 
posto preciso, netto, inesorabile nella coscienza dell'umanità 
contemporanea. </p>
	<p>Quale il metodo per abolire questo monopolio del potere 
economico e la conseguente serie di dolori e di mali e di odii e di 
iniquità? </p>
	<p>Ecco il metodo della <hi rend="italic">lotta di classe</hi>, che partendo dal 
dato positivo che ogni classe tende a conservare ed accrescere i 
vantaggi ed i privilegi conquistati, insegna alla classe priva del 
potere economico, che per giungere a conquistarlo la lotta (e dei 
modi di questa lotta ci occuperemo in seguito) deve essere da 
classe a classe, non da persona a persona. </p>
	<p>Odiare, oltraggiare, sopprimere questo o quello individuo, 
appartenente alla classe dominante, non fa progredire di un 
millesimo la soluzione del problema, ma la ritarda anzi per la 
reazione del sentimento comune contro la violenza personale, 
mentre offende il principio di <hi rend="italic">rispetto alla persona umana</hi> 
che il socialismo proclama alto, per tutti e contro tutti. </p>
	<p>E non giova alla soluzione del problema, perché la presente 
condizione anormale - fattasi più acuta - miseria di molti e 
godimento di pochi - non è l'effetto dela cattiva volontà di questo 
o di quell'individuo. </p>
	<p>Anche per questo lato, infatti, il socialismo, è in pieno 
eloquente accordo colla scienza positiva, che nega il libero 
arbitrio nell'uomo e studia l'attività umana, individuale e 
collettiva, come l'effetto necessariamente determinato dalle 
condizioni di razza e di ambiente, insieme. </p>
	<p>Delitto, suicidio, pazzia, miseria non sono il frutto del libero 
arbitrio, della colpa individuale, come predica lo spiritualismo 
metafisico; né è frutto del libero arbitrio, non è colpa individuale 
del capitalista se il lavoratore è male retribuito, disoccupato, 
miserabile. </p>
	<p>Ogni fenomeno sociale è la risultante necessaria delle 
condizioni storiche e dell'ambiente; e nel mondo moderno la 
facilità e frequenza dei rapporti per ogni parte della terra ha reso 
anche più serrata la dipendenza di ciascun fatto - o economico o 
politico o giuridico o morale o artistico o scientifico - dalle 
condizioni le più lontane e le più indirette della vita 
mondiale. </p>
	<p>Dato l'ordinamento attuale della proprietà privata senza limiti 
di eredità famigliare e di accumulamento personale; data la 
continua e sempre più completa applicazione delle scoperte 
scientifiche al lavoro umano di trasformazione della materia; dato 
il telegrafo ed il vapore; dato il torrente sempre più straripante delle 
migrazioni umane - è inevitabile che la esistenza di una famiglia 
di contadini o di operai o di piccoli commercianti sia legata ai fili 
invisibili ma inesorabili della vita mondiale, per cui il raccolto del 
cotone o del caffè o del grano nei paesi più lontani si ripercuote 
per ogni parte del mondo civile così come l'aumento o la 
depressione delle macchie solari è un coefficiente delle periodiche 
crisi agricole e influisce direttamente sul destino di milioni di 
uomini. </p>
	<p>In questo grandioso concetto scientifico della "unità delle 
forze fisiche" secondo l'espressione del padre Secchi o della 
solidarietà universale, com'è più ammissibile il meschino concetto 
infantile del libero arbitrio e dell'individuo, che sarebbero la causa 
dei fenomeni umani? </p>
	<p>Se un socialista si mettesse in testa, sia pure, a scopo di 
beneficenza, di istituire un opificio industriale per dar lavoro a dei 
disoccupati e producesse un manufatto, abbandonato dalla moda o 
dalla necessità del consumo generale, evidentemente sarebbe 
costretto al fallimento, malgrado le sue intenzioni filantropiche, 
per la sanzione muta ma inevitabile delle leggi economiche. </p>
	<p>Oppure se un socialista volesse dare agli operai del 
suo stabilimento un salario doppio o triplo del salario corrente, 
evidentemente incontrerebbe lo stesso destino, per la stessa 
inesorabile sanzione delle leggi economiche, perché o dovrebbe 
vendere la merce a perdita o dovrebbe tenerla invenduta nei 
magazzini, quando il suo prezzo, a qualità pari, fosse superiore a 
quello del mercato. </p>
	<p>Egli sarebbe ridotto al fallimento e il mondo non gli darebbe 
altro conforto che di dirlo <hi rend="italic">un buon uomo</hi>: parola, che 
nell'odierna fase di "moralità mercantile" ha anche un doppio 
significato. </p>
	<p>All'infuori, dunque, dei rapporti più o meno personalmente 
cordiali fra capitalista e lavoratore, la loro rispettiva condizione 
economica è determinata fatalmente dall'ordinamento attuale, 
secondo la legge del sopra-lavoro, con cui Marx spiegava 
irrefutabilmente come il capitalista possa accumulare ricchezze 
senza lavorare - sol perché il lavoratore produce in ogni giornata 
di lavoro un equivalente di ricchezza superiore al salario ricevuto 
- soprappiù di prodotto che va quindi a beneficio gratuito del 
capitalista, anche quando se ne volesse detrarre il salario di un suo 
lavoro intellettuale di direzione tecnica ed amministrativa. </p>
	<p> La terra abbandonata al sole ed alla pioggia, da sola 
non produce grano né vino. I minerali non escono per sé soli dalle 
viscere dei monti. Un sacco di marenghi lasciato in una cassa 
forte, non produce dei marenghi, come una mucca fa dei vitelli. </p>
	<p>La produzione della ricchezza non avviene se non per una 
trasformazione della materia operata dal lavoro umano. Ed è solo 
perché il contadino coltiva i campi, il minatore estrae il minerale, 
l'operaio move le macchine, il chimico sperimenta nel suo 
gabinetto, l'ingegnere inventa una macchina, e via via, che il 
proprietario od il capitalista senza aver fatto niente per ereditare 
da suo padre un patrimonio e senza nessuna fatica se egli resta 
<hi rend="italic">assente</hi> dalla sua proprietà, può vedersi ogni anno 
assicurato un prodotto, che altri produce per lui in cambio di un 
misero abituro e di uno scarso pane, avvelenato il più delle volte 
dai miasmi delle risaie o delle paludi, dai gas delle miniere e delle 
officine, insufficiente sempre ad una esistenza degna di creature 
umane. </p>
	<p>Ed anche nel regime della perfetta mezzadria - che si dice una 
forma di socialismo pratico - resta sempre a domandarsi per quale 
miracolo il proprietario che non lavora vede arrivarsi a casa il 
grano e l'olio e il vino in quantità sufficiente per farlo vivere 
comodamente, mentre il mezzadro ogni giorno, dà il suo lavoro 
per strappare alla gran madre Terra l'alimento per sé e per gli altri. </p>
	<p>Nella mezzadria vi è di meno doloroso la sicurezza tranquilla 
di arrivare a fine d'anno, senza gli spasimi della disoccupazione, 
cui sono condannati i lavoratori avventizi delle campagne 
e delle città. Ma nella sostanza il problema rimane inalterato e c'è 
sempre uno che vive bene senza lavorare, perché dieci vivono 
male lavorando. Tale è l'ingranaggio della proprietà 
privata e tali ne sono gli effetti al di fuori e contro la stessa 
volontà degli individui. </p>
	<p>Vano quindi e sterile riesce ogni tentativo contro questo o 
quell'individuo: è l'orientazione della società che bisogna 
cambiare, è la proprietà individuale che bisogna abolire; non colla 
<hi rend="italic">spartizione </hi>come volgarmente si dice e che sarebbe forma 
più acuta e più meschina di proprietà privata, mentre un anno 
dopo, persistendo quella orientazione individualista, si 
ritornerebbe allo <foreign lang="lat"><hi rend="italic">status quo</hi></foreign> con solo beneficio dei 
più furbi e dei meno scrupolosi. </p>
	<p>Ma abolizione della proprietà privata o individuale 
sostituendovi la proprietà collettiva e sociale della terra e dei 
mezzi di produzione: sostituzione del resto, che mentre non si può 
fare per decreto, dall'oggi al domani, come molti ci accusano di 
volere, viceversa si va già compiendo di giorno in giorno, di ora 
in ora, in modo diretto e in modo indiretto. </p>
	<p>In modo diretto: perché la civiltà segna appunto una continua 
sostituzione di proprietà e funzioni sociali a quelle, che prima 
erano proprietà o funzioni individuali. Le strade, le poste, le 
ferrovie, i musei, l'illuminazione urbana, l'acqua potabile, 
l'istruzione e via via, che fino a poche decine di anni fa erano 
proprietà o funzioni private, sono divenute proprietà o funzioni 
sociali: e sarebbe assurdo il pensare che questo processo diretto di 
socializzazione dovesse arrestarsi proprio ora, invece che 
accelerarsi progressivamente, come tutto si va accelerando nella 
vita moderna. </p>
	<p>In modo indiretto: come effetto ultimo dell'individualismo 
economico, che prese il nome di <hi rend="italic">borghese </hi>dai bravi 
borghigiani che nel Medio Evo vissero nei borghi sottostanti al 
castello feudale ed alla chiesa parrocchiale - simboli della classe 
allora dominante - e preparati da un lavoro fecondo e cosciente e 
dalle condizioni storiche, che cambiarono la orientazione 
economica del mondo (come la scoperta dell'America) fecero la 
loro rivoluzione alla fine del secolo XVIII, per cui conquistarono 
il potere, segnando pagine d'oro nella storia del mondo 
civile colle epopee nazionali, coi miracoli della scienza applicata 
all'industria... ma che segnano ora la parabola discendente e danno 
sintomi evidenti di una dissoluzione, senza della quale del resto 
non sarebbe possibile il rinnovamento di una nuova fase sociale. </p>
	<p>L'individualismo economico, portato alle ultime conseguenze, 
determina necessariamente l'accentramento progressivo della 
proprietà in un numero sempre più ristretto di persone. </p>
	<p>Il "miliardario" è parola nuova, propria soltanto del secolo 
XIX, ed esprime in proporzioni più evidenti questo fenomeno, che 
il George riduceva alla legge storica dell'individualismo 
economico - per cui i ricchi diventano sempre più ricchi ed i 
poveri sempre più poveri. </p>
	<p>Ora è evidente che quanto più è ristretto il numero dei 
detentori della terra e dei mezzi di produzione, tanto più facile 
riesce la loro sostituzione con o senza indennizzo personale - per 
parte di un solo proprietario, il quale è e non può essere, che la 
società. </p>
	<p>La terra è la base fisica dell'organismo sociale. È assurdo 
quindi che essa appartenga a pochi individui e non a tutta la 
collettività sociale: come sarebbe assurdo, che appartenesse al 
monopolio di pochi proprietari l'aria da respirare. </p>
	<p>E questo è l'intento supremo del socialismo. Ma adesso 
evidentemente non si può giungere prendendo di mira 
questo o quel proprietario, questo o quel capitalista. </p>
	<p>È anche questo un metodo individualista di lotta, che è 
destinato a rimanere sterile o per lo meno esige uno sperpero 
immenso di forze per ottenere scarsi risultati e parziali e 
provvisorii. </p>
	<p>Ecco perché quando io vedo degli uomini politici affannarsi 
in una protesta quotidiana od anedottica, in una lotta personalista - 
a cui del resto le assemblee ed il pubblico si abituano e si 
adagiano per la stessa monotona continuità sua - mi par di vedere 
un igienista fantastico, che volesse rendere abitabile una palude 
uccidendo le zanzare, una per una, a colpi di revolver, invece di 
proporsi come metodo e mèta la bonifica intera della intera plaga 
miasmatica. </p>
	<p>Non dunque lotte o violenze personali, ma lotta di classe: nel 
senso di dare alla classe immensa dei lavoratori di ogni arte o 
professione, la coscienza di queste verità fondamentali e quindi 
dei loro interessi di classe contrapposti agli interessi della classe 
che detiene il potere economico, per giungere colla 
organizzazione cosciente alla conquista di questo potere 
economico col mezzo degli altri poteri pubblici, che la civiltà 
contemporanea ha assicurato ai popoli liberi. Sebbene sia 
prevedibile, che in ogni paese la classe dominante, prima di 
cedere, restringerà e rinnegherà anche le pubbliche libertà, che le 
erano innocue quando adoperate dai lavoratori non costituiti in 
partito di classe, ma ipnotizzati e distratti al seguito di altri partiti 
puramente politici, altrettanto radicali nelle questioni accessorie 
quanto profondamente conservatori nella questione 
fondamentale dell'ordinamento economico e della proprietà. </p>
	<p>Lotta di classe, dunque: lotta da classe a classe; e lotta, 
s'intende, coi metodi che dirò fra poco, a proposito dei quattro 
modi di trasformazione sociale: evoluzione - rivoluzione - rivolta 
- violenza personale. Ma, frattanto, lotta di classe in senso 
darviniano, ripetendosi nella storia umana il grandioso dramma 
della lotta per la vita fra specie e specie, anziché immiserirsi fino 
al pugilato selvaggio ed insignificante fra individuo e individuo. </p>
	<p>Fermiamoci a questo punto: perché lo stesso argomento dei 
rapporti fra darvinismo e socialismo ci porterebbe anche più 
lontano, sempre nel senso di eliminare ogni pretesa 
contraddizione fra l'una e l'altra corrente del pensiero scientifico 
moderno e di confermarne invece il più intimo, naturale, 
indissolubile accordo. </p>
	<p>Ecco perché all'acuta preveggenza del Virchow risponde 
esattamente il riscontro storico di Leopold Iacoby. </p>
	<p>"Nello stesso anno in cui comparve il libro di Darwin 
(1859) da una direzione del tutto differente 
veniva verso la stessa mèta data la spinta ad un importantissimo 
svolgimento nella scienza sociale, da un lavoro che rimase per 
molto tempo inosservato, lavoro che porta per titolo: <hi rend="italic">Critica 
dell'economia politica </hi>di Carlo Marx - e che fu il precursore 
dell'opera <hi rend="italic">Il Capitale</hi>.</p>
	<p>"Ciò che il libro di Darwin sull'<hi rend="italic">origine delle specie</hi> 
è per la genesi e l'evoluzione della natura incosciente 
giungendo fino all'uomo, lo è l'opera di Marx per la genesi e 
l'evoluzione della comunità degli individui umani, degli Stati e 
delle forme sociali dell'umanità".</p>
	<p>Ed ecco perché la Germania contemporanea come è stata il 
campo più fecondo per lo sviluppo delle teorie darviniane, così lo 
è anche per la propaganda cosciente, disciplinata, irremovibile 
delle idee socialiste. </p>
	<p>Ed ecco perché, giustamente, a Berlino, nelle vetrine librarie 
di propaganda socialista, le opere di Carlo Darwin hanno il posto 
d'onore accanto a quelle di Carlo Marx. </p>

</div2>
</div1>
<div1>
<head><hi rend="sc">PARTE SECONDA - EVOLUZIONE E SOCIALISMO </hi></head> 
<p>Anche di fronte alla teoria della evoluzione universale, che - 
all'infuori di questo o quel dettaglio più o meno discutibile - 
rappresenta veramente la orientazione vitale del pensiero 
scientifico moderno, si è creduto di affermare, che essa 
contraddice sostanzialmente alle teorie ed agli ideali pratici del 
socialismo. </p>
<p>Ma qui è evidente un equivoco. </p>
<p>Se per socialismo si intende quel complesso fluttuante di 
aspirazioni sentimentali, che si è molte volte cristallizzato nelle 
utopistiche creazioni artificiali di un nuovo mondo umano, che 
per un tocco magico dovrebbe sostituirsi dall'oggi al domani al 
vecchio mondo in cui viviamo: allora è perfettamente vero che la 
teoria scientifica dell'evoluzione condanna i pregiudizi e le 
illusioni dell'artificialismo politico - o reazionario o 
rivoluzionario, romantico sempre. </p>
<p>Ma il guaio è, per i nostri avversari, che il socialismo 
contemporaneo è ben altra cosa dal socialismo precedente 
all'opera di Marx: e all'infuori del sentimento animatore di 
protesta contro le iniquità presenti e di aspirazione ad un avvenire 
migliore, non ha nulla di comune con esso, nella sua struttura 
logica, e nelle sue stesse induzioni, se non la visione chiara, 
matematicamente esatta (in forza appunto delle teorie 
dell'evoluzione) del finale ordinamento sociale - basato sulla 
proprietà collettiva della terra e dei mezzi di produzione.</p>
<p>Ciò si farà evidente nell'esame delle tre pretese contraddizioni 
principali, che si affermano esistere fra il socialismo e 
l'evoluzionismo scientifico. </p>
<p>Frattanto però non è possibile non vedere, fino da ora, la 
filiazione diretta del socialismo marxista anche 
dall'evoluzionismo scientifico, quando si pensi che quello non è, 
appunto che l'applicazione logica e conseguente della teoria 
evoluzionista nel campo economico. </p>

<div2 n="VIII.La tesi ortodossa e la tesi socialista...">
<head><hi rend="italic"> La tesi ortodossa e la tesi socialista di fronte alla teoria dell'evoluzione.</hi></head>
<p>Il socialismo, in sostanza, che cosa dice? Che il mondo 
economico presente non può essere immutabile ed eterno, ma 
rappresenta invece soltanto una fase transitoria della evoluzione 
sociale, a cui deve succedere una fase ulteriore ed un mondo 
diversamente ordinato. </p>
<p>Che questo diverso ordinamento avvenire debba 
verificarsi in senso collettivista o socialista - anziché 
individualista - è ciò che risulta come conclusione ultima e 
positiva dallo studio già fatto dei rapporti fra darvinismo e 
socialismo. </p>
<p>Qui frattanto bisogna stabilire, che quella affermazione 
fondamentale del socialismo - a parte i dettagli del futuro 
ordinamento sociale, di cui parlerò più innanzi - è dunque 
coerente alla teoria sperimentale dell'evoluzionismo. </p>
<p>Qual è infatti il dissidio sostanziale fra l'economia politica 
ortodossa ed il socialismo? Questo: che l'economia politica ha 
sostenuto e sostiene che le leggi economiche da essa analizzate e 
illustrate circa la produzione e la distribuzione delle ricchezze, 
sono <hi rend="italic">leggi naturali.... </hi>non però nel senso di leggi 
determinate naturalmente dalle condizioni dell'organismo sociale 
(il che sarebbe esatto) ma nel senso che esse siano leggi 
<hi rend="italic">assolute</hi>, proprie cioè di tutta la umanità di ogni tempo e 
luogo e quindi immutabili nei loro cardini, per quanto suscettive 
di parziali ed accessorie modificazioni ne' loro particolari 
atteggiamenti.</p>
<p> Il socialismo scientifico invece sostiene, che le leggi stabilite 
dall'economia politica classica, da Adamo Simth in poi, sono 
leggi proprie all'attuale momento storico della umanità civile e 
quindi sono leggi essenzialmente <hi rend="italic">relative</hi> al momento in 
cui furono analizzate e come non sono più rispondenti alla 
realtà delle cose se si vogliono estendere, per es. alle remote 
antichità storiche e più ancora ai tempi preistorici ed esostorici, 
così non possono rappresentare un'immutabile pietrificazione 
dell'avvenire sociale. </p>
<p>Ora, di queste due tesi fondamentali, la tesi ortodossa e la tesi 
socialista, quale è più in accordo colla teoria scientifica 
dell'evoluzione universale? </p>
<p> La risposta non può essere dubbia. </p>
<p>La teoria dell'evoluzione, di cui Erberto Spencer è stato 
veramente il geniale creatore, svolgendo e fecondando nel campo 
sociologico l'indirizzo relativista già segnato dalla scuola storica 
così del diritto come dell'economia politica (che era parzialmente 
eterodossa) ha appunto dato al pensiero moderno questa bussola 
imprescindibile: che tutto cambia, che il presente - così nell'ordine 
astronomico, come in quello geologico, come in quello biologico, 
come in quello sociologico - non è che la risultante di precedenti, 
naturali, necessarie, incessanti trasformazioni mille volte 
millenarie e che quindi come il presente è diverso dal passato, 
così l'avvenire sarà indubbiamente diverso dal presente. </p>
<p>Lo spencerianismo cioè non ha fatto che dare un corredo 
veramente meraviglioso di prove scientifiche in ogni ramo dello 
scibile umano, ai due pensieri astratti di Leibnitz e di Hegel, che 
"il presente è figlio del passato, ma è padre dell'avvenire" 
e che "nulla è, ma tutto diviene"; ciò, che sopratutto la geologia, 
dopo il Lyell, aveva meravigliosamente dimostrato, sostituendo al 
concetto tradizionale degli improvvisi cataclismi, il concetto 
scientifico della graduale e quotidiana trasformazione della 
terra. </p>
<p> Vero è che il sapere enciclopedico di Erberto Spencer è 
deficiente nell'economia politica, od almeno in questo campo egli 
non ne ha dato prove così complete come nelle scienze naturali; 
ma questo non toglie che il socialismo altro non sia, anzitutto, nel 
suo concetto animatore, che l'applicazione logica della teoria 
scientifica dell'evoluzione naturale all'ordine dei fenomeni 
economici. </p>
<p> È appunto per questo che Carlo Marx, prima (nel 
1859) colla <hi rend="italic">Critica dell'economia politica</hi> 
(ed anche col famoso <hi rend="italic">manifesto</hi> del 1847, 
scritto da lui e da Engels, quasi 10 anni prima dei <hi rend="italic">Primi 
principii</hi> di Spencer e meraviglioso per potenza e lucidità di 
sintesi e poi col <hi rend="italic">Capitale</hi> (1867) è venuto a 
completare, nel campo sociale, la rivoluzione scientifica portata 
da Darwin e da Spencer. </p>
<p> Mentre il vecchio pensiero metafisico concepisce la morale - 
il diritto - l'economia - come il complesso di leggi assolute ed 
eterne, secondo il modo Platonico di pensare, e limitando il suo 
sguardo al solo mondo storico e non usando altri strumenti 
d'indagine che la fantasia logica del filosofo, ha inoculato nel 
cervello di tante generazioni questo concetto dell'assolutismo 
nelle leggi naturali, dibattentisi nel dualismo della materia e dello 
spirito; la scienza positiva invece assorgendo alla sintesi 
grandiosa del monismo, cioè dell'unica realtà fonomenica - 
materia e forza inseparabili e indistruttibili - svolgentesi per moto 
assiduo di forma in forma, secondo norme relative al tempo e al 
luogo, ha radicalmente cambiata l'orientazione del pensiero 
moderno, nel senso appunto della universale evoluzione. </p>
<p> Morale, diritto, politica, non sono che super-strutture, che 
ripercussioni della struttura economica e variano con essa, da un 
parallelo all'altro, da un secolo all'altro. </p>
<p>Questa è la grande, geniale intuizione di Carlo Marx nella 
"critica dell'economia politica", della quale esaminerò più innanzi 
la parte che riguarda la sorgente unica delle condizioni 
economiche, ma di cui ora importa rilevare l'altra parte, della loro 
continua, irrefrenabile variabilità dal mondo preistorico ed 
esostorico al mondo storico e nelle varie epoche di questo.</p>
<p>Norme della morale - credenze religiose - sanzioni giuridiche 
di leggi civili o penali - ordinamento politico: tutto cambia e tutto è 
relativo all'ambiente storico e tellurico, in cui si osserva.</p>
<p>Uccidere i genitori è il massimo dei delitti nell'Europa 
e nell'America; è invece un'azione doverosa e santificata dalla 
religione nell'isola di Sumatra; come il cannibalismo è cosa lecita 
nel centro dell'Africa e lo fu nell'Europa e nell'America 
preistoriche. </p>
<p>La famiglia che appena si afferma transitoriamente (come fra 
gli animali) nel comunismo sessuale primitivo, si regola a 
poliandria e matriarcato dove le sussistenze scarse esigono uno 
scarso aumento di popolazione, mentre passa a poligamia e 
patriarcato quando e dove questa ragione economica 
fondamentale non domina tiranna, per assumere da ultimo, nel 
mondo storico, la forma monogamica, che è certamente la 
migliore e più progredita, per quanto abbia bisogno di essere 
liberata dal convenzionalismo assolutista del vincolo indissolubile 
e della prostituzione larvata e legalizzata (per ragioni 
economiche) che la inquinano nel mondo presente.</p>
<p>E la costituzione della proprietà, sola dovrebbe rimanere 
eterna, immutabile in questa corrente oceanica di istituzioni 
sociali e di regole morali, soggette a continue, profonde 
evoluzioni e trasformazioni? Solo la proprietà, dovrebbe rimanere 
inalterata e inalterabile nella sua forma di monopolio privato della 
terra e dei mezzi di produzione! </p>
<p>Ecco l'assurda pretesa dell'ortodossia economica e giuridica, 
colla sola concessione alle irresistibili constatazioni della teoria 
evoluzionista (fatta dai progressisti o radicali così nella scienza 
come nella politica) che possano variarne gli ordinamenti 
accessorii, temperarsene gli abusi - ma sempre rimanendo 
intangibile il principio che pochi individui possano appropriarsi la 
terra e i mezzi di produzione, necessari alla vita dell'intero 
organismo sociale, che dovrebbe così in eterno rimanere sotto il 
dominio, più o meno diretto, di questi detentori della base fisica 
della vita. </p>
<p>Basta esporre così, nella loro limpida precisione, le due tesi 
fondamentali - quella ortodossa del diritto e dell'economia 
classica, e quella eterodossa del socialismo economico e giuridico 
- per decidere senz'altro questo primo punto di controversia: che 
cioè in tutti i casi, la teoria dell'evoluzione è in accordo perfetto, 
incontestabile colle induzioni del socialismo e contraddice invece 
alle affermazioni contrarie del sostanziale immobilismo 
economico e giuridico. </p>

</div2>
<div2 n="IX.La legge di regressione apparente e...">
<head><hi rend="italic">La legge di regressione apparente e la proprietà collettiva.</hi></head>

<p>Ma - si dice dagli avversari - pure ammettendo che il
socialismo, invocando in genere una trasformazione sociale, sia in 
apparente accordo colla teoria evoluzionista; non ne viene per 
questo, che le conclusioni sue più precise - tra cui fondamentale la 
sostituzione della proprietà sociale alla proprietà individuale - 
siano esse suffragrate dalla stessa teoria. Noi anzi, si dice, 
sosteniamo che è appunto contro questa teoria scientifica che 
quelle conclusioni urtano diametralmente e quindi sono, per lo 
meno, utopistiche ed assurde. </p>
<p>E la prima contraddizione che fra socialismo ed 
evoluzionismo sarebbe affermata, consisterebbe in ciò, che il 
ritorno alla proprietà collettiva della terra sarebbe nello 
stesso tempo un ritorno alle età primitive e selvaggie dell'umanità 
e quindi il socialismo sarebbe, sì, una trasformazione, ma a 
rovescio, cioè contro la corrente dell'evoluzione sociale, che 
appunto dal primitivo collettivismo terriero ha portato alla 
presente proprietà individuale, indice della progredita civiltà. Il 
socialismo quindi rappresenterebbe, al caso, un ritorno alla 
barbarie. </p>
<p>Anche questa obbiezione ha una parte di vero, che è 
innegabile: cioè, la constatazione che la proprietà collettiva sarà 
un ritorno (almeno nelle apparenze esterne) verso l'ordinamento 
sociale primitivo. Ma la conclusione che ne deriva è 
assolutamente sbagliata ed anti-scientifica, perché dimentica una 
legge, meno comunemente osservata, ma non per questo meno 
vera e positiva dell'evoluzione sociale.</p>
<p>È una legge sociologica, che un medico francese di molto 
ingegno, disgraziatamente morto, ha soltanto accennata, a 
proposito di alcuni rapporti fra trasformismo e 
socialismo e della quale mi sono occupato, rilevandone 
tutta la verità ed importanza, anche prima di ascrivermi nel 
socialismo militante, a pag. 420-424 nella III edizione 
della mia <hi rend="italic">Sociologia criminale</hi> (1892) e vi 
ho nuovamente insistito nella mia polemica col Morselli, a 
proposito del divorzio. </p>
<p>Questa legge di regressione apparente dimostra essere 
un fatto costante il ritorno delle istituzioni sociali alle forme ed ai 
caratteri primitivi. </p>
<p>Prima di accennarne taluni esempi evidenti, voglio ricordare 
che il Cognetti De Martiis fin dal 1881, mostrava 
di avere vagamente intuita questa legge sociologica, perché il suo 
libro sulle <hi rend="italic">Forme primitive nell'evoluzione economica 
</hi>(Torino 1881), così notevole per abbondanza, 
precisione e sicurezza di dati positivi - pur non giungendo ad 
alcuna conclusione dopo la ricchezza dell'analisi sociologica - si 
chiudeva però, nelle ultime linee, con un vago accenno al 
possibile riapparire nella futura evoluzione economica delle forme 
primitive, che ne segnano il punto di partenza. </p>
<p>Ed io ricordo pure, che quando all'Università di Bologna 
frequentavo le lezioni del Carducci, più volte ho udito da lui 
accennare che nelle forme e nel contenuto della letteratura, spesse 
volte il progresso ultimo non è che la riproduzione delle forme e 
del contenuto della letteratura primitiva, greco-orientale: così, del 
resto, come la teoria scientifica moderna del monismo, che è 
l'anima stessa della evoluzione universale e rappresenta l'ultima e 
definitiva disciplina positiva del pensiero umano di fronte alla 
realtà del mondo, dopo il brillante vagabondaggio della 
metafisica, non fa che ritornare ai concetti dei filosofi greci e di 
Lucrezio, il grande poeta-naturalista. </p>
<p>Ma anche nell'ordine delle istituzioni sociali gli esempi di 
questo ritorno alle forme primitive non sono che troppo evidenti e 
numerosi. </p>
<p>Già dissi della evoluzione religiosa, secondo 
Hartmann, per cui nelle epoche infantili dell'umanità la felicità si 
vedeva raggiungibile nell'esistenza individuale, poi nella vita 
d'oltretomba, ed ora si tende a riporla nella stessa umanità, ma 
nella serie delle generazioni avvenire.</p>
<p>Così nella politica, Spencer rilevava (<hi rend="italic">Sociologie</hi>, III 
cap. 5) che la volontà di tutti, - elemento sovrano nell'umanità 
primitiva - cede via via il passo alla volontà di un solo e poi di 
pochi (per diverse aristocrazie: militari, di nascita, di professione, 
di censo) e tende in ultimo a ridiventare sovrana col procedere 
della democrazia (suffragio universale - referendum - legislazione 
diretta popolare ecc.). </p>
<p> Il diritto di punire, semplice funzione di difesa nell'umanità 
primitiva, tende a ritornare tale, spogliandosi di ogni pretesa 
teologica di giustizia retributiva, sovrappostasi per l'illusione del 
libero arbitrio, sul fondo naturale della difesa, ma sfrondata ora 
dalle ricerche scientifiche sul delitto, come fenomeno naturale e 
sociale - che dimostrano assurda ed impossibile la onnisciente 
pretesa nel legislatore e nel giudice di pesare e misurare "la colpa" 
del delinquente e commisurarne il castigo, anziché limitarsi alla 
segregazione temporanea o perpetua dal consorzio civile degli 
individui che vi sono inadatti, come si fa per i pazzi o per i malati 
di morbi infettivi. Così per il matrimonio: la facile dissolubilità 
nell'umanità primitiva cedette via via alle imposizioni assolutiste 
della teologia e dello spiritualismo, che credono possa il "libero 
arbitrio" legare eternamente il destino di una persona, con 
un monosillabo pronunciato in momenti di così instabile 
equilibrio psichico, qual'è il periodo del fidanzamento e delle 
nozze. Ma poi il ritorno alla forma spontanea e primitiva del 
consenso si impone e l'unione matrimoniale, coll'uso sempre 
crescente e più facile del divorzio, ritorna alle sue origini, 
risanando la famiglia, che è la cellula sociale. </p>
<p>Così è dell'ordinamento della proprietà, per la quale lo stesso 
Spencer ha dovuto riconoscere la tendenza fatale di un ritorno al 
primitivo collettivismo, dopo che l'appropriazione prima 
famigliare e poi individuale della terra, com'egli stesso ha 
dimostrato, è giunta agli estremi, sicché in alcuni paesi (legge 
<hi rend="italic">Torrens</hi>) la terra è diventata una specie di proprietà 
<hi rend="italic">mobile</hi>, trasmissibile come un'azione qualunque di una 
qualunque società anonima. </p>
<p>Ecco infatti, a titolo di documento, quanto scrive 
l'<hi rend="italic">individualista</hi> Erberto Spencer:</p>
<p>"A prima vista, sembra potersi concludere che la proprietà 
della terra, a titolo assoluto, per parte de' privati, debba essere 
lo stato <hi rend="italic">definitivo</hi> che l'industrialismo è destinato a 
realizzare. Tuttavia, sebbene l'industrialismo abbia avuto finora 
per effetto di individualizzare ogni altro possesso <hi rend="italic">si può 
contestare che lo stato definitivo sia fin da ora raggiunto</hi>.</p>
<p>Si riconoscevano un tempo dei diritti di proprietà sopra esseri 
umani ed ora non si ammettono più. Alcuni secoli fa si sarebbe 
potuto credere che il principio della proprietà dell'uomo, 
sull'uomo era sulla via di stabilirsi in modo 
<hi rend="italic">definitivo</hi>. Tuttavia a un'epoca più 
avanzata del suo corso, la civiltà, rovesciando questa procedura, 
ha distrutto la proprietà dell'uomo sull'uomo. Analogamente, in 
un'epoca ancor più avanzata, potrà darsi che <hi rend="italic">la proprietà 
privata della terra abbia a scomparire.</hi> </p>
<p>E del resto questo processo di socializzazione della 
proprietà per quanto ora parziale ed accessorio, è però così 
evidente e continuo, che sarebbe negare l'evidenza il voler 
sostenere che l'indirizzo economico e quindi giuridico 
nell'ordinamento della proprietà non sia nel senso di una 
prevalenza sempre maggiore degli interessi e dei diritti della 
collettività di fronte a quelli dell'individuo; prevalenza, che 
evidentemente diverrà, per fatale evoluzione, una completa 
sostituzione riguardo alla proprietà della terra e dei mezzi di 
produzione. </p>
<p>La tesi fondamentale, adunque, del socialismo è, ancora una 
volta, in perfetto accordo con questa legge sociologica di 
regressione apparente, della quale il Loria notava benissimo le 
ragioni naturali in ciò: che l'umanità primitiva dalle prime 
impressioni della natura circostante trae le linee fondamentali e 
più semplici del suo pensiero e della sua vita; poi col progresso 
dell'intelligenza e la complicazione crescente per legge di 
evoluzione, si ha uno sviluppo analitico dei principali elementi 
contenuti nei primi germi di istituzione: ed una volta compiuto 
questo svolgmiento analitico e spesso antagonistico, da un 
eccesso all'altro, dei singoli elementi, l'umanitit stessa, giunta ad 
un alto grado di evoluzione ricompone in una sintesi finale questi 
vari elementi e ritorna così al primitivo punto di partenza. </p>
<p>Con questo però, aggiungo io, che tale ritorno alla forma 
primitiva non è una ripetizione pura e semplice. Ed ecco perché si 
dice legge di regressione <hi rend="italic">apparente</hi> ed ecco perché 
l'obbiezione di "un ritorno alla <hi rend="italic">barbarie</hi> primitiva" è 
infondata. Non è una ripetizione pura e semplice, ma è il 
compimento di un ciclo, di un grande ritmo, come recentemente 
diceva anche l'Asturaro, 
che non può non portare con sé gli effetti e le conquiste, 
irrevocabili in ciò che hanno di vitale e fecondo, della 
lunga precedente evoluzione; ed è quindi molto superiore, nella 
realtà oggettiva e nella coscienza umana, a quel primitivo 
embrione. </p>
<p>Il corso della evoluzione sociale non è rappresentato dal 
circolo chiuso che, come il serpe dalla coda in bocca del simbolo 
antico, chiuda i termini di un migliore avvenire; ma è invece, 
secondo l'immagine di Goethe, raffigurato da una spirale, che 
sembra ritornare su se stessa, ed invece sempre avanza e si eleva.</p>

</div2>
<div2>


<head><hi rend="italic">X.L'evoluzione sociale e la libertà individuale.</hi></head>
<p>Quest'ultima osservazione ci serve per esaminare anche la 
seconda contraddizione, che si afferma esistere fra socialismo e 
teoria dell'evoluzione, dicendo e ripetendo su tutti i toni che il 
socialismo sarà una nuova forma di tirannide, che sopprimerà tutti 
i benefici della libertà, a così caro prezzo di martirii e di sacrificii 
faticosamente conquistata dal secolo nostro. </p>
<p>Ho già detto, parlando delle disuguaglianze antropologiche, 
come il socialismo assicurerà anzi ad ogni uomo, colle condizioni 
di esistenza umana, l'affermazione più libera e completa della 
propria personalità. </p>
<p>Qui mi basta ricordare un'altra legge, stabilita dalla 
teoria scientifica dell'evoluzione, per dimostrare in linea generale 
(perché non è compito di questa monografia entrare ne' minuti 
particolari) come questa pretesa soppressione della parte viva e 
feconda della libertà personale o politica a torto si tema 
dall'avvento del socialismo. </p>
<p>È una legge dell'evoluzione naturale, illustrata meglio di ogni 
altro dall'Ardigò, questa: 
che ogni fase susseguente dell'evoluzione naturale e sociale non 
distrugge, non cancella le manifestazioni vitali e feconde delle 
fasi precedenti: ma le continua anzi in ciò che hanno di vitale, 
mentre ne elimina soltanto le manifestazioni aberranti o 
patologiche. </p>
<p>Nell'evoluzione biologica, le manifestazioni della vita 
vegetale non cancellano i primi albori della vita, che si riscontrano 
nella cristallizzazione dei minerali, come le manifestazioni della 
vita animale non cancellano quello della vita minerale e vegetale; 
e la forma unica della vita non cancella le forme e gli anelli 
precedenti nella grande serie dei viventi, ma le forme ultime 
vivono anzi in quanto sono il portato delle forme primitive o 
coesistono con esse.</p>
<p>Così avviene dell'evoluzione sociale: e questa è la 
interpretazione che l'evoluzionismo scientifico dà appunto dei 
Medi Evi, che non cancellano le conquiste delle civiltà 
precedenti, ma le conservano invece nella parte vitale e le 
fecondano, in un periodo di sosta, per il rinascimento di nuove 
civiltà. </p>
<p>E questa legge che domina l'intero grandioso 
svolgimento della vita sociale, regge egualmente il destino e la 
parabola dei singoli istituti sociali. </p>
<p>Il succedersi di una fase di evoluzione sociale ad un'altra, 
certo elimina le parti non vitali, i prodotti patologici degli istituti 
precedenti; ma conserva e rinverdisce e svolge le parti sane e 
feconde, elevando sempre più il diapason fisico e morale 
dell'umanità. </p>
<p>Così, per questo processo naturale, il grande fiume della 
umanità uscito dalle foreste vergini della vita selvaggia si è svolto 
maestoso nei periodi della barbarie e della presente civiltà, che è 
certo superiore per molti lati alle fasi precedenti della vita sociale, 
ma che per altri aspetti è inquinata dai prodotti virulenti della 
propria degenerazione, come ho ricordato a proposito delle 
selezioni sociali a rovescio. </p>
<p>Così per esempio: certo i lavoratori del periodo 
contemporaneo di civiltà borghese, hanno, in complesso, una 
esistenza fisica e morale superiore a quelli dei secoli scorsi: ma 
tuttavia è innegabile che la loro condizione economica di 
<hi rend="italic">salariati</hi> liberi è peggiore, sotto molti aspetti, della 
precedente condizione di <hi rend="italic">schiavi</hi> nell'antichità, di 
<hi rend="italic">servi</hi> nel Medio Evo.</p>
<p>Infatti lo <hi rend="italic">schiavo</hi> antico era proprietà assoluta del 
padrone, dell'uomo <hi rend="italic">libero</hi> ed era condannato ad una vita 
quasi bestiale: ma frattanto il padrone, aveva interesse di 
assicurargli almeno il pane quotidiano, dacché lo schiavo faceva 
parte del suo patrimonio, come i buoi od i cavalli.</p>
<p>Ed il servo della gleba, nel Medio Evo, aveva in compenso 
certi diritti consuetudinari, che lo abbarbicavano appunto 
alla terra e gli assicuravano almeno - tranne i casi di carestia - il 
pane quotidiano. </p>
<p>Il salariato libero del mondo moderno invece è sempre 
condannato ad un lavoro inumano per durata e per qualità (a cui si 
riconnette appunto la parziale rivendicazione socialista delle 
<hi rend="italic">otto ore</hi>, che conta già molte vittorie ed è destinata a sicuro 
trionfo) ma viceversa non avendo più alcun rapporto giuridico 
permanente né col proprietario capitalista né colla terra, manca 
assolutamente di ogni sicurezza del pane quotidiano, perché il 
proprietario non ha più interesse a nutrire e mantenere i lavoratori 
della sua officina o del suo campo, non soffrendo egli alcuna 
diminuzione di patrimonio dalla loro morte o malattia, per l'onda 
inesauribile di proletari che la disoccupazione gli offre sul 
mercato. </p>
<p>Ed ecco come - non perché i proprietari dell'oggi siano più 
malvagi di quelli antichi, ma soltanto perché anche i sentimenti 
morali sono un prodotto della condizione economica - se nella 
stalla si ammala un bue, il latifondista o il suo amministratore è 
sollecito a chiamare il veterinario, per evitare la perdita di un 
capitale; mentre se si ammala il figlio del boaro, non si dà 
altrettanta premura per chiamare il medico.</p>
<p>Certo vi può essere, come eccezione più o meno frequente, un 
proprietario di buon cuore che smentisca questa regola, massime 
quando vive in contatto quotidiano coi lavoratori: come non si 
nega che lo spirito di beneficenza abbia manifestazioni frequenti e 
più o meno clamorose - anche fuori del <foreign lang="eng"><hi rend="italic">charity 
Sport</hi></foreign> - da parte delle classi ricche, che così 
attenuano anche la voce intima del disagio morale che le 
pervade, ma la regola inesorata però è quella: nella forma di 
industrialismo moderno, il lavoratore, ha conquistato la libertà 
politica, di voto, di associazione ecc. (che gli è lasciata godere 
finché non mostri di farne uso per formare un partito di classe, che 
miri al punto sostanziale della questione sociale) ma ha perduto la 
sicurezza del pane e del domicilio quotidiano. </p>
<p>Il socialismo vuole arrivare a questa sicurezza per tutti gli 
uomini - e ne dimostra la matematica positività colla sostituzione 
della proprietà sociale alla proprietà individuale dei mezzi di 
produzione - ma non per questo il socialismo sopprimerà tutte le 
conquiste utili e veramente feconde della presente fase di civiltà 
né delle fasi precedenti. </p>
<p>Veggasi un esempio caratteristico: l'invenzione di tante 
macchine industriali ed agricole, mentre è una applicazione 
geniale della scienza alla trasformazione delle forze naturali e non 
dovrebbe essere che feconda di bene - sollevando il lavoro umano 
a dignità umana dall'abbiezione e prostrazione di lavoro bestiale - 
innegabilmente però ha cagionato e cagiona la miseria e la rovina 
di migliaia di lavoratori, che per riduzione di personale sostituito 
dal lavoro dello macchine, sono inevitabilmente condannati alle 
torture della disoccupazione o alla legge di bronzo del salario 
minimo, tanto che basti per non morire di fame acuta.</p>
<p>E la prima, istintiva reazione di questi sventurati è stata ed è, 
purtroppo, in molti casi di distruggere le macchine, 
maledicendole come strumento di dannazione immeritata e 
sanguinosa. </p>
<p>Ma distruggere le macchine, sarebbe, esso veramente, un 
ritorno puro e semplice alle barbarie e questo il socialismo non 
vuole, il socialismo che rappresenta una fase più elevata di civiltà 
umana. </p>
<p>Ed ecco allora come il socialismo solo dia la soluzione della 
dolorosa difficoltà, che l'individualismo economico non può dare, 
continuando anzi ad applicare sempre nuove macchine, perché 
tale è il tornaconto irresistibile del capitalista.</p>
<p>E la soluzione è, che le macchine diventino proprietà 
collettiva o sociale. Allora, evidentemente, l'unico effetto loro 
sarà di diminuire la somma totale di lavoro o di sforzo muscolare 
per produrre una data quantità di sussistenze e quindi ad ogni 
lavoratore sarà diminuita la parte quotidiana di lavoro e la sua 
esistenza si eleverà sempre più a dignità di creatura umana.</p>
<p>Parzialmente questo effetto si verifica già in quei luoghi, ad 
esempio, in cui diversi piccoli proprietari si uniscono in società 
cooperativa per l'acquisto, mettiamo, di una trebbiatrice a vapore e 
se la prestano per turno. Se ai piccoli proprietarii fossero uniti, in 
grande fraterna cooperazione, anche gli operai o contadini (e ciò 
avverrebbe solo quando la terra fosse di proprietà sociale) e le 
macchine per esempio fossero di proprietà municipale, come lo 
sono le pompe per incendi, e dal Comune si cedessero in uso 
successivo per i lavori campestri, evidentemente le macchine non 
avrebbero alcuna ripercussione dolorosa e di miseria, ma 
sarebbero da tutti gli uomini benedette, pel solo fatto della loro 
proprietà collettiva. </p>
<p>Ecco dunque, come il socialismo appunto perché rappresenta 
una fase più elevata della evoluzione umana non eliminerebbe 
della fase presente se non i prodotti infettivi dell'odierno 
eccessivo individualismo economico, che crea da una parte i 
miliardari o gli appaltatori che si fanno milionari in pochi anni 
rubando - in una forma più o meno prevista dal Codice Penale - il 
pubblico danaro, e dall'altra parte accumula un aggrovigliamento 
cancrenoso di misere creature nei <hi rend="italic">fondaci verdi </hi>delle grandi 
città o nelle capanne di paglia e fango, riproducenti le capanne 
australiane, nella Basilicata, nell'Agro Romano o nella valle del 
Po. </p>
<p>Nessun socialista cosciente si è mai sognato di negare le 
grandi benemerenze della borghesia verso la civiltà umana o di 
offuscare le pagine d'oro ch'essa ha scritto nella storia del mondo 
civile colle epopee nazionali, le meravigliose applicazioni della 
scienza all'industria ed ai cominerci ideali e mercantili tra i 
popoli. </p>
<p>Queste sono irrevocabili conquiste del progresso umano e il 
socialismo non si sogna nemmeno di rinnegarle o di sopprimerle e 
ne dà la giusta ammirazione riconoscente ai pionieri generosi che 
le hanno iniziate e realizzate. Allo stesso modo, per 
esempio, che un ateo non si sognerebbe neppure di distruggere o 
di negare la sua ammirazione ad un quadro di Raffaello o ad una 
statua di Michelangelo, sol perché questi raffigurarono ed 
eternarono coll'arte leggende religiose. </p>
<p>Ma il socialismo però vede nella presente civiltà borghese, 
giunta alla sua china finale, i sintomi dolorosi di una dissoluzione 
irrimediabile ed afferma che del <hi rend="italic">virus</hi> infettivo bisogna 
liberare l'organismo sociale, non fermandosi alla cura sintomatica 
e individualista di questo o quel bancarottiere, di questo o quel 
funzionario corrotto, di questo o quell'appaltatore ladro... ma 
giungendo alla radice del male, alla sorgente innegabile della 
infezione virulenta. Cambiando radicalmente il regime - colla 
sostituzione della proprietà sociale alla proprietà individuale - 
bisogna rinnovare le forze sane e vitali della umana società, 
perché essa possa elevarsi ad una fase più alta di civiltà, dove 
pochi privilegiati non potranno più certo vivere la vita di ozio, di 
lusso, di orgia, che oggi vivono e dovranno ridursi a esistenza 
laboriosa e meno fastosa, ma dove l'immensa maggioranza degli 
uomini eleverà la propria esistenza a dignità serena, a tranquilla 
sicurezza, a simpatica e lieta fraternità, in cambio dei dolori, delle 
ansie, dei rancori presenti. </p>
<p>Così dicasi della banale obbiezione che il socialismo 
sopprimerà ogni libertà - troppo ripetuta da coloro che 
sotto il colore del liberalismo politico velano le tendenze più o 
meno coscienti dei conservatorismo economico.</p>
<p>Questa ripugnanza che in nome della libertà molti sentono, 
anche in buona fede, contro il socialismo, non è essa stessa che 
l'effetto di un'altra legge dell'evoluzione umana, che Erberto 
Spencer formulava dicendo: "ogni progresso avvenuto è un 
ostacolo ai progressi avvenire".</p>
<p>Ed è una tendenza psicologica naturale, che si potrebbe 
chiamare <hi rend="italic">feticista</hi>, quella che si ribella a considerare il 
proprio ideale raggiunto, il progresso realizzato come un semplice 
strumento anziché come un idolo - un punto di partenza per altri 
ideali o per altri progressi, anziché arrestarsene all'adorazione 
feticista di un punto d'arrivo, che esaurisca ogni altro ideale, ogni 
altra aspirazione. </p>
<p>Come il selvaggio beneficato dall'albero fruttifero adora 
l'albero per sé, non per i frutti che può dare e finisce per 
convertirlo in un feticcio, in un idolo intangibile, ma che diventa 
per ciò solo sterile; come l'avaro che nel mondo individualista sa 
il valore del danaro, finisce per adorare il danaro in sé e per sé 
come feticcio e come idolo, e lo lascia sepolto nel forziere 
isterilendolo, invece di adoperarlo come strumento di nuovi 
vantaggi; così il liberale sincero, figlio della Rivoluzione 
Francese, si fa della libertà un idolo, scopo a se stessa, sterile 
feticcio, anziché adoperarla come strumento di nuove conquiste, 
come realizzazione di nuovi ideali.</p>
<p>Si capisce che sotto la tirannide politica, ideale primo 
e più urgente e spasmodico fosse la conquista della libertà e della 
sovranità politica. </p>
<p>E di questa conquista, noi ultimi venuti siamo grati ai martiri 
ed agli eroi che l'hanno voluta a prezzo del loro sangue...</p>
<p>Ma la libertà non è e non può essere fine a se stessa!</p>
<p>A che giova la libertà di riunione o di pensiero se lo stomaco 
non ha il pane quotidiano e milioni d'individui hanno dall'anemia 
del cervello e del corpo paralizzata ogni forza morale?</p>
<p>A che giova al popolo avere una parte platonica della 
sovranità politica, col diritto di voto, se esso continua sotto la 
schiavitù materiale della miseria, della disoccupazione, della fame 
acuta o cronica? </p>
<p>La libertà per la libertà - indica un progresso avvenuto che si 
oppone ai progressi avvenire, ma è una specie di onanismo 
politico, sterile per sé di fronte alle nuove necessità delle vita.</p>
<p>Il socialismo quindi risponde, che siccome la fase susseguente 
non cancella le conquiste delle fasi precedenti nell'evoluzione 
sociale, così esso non vuole sopprimere la libertà gloriosamente 
conquistata dal mondo borghese colla sua rivoluzione 
dell'89, - ma soltanto di questa libertà vuole che i 
lavoratori, acquistata la coscienza degli interessi e dei bisogni 
della loro classe, di fronte alla classe dei capitalisti e proprietari, 
se ne servano per progredire verso un ordinamento sociale più 
equo e più umano. </p>
<p>Purtroppo però è innegabile, non solo che data la proprietà 
individuale e quindi il monopolio del potere economico, la 
libertà lasciata a chi non è detentore di questo monopolio è un 
trastullo impotente e platonico: ma che poi quando di questa 
libertà i lavoratori mostrano di volersi valere con precisa 
coscienza dei loro interessi di classe, allora i detentori del potere 
economico e quindi politico sono solleciti a rinnegare i grandi 
principii liberali "i principli dell'89" e 
sopprimono ogni pubblica libertà, illudendosi di poter arrestare 
così il fatale andare della evoluzione umana! </p>
<p>Lo stesso è a dirsi di una simile accusa ripetuta contro i 
socialisti, che essi cioè rinneghino la patria in nome 
dell'internazionalismo.</p>
<p>Anche questo è errato. </p>
<p>Le epopee nazionali, per cui l'Italia o la Germania nel secolo 
nostro riconquistarono l'unità e l'indipendenza furono realmente 
un grande progresso e noi siamo grati, ancora una volta, a chi ci 
ha dato una patria libera. </p>
<p>Ma la Patria non può diventare per questo un ostacolo ai 
progressi avvenire, che sono indubbiamente nella fraternità di tutti 
i popoli, senza gli odii di nazionalità, che o sono, essi veramente, 
un residuo delle barbarie o sono vernice per dissimulare gli 
interessi del capitalismo, che viceversa per suo conto ha saputo 
attuare il più serrato internazionalismo mondiale.</p>
<p>Come l'avere sorpassato la fase delle guerre comunali in 
Italia, per sentirsi fratelli di una stessa nazione, è stato un vero 
progresso morale e sociale; così lo sarà il sorpassare la 
fase delle rivalità "patriottiche" per sentirci tutti fratelli di una 
stessa umanità. </p>
<p>Che alle classi al potere, mentre esse sono strette in lega 
internazionale, - e il banchiere di Londra col telegrafo domina il 
mercato di Pekino o di NewYork o di Pietroburgo - giovi il tenere 
divisa la grande famiglia dei lavoratori di tutto il mondo od anche 
solo della vecchia Europa - perché la divisione dei lavoratori 
rende possibile il potere dei capitalisti; e che questa divisione si 
dissimuli e si tenga viva abusando del fondo primitivo e selvaggio 
degli odii contro "lo straniero"; tutto questo si capisce e si spiega 
limpidamente colla chiave storica degli interessi di classe. </p>
<p>Ma ciò non toglie, che il socialismo internazionalista non 
costituisca, anche per questo riguardo, un innegabile progresso 
morale ed una fase inevitabile di evoluzione umana.</p>
<p>Allo stesso modo, per la stessa legge sociologica, non sarebbe 
esatto il dire che il socialismo colla proprietà collettiva verrà a 
sopprimere ogni e qualsiasi proprietà individuale.</p>
<p>Siamo sempre a questo: una fase susseguente di evoluzione 
non può cancellare tutto ciò che fu realizzato nelle fasi precedenti, 
ma ne sopprime invece solo quelle manifestazioni che non sono 
vitali, perché in contraddizione colle nuove condizioni d'esistenza 
della nuova fase. </p>
<p>Sostituita alla proprietà individuale la proprietà 
sociale della terra e dei mezzi di produzione, è evidente 
per esempio che la proprietà degli alimenti necessari ad ogni 
individuo non potrà essere soppressa né quella degli abiti e degli 
oggetti di uso personale, che saranno pur consumati a esclusivo 
vantaggio individuale e faimigliare. </p>
<p>Questa forma dunque di proprietà individuale sussisterà 
sempre, anche in regime collettivista, perché inevitabile e 
perfettamente compatibile colla proprietà sociale della terra, delle 
miniere, delle officine, delle case, delle macchine, degli strumenti 
di lavoro, dei mezzi di trasporto. </p>
<p>Come la proprietà collettiva per es., delle biblioteche, - che 
esiste e funziona sotto i nostri occhi, - non impedisce agli 
individui l'uso personale di libri o rari o costosi che altrimenti non 
potrebbero avere, e invece ne accrescono immensamente l'utilità, 
in confronto allo stesso libro chiuso e sepolto nella biblioteca 
privata di uno sterile bibliofilo - così la proprietà collettiva della 
terra e dei mezzi di produzione accordando ad ogni individuo, che 
dovrà vivere lavorando, l'uso di una macchina, di un utensile, di 
un campo non farà che centuplicarne l'utilità. </p>
<p>Né si dica, che quando gli uomini non avranno più la 
<hi rend="italic">proprietà</hi> esclusiva ed accumulabile e trasmissibile delle 
ricchezze non saranno spinti a lavorare, por la mancata molla 
egoistica dell'interesse personale o famigliare. Noi 
vediamo ad esempio che anche nel mondo individualista 
presente, quei residui di proprietà collettiva delle terre - che 
furono tanto studiati dacché il Laveleye vi richiamò così 
brillantemente l'attenzione dei sociologi - essere coltivati e dare 
un reddito non inferiore ai campi di proprietà privata, per quanto i 
comunisti di tali "partecipanze" o collettivisti agrari non abbiano 
che il diritto di uso e di godimento. </p>
<p>E se taluni di questi residui di proprietà collettiva - 
meno lontani dal vortice dell'individualismo mercantile - vanno 
scomparendo e sono male amministrati, ciò non può essere un 
argomento contro il socialismo, perché si capisce come 
nell'attuale ordinamento economico, tutto incardinato 
sull'individualismo assoluto, quegli organismi non trovino nel 
nostro ambiente le condizioni di una possibile esistenza.</p>
<p>Sarebbe come pretendere che un pesce viva fuori dell'acqua 
od un mammifero in un'atmosfera priva di ossigeno. </p>
<p>Ed ecco perché, tra parentesi, sono semplicemente fantastici 
tutti i famosi esperimenti di colonie socialiste o comuniste o 
anarchiche, che taluni tentano di impiantare quà o là, come 
"esperimento preventivo del socialismo" - senza avvertire che tali 
esperimenti non possono che fatalmente abortire, dovendo 
esplicarsi in un circostante ambiente economico e morale 
individualista, che non può loro consentire le condizioni di uno 
sviluppo fisiologico, come avranno invece quando tutto 
l'ordinamento sociale sarà orientato collettivamente, quando cioè 
la società sarà tutta <hi rend="italic">socializzata.</hi> </p>
<p>Allora anche le tendenze e le attitudini psicologiche 
individuali si adatteranno all'ambiente e lo rispecchieranno; 
giacché è naturale che in un ambiente individualista, di libera 
concorrenza, in cui ogni uomo vede nel suo fratello se non un 
avversario certo un concorrente, debba l'egoismo anti-sociale 
essere la tendenza che fatalmente si sviluppa di più, per necessità 
dell'istinto di conservazione personale, massime in queste ultime 
fasi di una civiltà lanciata a tutto vapore, di fronte 
all'individualismo pacifico e lento dei secoli scorsi. </p>
<p> Ma, in un ambiente, dove anzitutto ogni uomo, in cambio del 
lavoro manuale o intellettuale dato alla società, abbia assicurato il 
pane quotidiano, del corpo e della mente, e sia quindi sottratto 
all'ansia quotidiana della propria esistenza; è evidente che 
l'egoismo avrà un numero infinitamente minore di stimoli, di 
occasioni e di manifestazioni di fronte al senso della solidarietà, 
della simpatia, dell'altruismo e non sarà più vera la massima 
spietata - <foreign lang="lat"><hi rend="italic">homo homini lupus</hi></foreign> - che, confessata o 
no, avvelena tanta parte della nostra vita presente. </p>
<p>Non potendo però addentrarmi di più in questi particolari, 
conchiudo l'esame di questa seconda pretesa opposizione fra 
socialismo ed evoluzione, ricordando come la legge
sociologica - per cui la fase susseguente non
cancella le manifestazioni vitali e feconde delle precedenti fasi di 
evoluzione - dia dell'ordinamento sociale, che è già in via 
di formazione, quale è preveduto dal socialismo scientifico, 
un'idea ben più positiva che non pensino i nostri avversari, i quali 
credono sempre di aver a che fare col socialismo romantico e 
sentimentale della prima metà di questo secolo. </p>
<p>Ed ecco perché, infine, non ha alcuna consistenza 
l'obbiezione fondamentale che il Vanni recentemente opponeva al 
socialismo in nome di un eclettismo sociologico - erudito ma 
inconcludente, malgrado l'ingegno e gli studi di quell'esimio 
filosofo del diritto. </p>
<p>"Il socialismo contemporaneo non s'identifica 
coll'individualismo, poiché pone a base dell'organizzazione 
sociale un principio che non è di autonomia dell'individuo, ma la 
sua negazione. Se ciò nonostante mantiene idee individualistiche, 
le quali ripugnano a quel principio, ciò non implica che muti 
natura o cessi di essere socialismo: <hi rend="italic">significa solo che esso vive 
di contraddizioni"</hi></p>
<p>Ora, non è che il socialismo ammettendo ed anzi ampliando 
ed assicurando, colle condizioni di esistenza quotidiana, 
l'affermazione e lo sviluppo di ogni individualità umana cada in 
una contraddizione di principio: gli è invece che il socialismo, 
fase ulteriore di civiltà umana, non può sopprimere né cancellare 
ciò che di vitale, cioè di compatibile colla nuova forma 
sociale, vi sia nelle fasi precedenti. E quindi come 
l'internazionalismo socialista non è in contraddizione 
coll'esistenza della patria, perché ne ammette il concetto in ciò 
che ha di vero, pur eliminandone la parte patologica del 
<foreign lang="fra"><hi rend="italic">chauvinisme</hi></foreign>; così il socialismo non vive di 
contraddizioni, ma segue invece le leggi fondamentali della 
evoluzione naturale, se dell'individualismo conserva e svolge la 
parte vitale, pur sopprimendone le manifestazioni patologiche, per 
le quali nel mondo moderno, come diceva il Prampolini, si ha un 
organismo sociale in cui il 90 per cento delle cellule sono 
condannate all'anemia, sol perché il 10 per cento sono 
ammalate di iperemia e di conseguente ipertrofia. </p>

</div2>
<div2 n="XI.Evoluzione - Rivoluzione - Rivolta...">
<head><hi rend="italic"> Evoluzione - Rivoluzione - Rivolta - Violenza personale.</hi></head>
<head><hi rend="italic"> Socialismo ed anarchia.</hi></head>

<note>
<p>Nell'indice del testo il titolo compare come: 
Evoluzione - Rivoluzione - Rivolta - Violenza personale =
Socialismo ed anarchia. [n.d.c.]</p>
</note>

<p>L'ultima e più grave contraddizione che molti credono di
trovare tra il socialismo e la teoria scientifica dell'evoluzione, sta 
nel <hi rend="italic">come</hi> il socialismo potrà praticamente realizzarsi. </p>
<p>Per una parte si pretende da taluni, che il socialismo debba 
spiegare sin da ora, in tutti i suoi minuti particolari, il quadro 
preciso e simmetrico del positivo ordinamento sociale - "Datemi 
una descrizione pratica della nuova società ed allora mi 
deciderò se preferirla alla presente".</p>
<p>Per altra parte - e in conseguenza di questo primo sbagliato 
concetto artificialista - si crede che il socialismo pretenda di 
cambiar faccia al mondo dall'oggi al domani, sicché, ad esempio, 
questa sera dovremmo andar tutti a dormire in pieno mondo 
borghese, per risvegliarci domani in pieno mondo socialista. </p>
<p>Ed allora, si dice, come non vedere che tutto questo urta 
irrimediabilmente colla legge di evoluzione di cui le idee 
fondamentali - che caratterizzano appunto l'orientazione nuova 
del pensiero positivo moderno, di fronte alla vecchia metafisica - 
sono precisamente la <hi rend="italic">naturalità</hi> e la <hi rend="italic">gradualità</hi> di tutti 
i fenomeni, in qualunque ordine di vita universale, dall'astronomia 
alla sociologia. </p>
<p>È innegabile, che queste due obbiezioni avevano molta 
ragione d'essere contro quello che Engels chiama il "socialismo 
utopistico" in confronto al "socialismo scientifico".</p>
<p>Quando il socialismo, prima di Carlo Marx, non era che 
l'espressione sentimentale di un umanitarismo altrettanto generoso 
quanto digiuno dei più elementari principii del positivismo 
scientifico, si capisce perfettamente come i suoi seguaci o 
propugnatori cedessero facilmente all'impeto del cuore, sia nelle 
proteste reboanti contro le iniquità sociali evidenti sia 
nella contemplazione sonnambolica di un mondo migliore, a cui 
la fantasia sovreccitata cercava di dare lineamenti precisi, dalla 
<hi rend="italic">Repubblica </hi>di Platone al <foreign lang="eng"><hi rend="italic">Looking Backward</hi></foreign> 
(Nell'anno 2000) di Bellamy. </p>
<p>E si capisce anche meglio, come queste costruzioni 
aprioristiche dovessero prestare il fianco a critiche, in parte errate 
perché dipendenti sempre dalle abitudini mentali proprie 
dell'ambiente moderno e che si dimentica saranno diverse in 
ambiente diverso - ma in gran parte anche fondate, perché la 
complessità enorme dei fenomeni sociali rende impossibile 
qualsiasi profezia dei particolari minuti di una vita sociale, che 
sarà molto più profondamente diversa dalla nostra, che non la vita 
presente da quella del Medio Evo e Antico, per la ragione che il 
mondo borghese succeduto a quelli precedenti ha lasciato la 
società sugli stessi cardini dell'individualismo: mentre nel mondo 
socialista avrà una polarizzazione fondamentale diversa. </p>
<p>Quelle costruzioni anticipate e profetiche di un nuovo ordine 
sociale sono del resto il portato genuino di quell'artificialismo 
politico e sociale, onde sono imbevuti anche gli individualisti più 
ortodossi e giacobini, i quali credono sempre, come nota lo stesso 
Spencer, che la società umana sia come una pasta, a cui l'articolo 
<hi rend="italic">tot</hi> di una legge qualsiasi possa dare una forma piuttosto 
che un'altra, all'infuori delle qualità e tendenze e attitudini 
organiche e psichiche, etniche e storiche, dei popoli diversi. </p>
<p>Di costruzioni utopistiche il socialismo sentimentale ha dato 
parecchi saggi; ma più ne ha dati e ne dà il mondo politico 
odierno colla farraggine assurda e caotica delle sue leggi e 
dei suoi codici, che (a proposito della libertà!...) involgono ogni 
uomo dalla nascita alla morte, anzi prima ch'egli nasca e anche 
dopo che è morto, in una rete inestricabile di codici, leggi, decreti, 
regolamenti, soffocandolo come il baco da seta nel suo bozzolo. </p>
<p>E ogni giorno l'esperienza dimostra che i nostri legislatori, 
imbevuti di questo artificialismo politico e sociale, non fanno che 
copiare a vicenda le leggi dei popoli più diversi, secondo che la 
moda è per Parigi o per Berlino, e ne deliziano i loro paesi - 
invece di trarre positivamente dalle condizioni particolari e vive 
di questi stessi paesi i criteri positivi per adattarvi le leggi, le quali 
perciò, come accade ogni giorno restano lettera morta, dacché la 
realtà delle cose non permette ad esse di approfondirvi le radici e 
di regolarne e fecondarne i punti vitali. </p>
<p>In fatto di costruzioni sociali artificialiste potrebbero i 
socialisti ripetere agli individualisti: chi è senza peccato scagli la 
prima pietra. </p>
<p>Ma la risposta vera, inconfutabile è tutt'altra ed è che 
il socialismo scientifico rappresenta una fase molto più progredita 
delle idee socialiste, in accordo precisamente colla scienza 
positiva moderna - ed ha completamente abbandonato l'idea 
fantastica di profetizzare oggi quello che sarà la società umana nel 
nuovo ordinamento collettivista. </p>
<p>Quello che il socialista scientifico può affiermare ed afferma, 
con matematica sicurezza, è che l'indirizzo, la traiettoria 
dell'evoluzione umana è nel senso generale indicato e preveduto 
dal socialismo, cioè nel senso di una continua, progressiva 
prevalenza degli interessi e delle utilità della specie sugli interessi 
e le utilità dell'individuo - e quindi nel senso di una continua 
<hi rend="italic">socializzazione</hi> della vita economica e per essa della vita 
giuridica e morale e politica, che ne dipendono. </p>
<p>Quanto poi ai minuti particolari del nuovo edificio sociale noi 
non possiamo prevederli, appunto perché questo nuovo edificio 
sociale sarà ed è, un prodotto <hi rend="italic">naturale</hi> e <hi rend="italic">spontaneo</hi> 
dell'evoluzione umana, che è già in via di formazione, di cui le 
linee generali sono già embrionalmente abbozzate, ma non è la 
costruzione immediata ed artificiale escogitata a tavolino da un 
utopista o da un metafisico. </p>
<p>Così avviene, oltreché nelle scienze sociali, anche nelle 
scienze naturali. </p>
<p> Se ad un biologo voi date ad osservare un embrione umano 
che abbia solo pochi giorni o poche settimane di sviluppo, egli 
non saprà dirvi - per la nota legge Haeckeliana che lo sviluppo di 
ogni embrione <hi rend="italic">individuale</hi> riproduce in iscorcio le diverse 
forme di sviluppo delle <hi rend="italic">specie</hi> animali che l'hanno 
preceduto nella serie zoologica - non saprà dirvi se sarà maschio o 
femmina, né molto meno potrà prevedere se sarà un individuo 
robusto o debole, sanguigno o nervoso, intelligente o no.</p>
<p>Egli saprà dirvi solo le linee generali della evoluzione futura 
di questo individuo, lasciando al tempo di precisarne, 
naturalmente e spontaneamente - secondo le condizioni organiche 
ereditarie e le condizioni dell'ambiente in cui vivrà - le 
particolarità svariatissime della sua personalità. </p>
<p>Così può e deve rispondere il socialista, come appunto il 
Bebel disse al <foreign lang="ger"><hi rend="italic">Reichstag</hi></foreign> germanico rispondendo in un 
eloquente discorso a quelli che vorrebbero sapere fin da ora, dai 
socialisti, quale sarà nei suoi particolari lo Stato futuro, e che, 
approfittando abilmente della ingenuità dei romanzieri socialisti 
criticano le loro anticipate fantasie artificialiste, vere nelle linee 
generali ma troppo arbitrarie nei particolari.</p>
<p>Lo stesso sarebbe stato se prima della Rivoluzione Francese - 
che determinò lo sbocciare del mondo borghese, preparato e 
maturato nella evoluzione precedente - le classi aristocratica e 
clericale, allora al potere, avessero detto ai rappresentanti del 
Terzo Stato - borghesi di nascita o aristocratici o sacerdoti 
abbraccianti la causa della borghesia contro i privilegi della 
loro casta, come il Marchese di Mirabeau e l'abate di 
Sieyès - avessero detto: "Ma e quale sarà il vostro mondo nuovo? 
Datecene prima il piano preciso e poi decideremo!"</p>
<p>Il Terzo Stato, la borghesia, non avrebbe allora saputo 
rispondere, perché non avrebbe potuto prevedere gli atteggiamenti 
della Società umana nel secolo XIX: eppure ciò non ha impedito 
alla rivoluzione borghese di effettuarsi, perché essa rappresentava 
la fase ulteriore, naturale ed inevitabile di una evoluzione eterna - 
come ora il socialismo è di fronte al mondo borghese. E se questo 
mondo borghese, nato da poco più di un secolo avrà un ciclo 
storico molto più breve del mondo feudale 
(aristocratico-clericale) sarà soltanto perché i meravigliosi 
progressi scientifici del secolo XIX avendo centuplicata la 
velocità della vita nel tempo e nello spazio, fanno compiere ora, 
all'umanità civile, in dieci anni lo stesso cammino, ch'essa 
lentamente percorreva in un secolo o due del Medio Evo. </p>
<p>La velocità continuamente accelerata della evoluzione umana, 
è appunto un'altra delle leggi stabilite e confermate dalla scienza 
sociale positiva. </p>
<p>Ed è poi da quelle costruzioni artificialiste del socialismo 
sentimentale, che è derivata e si è radicata l'impressione - giusta, 
relativamente ad esse - che <hi rend="italic">socialismo</hi> sia sinonimo di 
<hi rend="italic">tirannide</hi>.</p>
<p>Naturale: se voi intendete il nuovo ordinamento sociale non 
come la forma spontanea della inmanente evoluzione umana, ma 
bensì come la costruzione artificiale che esca tutto d'un 
pezzo dal cervello di un architetto sociale, è impossibile che 
questi si sottragga alla necessità di disciplinare il nuovo 
ingranaggio con una infinità di regolamenti, e col potere 
supremo di una mente direttrice, individuale o collettiva. E si 
capisce allora come un tale ordinamento socialista lasci negli 
avversari - che della libertà nel mondo individualista vedono solo 
i vantaggi e dimenticano le piaghe che liberamente 
incancreniscono - l'impressione di un convento, di una 
reggimentazione e simili. </p>
<p>Ed anche un altro prodotto artificialista contemporaneo è 
venuto a ribadire questa impressione - <hi rend="italic">il socialismo di Stato</hi> 
- che è fondamentalmente, lo stesso del socialismo sentimentale o 
utopistico e soltanto, come diceva Liebknecht al Congresso 
socialista di Berlino (1892) sarebbe "un 
capitalismo di Stato, che aggiungerebbe allo sfruttamento 
economico la schiavitù politica". Il cosidetto Socialismo di Stato 
può documentare la potenza irresistibile di suggestione che ha il 
socialismo scientifico e democratico, - come dimostrano i famosi 
<hi rend="italic">rescritti</hi> dell'imperatore Guglielmo, convocante una 
conferenza internazionale per risolvere (proprio coll'idea infantile 
del Decreto) i problemi del lavoro; oppure la famosa enciclica 
<foreign lang="lat"><hi rend="italic">De conditione opificum</hi></foreign> dell'abilissimo papa 
Leone XIII, che dà un colpo alla botte e uno al cerchio. Ma 
rescritti imperiali ed encicliche papali - poiché le fasi 
dell'evoluzione sociale né si sopprimono né si saltano - non 
potevano che abortire in pieno mondo borghese, individualista e 
liberista; cui non dispiacerebbe di strozzare il troppo vigoroso 
socialismo contemporaneo nella stretta amorosa dell'artificialismo 
ufficiale e del socialismo di Stato, dacché si è accorto, in 
Germania ed altrove, che non bastano a questo né leggi né 
repressioni eccezionali. </p>
<p>Tutto questo arsenale di regolamenti e soprintendenze non ha 
invece niente a che fare col socialismo scientifico, il quale 
prevede lucidamente che la direzione del nuovo ordinamento 
sociale, necessaria per l'amministrazione della proprietà collettiva, 
non sarà niente più farragginosa di quella che è necessaria ora per 
l'amministrazione dello Stato, delle Provincie e dei Comuni e sarà 
invece molto meglio rispondente alle utilità sociali e individuali, 
perché prodotto naturale - e non parassitico - del nuovo organismo 
sociale: così come il sistema nervoso di un mammifero è 
l'apparecchio regolatore del suo organismo, più complicato che 
nell'organismo di un pesce o di un mollusco - ma senza 
alcuna tirannica soffocazione dell'autonomia degli altri organi ed 
apparecchi, fino alle cellule, nella loro confederazione vivente.</p>
<p>Resta dunque inteso, che se si vuole confutare seriamente il 
socialismo non bisogna ripetere le solite obiezioni, che riguardano 
il socialismo artificialista e sentimentale, il quale non nego possa 
continuare ancora nella massa nebulosa delle idee popolari, ma 
che ogni giorno va perdendo terreno ne' coscienti seguaci - di 
origine popolana o borghese o aristocratica - del socialismo 
scientifico che armato dall'impulso geniale di Carlo Marx di tutte 
le induzioni più positive della scienza moderna supera trionfante 
le viete obbiezioni, ripetute ancora solo per abitudine mentale dai 
nostri avversari, ma tramontate oramai dalla coscienza 
contemporanea insieme a quello stesso socialismo utopistico, che 
le aveva determinate. </p>
<p>La stessa risposta vale per la seconda parte dell'obbiezione 
relativa al modo, in cui si realizzerà l'avvento del socialismo. </p>
<p>È conseguenza inevitabile e logica del socialismo utopistico 
ed artificialista il pensare, che la costruzione architettonica 
proposta da questo o da quel riformatore, debba o possa applicarsi 
da un giorno all'altro, per decreto di re o di popolo. </p>
<p>Ed in questo senso l'illusione utopistica del socialismo 
empirico è veramente in opposizione alla legge positiva 
dell'evoluzione ed è sbagliata. E <hi rend="italic">come tale</hi> appunto io la 
combattei nel mio <hi rend="italic">Socialismo e criminalità</hi>, perché 
allora (1883) in Italia ancora non si erano 
divulgate le idee del socialismo scientifico o marxista.</p>
<p>Anche un partito politico od una teoria scientifica sono 
prodotti naturali, che devono passare per le fasi vitali dell'infanzia 
e della giovinezza prima di toccare lo sviluppo completo. Era 
inevitabile quindi che prima di essere scientifico e positivo, anche 
il socialismo in Italia come negli altri paesi, passasse per la fase 
infantile sia dell'esclusivismo corporativista (dei soli lavoratori 
<hi rend="italic">manuali</hi>) sia del romanticismo nebuloso, il quale dando alla 
parola <hi rend="italic">rivoluzione</hi> un significato ristretto ed incompleto, si 
è sempre cullato nell'illusione che un organismo sociale possa 
radicalmente cambiarsi dall'oggi al domani, con quattro fucilate; 
così come un regime monarchico può cambiarsi in regime 
repubblicano. </p>
<p>Ma cambiare la crosta politica di un ordinamento sociale è 
immensamente più facile - perché meno concludente e meno 
influente sul fondo economico della vita sociale - che non la 
orientazione diversa di questa vita sociale nella sua costituzione 
economica. </p>
<p>I processi di trasformazione sociale, come del resto con parole 
diverse quelli di ogni trasformazione negli esseri viventi, sono: 
l'evoluzione - la rivoluzione - la rivolta - la violenza personale.</p>
<p>Una specie minerale o vegetale od animale può subire nel 
ciclo della sua esistenza gli stessi quattro processi di 
trasformazione. </p>
<p>Finché il nucleo primo di cristallizzazione o il germe o 
l'embrione aumenta gradatamente di struttura e di volume, 
abbiamo un processo graduale e continuo di <hi rend="italic">evoluzione</hi>, a 
cui deve in uno od altro momento succedere un processo di 
<hi rend="italic">rivoluzione</hi>, più o meno prolungato, rappresentato per 
esempio dal distacco del cristallo intero dalla massa minerale 
circostante o da certe fasi rivoluzionarie della vita vegetale od 
animale, come ad esempio il momento della riproduzione sessuale 
e via dicendo; e così vi può essere qualche momento di 
<hi rend="italic">rivolta</hi> cioè di violenza individuale associata, come fra le 
specie animali che vivono in società assai di frequente si verifica: 
e vi può essere anche la <hi rend="italic">violenza personale</hi> isolata, come 
nelle lotte per la conquista del cibo o della femmina fra animali 
della stessa specie e via dicendo. </p>
<p>Nel mondo umano si ripetono gli stessi processi, intendendo 
per <hi rend="italic">evoluzione</hi> la trasformazione quotidiana, quasi 
inavvertita ma continua e inevitabile; per <hi rend="italic">rivoluzione</hi> il 
periodo critico e risolutivo più o meno prolungato, di 
un'evoluzione giunta all'estremo; per <hi rend="italic">rivolta</hi> la violenza 
parzialmente collettiva, che scoppia, per la provocazione di questa 
o di quella circostanza particolare, in un dato punto e in un dato 
momento; e per <hi rend="italic">violenza personale</hi> il tentativo di un 
individuo contro un individuo od altri individui e che può essere o 
l'effetto di un impeto di passione fanatica o l'esplosione di istinti 
criminosi o la manifestazione di squilibrio mentale - atteggiantisi 
alle idee più in voga in un dato momento politico o religioso. </p>
<p>Ora una prima osservazione da farsi è questa: che mentre la 
evoluzione e la rivoluzione appartengono alla fisiologia sociale, la 
rivolta e la violenza personali sono sinonimi invece di patologia 
sociale. </p>
<p>Certo sono tutti processi naturali e spontanei poiché, 
secondo il concetto di Virchow rinnovatore di gran parte della 
biologia moderna, la patologia non è che la continuazione della 
fisiologia - ed anche i sintomi patologici hanno o dovrebbero 
avere un grande valore diagnostico per le classi al potere, le quali 
purtroppo, in ogni epoca storica, così nei momenti di crisi politica 
come in quelli di crisi sociale, non sanno invece escogitare altro 
rimedio che la repressione personale, ghigliottinando o carcerando 
ed illudendosi con questo di aver curato la malattia organica e 
costituzionale che travaglia il corpo sociale. </p>
<p> Ma è incontestabile ad ogni modo che i processi e normali e 
perciò più fecondi e più sicuri, per quanto in apparenza più lenti e 
meno efficaci, di trasformazione sociale sono l'evoluzione e la 
rivoluzione, intesa questa nel senso esatto e positivo, di fase 
ultima di una evoluzione precedente, e non fatta sinonimo di 
rivolta tumultuosa e violenta come comunemente ed 
erroneamente si pensa. </p>
<p>È evidente infatti che l'Europa e l'America alla fine del secolo 
XIX sono già in un periodo di rivoluzione, preparata dalla 
precedente evoluzione fecondata dallo stesso ordinamento 
borghese e proseguita dal socialismo prima utopistico e poi 
scientifico - per la quale non solo siamo adesso in quel periodo 
critico di vita sociale che Bagehot chiama "l'età della 
discussione", ma si avverte già quello che Zola, nel suo meraviglioso 
<hi rend="italic">Germinal</hi>, chiamò lo scricchiolio dell'impalcatura 
politico-sociale, per tutti quei sintomi che quasi colle stesse 
parole Taine descrive nell'<hi rend="italic">Ancien Régime</hi> narrando del 
ventennio precedente al 1789. Sintomi, per i quali 
verificandosi qua e là per i crepacci del terreno sociale delle 
parziali fughe di vapori e di gas vulcanici, si ha indizio che tutta la 
crosta terrestre soggiace alla pressione di un'interna rivoluzione, 
contro la quale nulla varranno i temperamenti repressivi fatti a 
questo o quel crepaccio, mentre efficacissime e feconde di bene 
potrebbero essere solo quelle leggi sapienti di riforma e 
prevenzione sociale, che pur giovando al presente, renderebbero 
meno doloroso, come diceva Marx "il parto della nuova società".</p>
<p>Ecco perché evoluzione e rivoluzione intese in questo senso 
positivo, si dimostrano come i processi più fecondi e più sicuri di 
metamorfosi sociale: appunto perché la società umana è un 
organismo naturale e vivente, come ogni altro, appunto per questo 
essa non può subire trasformazioni immediate ed improvvise, 
come s'illudono coloro che ritengono doversi ricorrere soltanto, o 
in precedenza, alla rivolta ed alla violenza personale per 
l'attuazione di un nuovo ordinamento sociale. Sarebbe 
come pretendere che un fanciullo od un giovane potessero in un 
giorno compiere una tale evoluzione biologica - sia pure nel 
periodo rivoluzionario della pubertà - da diventare 
immediatamente un adulto. Si capisce purtroppo che il 
disoccupato, sotto gli spasimi della fame o nell'esaurimento 
cerebrale della denutrizione o nei sogni dell'ignoranza possa 
illudersi che dando un pugno ad una guardia di pubblica sicurezza 
o gettando una bomba o facendo una barricata od una 
sommossa possa avvicinarsi alla realizzazione di un ideale di 
minore iniquità sociale. </p>
<p>Ed anche fuori di questo caso, si capisce che la forza 
impulsiva del sentimento, prevalendo in certi uomini, possa 
spingerli per generosa impazienza a qualche tentativo, anche reale 
- e non immaginario come quelli che sempre le polizie di tutti i 
tempi e di tutti i luoghi hanno presentato alla repressione dei 
tribunali - per secondare, la smania od il terror bianco di chi sente 
sfuggirsi di mano il potere politico od economico. </p>
<p>Ma la tattica del socialismo scientifico, specialmente in 
Germania, per l'influenza più diretta del marxismo, ha 
completamente abbandonato questi vecchi metodi del 
romanticismo rivoluzionario, che ripetuti tante volte hanno 
sempre abortito e perciò, in sostanza, sono meno temuti dalle 
classi dominanti, perché sono lievi scosse localizzate contro una 
fortezza che ha ancora consistenza più che sufficiente per 
riuscirne vittoriosa e assicurarsi colla vittoria del momento il 
ritardo della evoluzione, mediante la selezione eliminativa degli 
avversari più audaci e più forti. </p>
<p>Il socialismo marxista è rivoluzionario nel senso scientifico di 
questa parola e si svolge ora in piena rivoluzione sociale - perché 
nessuno vorrà, negare che la fine del secolo XIX non segni la fase 
critica della evoluzione borghese lanciata a tutto vapore, più 
altrove che in Italia, sulla via del capitalismo individualista. </p>
<p>Ed il socialismo marxista ha la franchezza di dire, per bocca 
dei suoi rappresentanti più colti, alla grande falange 
dolorosa del proletariato moderno, ch'esso non ha la bacchetta 
magica per cambiare dall'oggi al domani il mondo, come si 
cambiano le scene in teatro all'alzata del sipario; ma dice anzi, col 
fatidico grido di raccolta che Marx gettava al mondo dei 
lavoratori: "<hi rend="italic">Proletari di tutto il mondo unitevi!</hi>"- dice che la 
rivoluzione sociale non può raggiungere il suo termine se essa 
prima non siasi maturata nella coscienza dei lavoratori stessi, 
colla visione chiara dei loro interessi di classe e della loro forza 
immane quando siano uniti, anziché credere di potere svegliarsi 
da un giorno all'altro in pieno regime socialista, sol perché 
restando inerti e divisi per 364 giorni dell'anno, si mettessero 
in testa il 365° giorno di abbandonarsi a qualche rivolta od a 
qualche violenza personale. </p>
<p>È questa la psicologia che io chiamo del "terno al lotto" per la 
quale appunto i lavoratori e tutti i colpiti dalla miseria sognano di 
potere - senza far niente per costituirsi in partito cosciente di 
classe - un bel giorno vincere il terno al lotto della rivoluzione 
sociale, così come si dice che agli ebrei cadde la manna dal 
cielo. </p>
<p>Il socialismo scientifico rileva dunque come la 
potenza trasformatrice vada scemando dall'uno all'altro 
processo; di mano in mano che dall'evoluzione si passa alla 
rivoluzione, da questa alla rivolta e da questa alla violenza 
personale. Appunto perché si tratta di una trasformazione 
dell'intera società nella sua base economica e quindi nei suoi 
ordinamenti giuridici, politici e morali - appunto per questo il 
processo di trasformazione di tanto è più efficace e adatto di 
quanto è più <hi rend="italic">sociale </hi>e meno <hi rend="italic">individuale</hi>.</p>
<p>I partiti individualisti sono personalisti anche nella lotta 
quotidiana - il socialismo invece è collettivista anche in questa, 
perché sa che l'ordinamento attuale non dipende da questo o 
quell'individuo, ma dall'intera società. Ed ecco perché, al lato 
opposto, anche per quanto generosa, necessariamente personale o 
la <hi rend="italic">beneficenza</hi>, parziale, non può essere un rimedio della 
questione, sociale e quindi collettiva, della distribuzione della 
ricchezza. </p>
<p>Nella questione politica che lascia intatta la base 
economica-sociale si capisce come l'esilio di Napoleone III o 
dell'imperatore Don Pedro possa instaurare una repubblica. Ma 
questa superficiale trasformazione non toccherà il fondo della vita 
sociale e l'Impero Germanico o la Monarchia Italiana sono 
socialmente borghesi come la Repubblica Francese o quella del 
Nord America; perché, malgrado le differenze di vernice 
<hi rend="italic">politica</hi>, appartengono alla stessa fase 
<hi rend="italic">economico-sociale</hi>.</p>
<p>Ecco perché i processi dell'evoluzione e rivoluzione, i soli 
completamente sociali o collettivi, sono i più efficaci; mentre la 
rivolta parziale e tanto più la violenza individuale non 
hanno in sé che una lontanissima energia di trasformazione 
sociale e invece racchiudono tanta parte anti-sociale ed 
antiumana, risvegliando gli istinti primitivi del sangue e del 
fratricidio e insieme alla <hi rend="italic">persona </hi>del colpito offendono il 
principio stesso, da cui si credono animati: il principio del rispetto 
alla vita umana e della solidarietà. </p>
<p>Poco importa ipnotizzarsi colle frasi della "propaganda di 
fatto" e dell'"azione immediata".</p>
<p>Come si sa, gli anarchici, che sono individualisti o "amorfisti" 
o "libertari" ammettono, come mezzo ordinario di trasformazione 
sociale, la <hi rend="italic">violenza personale</hi>, che va dall'omicidio al furto 
o <foreign lang="fra"><hi rend="italic">estampage</hi></foreign> anche fra compagni e che non è 
allora, evidentemente, che una vernice politica data a degli istinti 
criminali, da non confondersi affatto col fanatismo politico, che è 
un fenomeno molto diverso e comune ai partiti estremi e 
romantici di tutti i tempi. E solo l'esame positivo di ciascun caso 
personale può appunto, col sussidio dell'antropologia e della 
psicologia, decidere se l'autore di questa o quella violenza 
personale sia un delinquente nato o un delinquente pazzo o un 
delinquente per passione e fanatismo politico.</p>
<p>Io infatti ho sempre sostenuto e sostengo, che il "delinquente 
politico" di cui alcuni vorrebbero fare una categoria speciale, non 
costituisce una varietà antropologica a sé, ma può invece 
appartenere ad ognuna delle categorie antropologiche di 
delinquenti comuni e specialmente ad uno di questi tre: o 
delinquente <hi rend="italic">nato</hi>, per tendenza congenita - o 
delinquente <hi rend="italic">pazzo</hi> - o delinquente per impeto di 
<hi rend="italic">passione</hi> fanatica.</p>
<p>La storia del passato e di questi stessi giorni ne offre esempi 
evidenti. </p>
<p>Come nel Medio Evo, le credenze religiose preoccupavano la 
coscienza universale e colorivano quindi gli eccessi criminosi o 
pazzeschi di molti squilibrati oppure determinavano realmente dei 
casi di "santità" più o meno isterica: così alla fine del nostro 
secolo le questioni politico-sociali preoccupando e con tanta 
maggiore veemenza, la coscienza universale - che si esalta poi per 
il maggiore contagio universale dato dal giornalismo, colla sua 
grande <hi rend="italic">réclame</hi> - sono esse che coloriscono gli eccessi 
criminosi o pazzeschi di molti squilibrati o determinano anche dei 
casi di fanatismo in uomini veramente onesti, ma iperestesici. </p>
<p>E sono le questioni politico-sociali nella loro forma estrema 
assunta ad ogni momento storico, quelle che naturalmente hanno 
più intensa questa energia suggestiva. Sessant'anni fa, in Italia, era 
il <hi rend="italic">mazzinianismo</hi> od il <hi rend="italic">carbonarismo</hi>: vent'anni fa era 
il <hi rend="italic">socialismo</hi>; ora è l'<hi rend="italic">anarchismo</hi>.</p>
<p>E si capisce quindi come delle <hi rend="italic">violenze personali</hi>, 
siansi verificate in ogni tempo e secondo il colore del tempo... 
Felice Orsini, per esempio, è tra i martiri della rivoluzione 
italiana. </p>
<p>Ora, all'infuori dei giudizi inevitabilmente erronei dettati 
dall'emozione momentanea, in ogni caso di <hi rend="italic">violenza 
personale</hi> la decisione non può essere che il frutto di un esame 
fisio-psichico sull'autore di essa, come per qualunque altro 
delitto. </p>
<p>Felice Orsini fu un delinquente politico per impeto di 
<hi rend="italic">passione</hi>. Fra gli anarchici bombardieri o pugnalatori dei 
nostri giorni ci può essere tanto un delinquente nato - che 
colorisce soltanto la sua congenita mancanza di senso morale o 
sociale, colla vernice politica - quanto il delinquente pazzo o 
mattoide che atteggia il suo squilibrio mentale alle idee politiche 
del momento, e vi può essere anche il delinquente per 
<hi rend="italic">passione</hi> politica, veramente convinto ed abbastanza 
normale, in cui l'atto violento è determinato solo dal falso 
concetto (che il socialismo combatte) di una possibile 
trasformazione <hi rend="italic">sociale</hi> mediante una violenza 
<hi rend="italic">individuale.</hi> </p>
<p>Comunque sia, trattisi di delinquente nato o pazzo od anche 
di delinquente politico per impeto di passione, non resta meno 
vero che la <hi rend="italic">violenza personale</hi>, adottata dagli anarchici 
individualisti, mentre è il prodotto logico dell'individualismo 
spinto agli estremi ed è quindi il prodotto naturale dell'attuale 
ordinamento economico giunto agli estremi - col relativo "delirio 
della fame" o acuta o cronica - e invece il mezzo meno efficace e 
più anti-umano di trasformazione sociale. </p>
<p>Ma, oltre gli anarchici individualisti o amorfisti o 
autonomisti, vi sono gli anarchici comunisti.</p>
<p>Questi ripudiano la <hi rend="italic">violenza personale</hi>, come mezzo 
ordinario di trasformazione sociale (ed il Merlino 
recentemente lo dichiarò, fra gli altri, nel suo opuscolo 
<hi rend="italic">Necessità e base di un accordo</hi>, Prato 
1892); ma però anche questi anarchici 
comunisti dissentono dal socialismo marxista, non solo per 
l'<hi rend="italic">ideale</hi> ultimo ma anche e soprattutto pel <hi rend="italic">metodo </hi>di 
trasformazione sociale: dacché essi, combattendo come 
"legalitari" e "parlamentaristi" i socialisti marxisti, sostengono 
che il modo più efficace e più sicuro di trasformazione sociale sia 
la <hi rend="italic">rivolta</hi>.</p>
<p>Essi potranno con queste affermazioni, che purtroppo meglio 
rispondono alla nebulosità dei sentimenti e delle idee di troppa 
gran parte dei lavoratori, e dalla impazienza delle loro condizioni 
miserabili, averne un incosciente assenso momentaneo; ma la loro 
azione non può essere che transitoria, come spuma nell'acqua, 
così come lo scoppio di una bomba può produrre qualche 
emozione momentanea, ma non fa avanzare di un millimetro 
l'evoluzione delle coscienze verso il socialismo, mentre determina 
anzi una reazione del sentimento, in gran parte sincera, ma anche 
abilmente fomentata e sfruttata come pretesto di repressione. </p>
<p>Dire ai lavoratori che, senza preparazione non solo di 
mezzi materiali ma sopratutto di solidarietà e di coscienza morale, 
essi devono insorgere contro le classi al potere, è un fare piuttosto 
gli interessi di queste classi dominanti, perché esse hanno la 
sicurezza della vittoria materiale, quando l'evoluzione non è 
matura e la rivoluzione non è pronta. </p>
<p>Ecco perché, malgrado tutte le menzogne interessate, 
si è veduto nei moti recenti della Sicilia che dove il socialismo era 
più avanzato e cosciente non sono avvenute violenze personali né 
rivolte, come tra i contadini di Piana dei Greci educati al 
socialismo cosciente da Nicola Barbato; mentre tali moti 
convulsivi sono avvenuti o all'infuori della propaganda socialista, 
come rivolta contro le angherie e camorre municipali, o dove la 
propaganda socialista meno cosciente fu sopraffatta dagli impeti 
della fame e della miseria. </p>
<p>La storia dimostra che i paesi nei quali le rivolte furono più 
frequenti, ivi il progresso sociale è meno avanzato; appunto 
perché le energie popolari si esauriscono e si spezzano in questi 
eccessi febbrili e convulsivi, ed alternandosi coi periodi di 
accasciamento e di sfiducia - a cui risponde la teoria buddistica 
dell'<hi rend="italic">astensione dal voto.... </hi>che fa così comodo a tutti i 
partiti conservatori - non rappresentano alcuna continuità di quella 
azione cosciente, in apparenza più lenta e meno efficace, ma in 
realtà la sola, che sappia compiere quelli che sembrano i miracoli 
della storia. </p>
<p>Ed ecco perché il socialismo marxista, in tutti i paesi oramai, 
ha proclamato che il principale mezzo di trasformazione sociale 
deve essere <hi rend="italic">la conquista dei pubblici poteri</hi> (nelle 
amministrazioni locali e nei Parlamenti) come uno degli effetti 
della organizzazione cosciente dei lavoratori in un solo partito di 
classe; mentre di questa organizzazione, man mano che si 
farà più intensa e più estesa, ben altri saranno gli effetti, 
veramente rivoluzionari, nel senso positivo ora delineato. Di tanto 
cioè progredirà nei paesi civili la organizzazione politica dei 
lavoratori, di altrettanto essi vedranno realizzarsi, per evoluzione 
fatale, l'ordinamento socialista della società, prima colle 
concessioni parziali ma sempre più estese della classe capitalista 
alla classe lavoratrice (esempio eloquente la legge delle <hi rend="italic">. 
ore</hi>), poi la trasformazione integrale della proprietà 
individuale in proprietà sociale. </p>
<p>Che poi questa trasformazione integrale mentre ora, 
preparandosi per evoluzione graduale, si avvicina al momento 
critico e risolutivo della rivoluzione sociale, possa verificarsi con 
o senza il concorso degli altri mezzi di trasformazione - rivolta e 
violenza personale - è ciò che nessuno può profetizzare. </p>
<p>L'augurio nostro sincero è, che la rivoluzione sociale si 
verifichi, quando l'evoluzione ne sarà maturata, pacificamente, 
come tante altre rivoluzioni si sono pacificamente compiute senza 
spargere una goccia di sangue: esempio, la Rivoluzione inglese 
che precedette di un secolo col <foreign lang="eng"><hi rend="italic">Bill of Rights</hi> </foreign>la 
Rivoluzione francese; come la Rivoluzione italiana compiuta in 
Toscana nel 1859: come la Rivoluzione 
brasiliana, coll'esilio dell'imperatore Don Pedro, si attuò nel 
1892. </p>
<p>Ed è certo che la coltura più diffusa nel popolo e la sua 
organizzazione cosciente in partito di classe sotto la bandiera del 
socialismo, non fanno che aumentare la probabilità di questo 
nostro augurio, e fanno quindi sfumare anche le viete previsioni di 
un periodo di <hi rend="italic">reazione</hi> dopo l'avvento del socialismo, che 
solo avrebbero ragion d'essere quando il socialismo fosse 
ancora utopistico nei mezzi di sua attuazione, anziché essere, 
com'è, la fase naturale e spontanea e perciò inevitabile ed 
irrevocabile dell'evoluzione umana. </p>
<p>E donde comincerà questa rivoluzione sociale? Io sono 
fermamente convinto, che mentre i popoli latini, perché 
meridionali, hanno maggiore facilità alle rivolte sussultorie, che 
possono riuscire nelle trasformazioni puramente <hi rend="italic">politiche</hi>; i 
popoli settentrionali invece, tedeschi ed anglo-sassoni, sono più 
disposti alla disciplina tranquilla ma inesorata della vera 
rivoluzione, come una fase critica di precedente evoluzione 
organica e graduale, che è il solo processo efficace per una 
trasformazione veramente <hi rend="italic">sociale</hi>.</p>
<p>Ed è dalla Germania o dall'Inghilterra, dove il maggiore 
sviluppo dell'industrialismo borghese accelera fatalmente i suoi 
inconvenienti e quindi la necessità del socialismo - è di là che si 
compirà forse la grande metamorfosi sociale, del resto ormai 
dovunque iniziata, e di là si propagherà per la vecchia Europa, 
come alla fine del secolo scorso dalla Francia partì il segnale della 
rivoluzione politica e borghese. </p>
<p>Comunque sia, resta ancora una volta dimostrata la profonda 
differenza, che esiste fra socialismo ed anarchismo - che ai nostri 
avversari ed alla stampa servile preme invece di presentare 
confusi agli occhi velati dalla emozione o dalla 
ignoranza - e 
resta ad ogni modo dimostrato come il socialismo marxista 
rappresenti un accordo vitale ed una continuazione feconda della 
scienza positiva; per questo appunto, che esso ha fatto della teoria 
dell'evoluzione succo e sangue delle proprie induzioni e segna 
quindi la fase veramente vitale e definitiva - e perciò l'unica ormai 
sopravvivente nella coscienza della democrazia collettivista - di 
quel socialismo, che era rimasto finora fluttuante nelle nebulosità 
del sentimentalismo, senza la bussola infallibile del pensiero 
scientifico, rinnovato per le opere di Darwin e di Spencer. </p>

</div2>
</div1>
<div1>
<head><hi rend="sc">PARTE TERZA - SOCIOLOGIA E SOCIALISMO </hi></head>

<div2>

<head><hi rend="italic"> XII.Il limbo sterile della sociologia.</hi></head>
<p>Un fenomeno veramente strano nella storia del pensiero dopo 
la prima metà del secolo XIX, fu questo: che la profonda 
rivoluzione scientifica determinata dal darvinismo e dallo 
spencerianismo aveva pervaso, rinnovandola di nuova giovinezza, 
ogni parte delle scienze fisiche, biologiche e psicologiche; ma 
giunta nel campo delle scienze sociali essa non aveva che 
superficialmente increspate le onde del tranquillo lago ortodosso 
di quella scienza sociale per eccellenza, che è l'economia politica. </p>
<p>Erasi, è vero, per l'iniziativa di Augusto Comte che è stato in 
parte offuscato dai nomi di Darwin e di Spencer, ma che fu 
indubbiamente una delle menti più grandiose e feconde dell'epoca 
nostra - erasi creata una scienza nuova - la sociologia - che 
avrebbe dovuto essere, colla storia naturale delle società umane, il 
coronamento glorioso del nuovo edificio scientifico, innalzato dal 
metodo sperimentale. E non nego che la sociologia, nella parte di 
pura anatomia descrittiva dell'organismo sociale, abbia recato 
grandi e feconde novità nella scienza contemporanea, 
ramificandosi anche in talune sociologie speciali, di cui la 
sociologia criminale per opera della Scuola positiva italiana è 
veramente uno dei risultati più fecondi e più vivi. </p>
<p>Ma quando si abbordava la questione politico-sociale, la 
nuova scienza della sociologia era presa come da una specie di 
sonno ipnotico e rimanendo sospesa in un limbo incolore e 
inodore, permetteva ai sociologi di essere in economia pubblica 
come in politica, o conservatori o radicali, capricciosamente, 
secondo le tendenze personali di ciascuno di loro. </p>
<p>E mentre la biologia darvinista collo studio dei rapporti fra 
individuo e specie e la stessa sociologia evoluzionista col rilevare 
nella società umana gli organi e le funzioni di un vero e proprio 
organismo vivente, riduceva l'individuo nell'organismo sociale 
alla proporzione relativa di una cellula nell'organismo animale, 
Erberto Spencer si affermava anglicamente individualista, fino 
all'anarchismo teorico più assoluto. </p>
<p>Era inevitabile quindi un ristagno nella produzione scientifica 
della sociologia, dopo le prime osservazioni più originali di 
anatomia sociale descrittiva e di storia naturale delle società 
umane. La sociologia rappresentava così un arresto di sviluppo 
nel pensiero scientifico sperimentale, perché i suoi cultori, 
scientemente o inscientemente, si ritraevano dalle conclusioni 
logiche e radicali, che la rivoluzione scientifica moderna 
inevitabilmente doveva portare nel campo sociale - che è quello 
che interessa di più, se il positivismo vuol fare della 
scienza per la vita, anziché arrestarsi alla formula onanistica della 
scienza per la scienza. </p>
<p>Il facile segreto di questo fonomeno strano sta non solo nel 
trovarsi ancora, come rilevava il Malagodi la sociologia 
nel periodo dell'<hi rend="italic">analisi</hi> scientifica, prima di arrivare alla 
<hi rend="italic">sintesi</hi>; ma soprattutto sta in ciò, che le conseguenze 
logiche del darvinismo e dell'evoluzionismo scientifico applicati 
allo studio della società umana, conducono inesorabilmente al 
socialismo, come ho dimostrato nelle pagine procedenti. </p>

</div2>
<div2 n="XIII.Marx completa Darwin e Spencer...">
<head><hi rend="italic"> Marx completa Darwin e Spencer -
Conservatori e Socialisti.</hi></head>
<p>Il merito però di aver data espressione scientifica a queste 
applicazioni logiche dello sperimentalismo scientifico nel campo 
dell'economia sociale, - per quanto involuta in una farraggine di 
particolari tecnici e di formule in apparenza dogmatiche - come 
del resto è nei <hi rend="italic">Primi Principii</hi> di Spencer dove i paragrafi 
luminosi sull'<hi rend="italic">evoluzione</hi>, sono attorniati dalla nebbia delle 
astrazioni sul tempo, lo spazio, l'inconoscibile ecc. spetta 
a Carlo Marx. E la sua opera scientifica, sebbene soffocata fino a 
pochi anni fa da una specie di cospirazione del silenzio per parte 
della scienza ortodossa, rifulge oramai di luce inestinguibile e lo 
pone incontestabilmente con Carlo Darwin o con Erberto Spencer 
a completare la triade della rivoluzione scientifica, agitante nei 
fremiti di una nuova primavera intellettuale, il pensiero civile 
della seconda metà del secolo XIX. </p>
<p>Sono tre specialmente le idee geniali colle quali Carlo Marx 
completava nel campo dell'economia sociale la rivoluzione 
portata dalla scienza positiva. </p>
<p>La scoperta della legge del <hi rend="italic">sopra-lavoro</hi>, che ha però 
un carattere prevalentemente tecnico, come spiegazione positiva 
dell'accumulamento della proprietà privata dissociata dal lavoro e 
della quale perciò, avendone già dato un'idea elementare nelle 
pagine precedenti, non è qui il caso d'insistere.</p>
<p>Le altre due teoriche marxiste, interessano molto di più queste 
nostre osservazioni generali sul socialismo scientifico, perché esse 
danno veramente la chiave sicura ed infallibile di ogni segreto 
della vita sociale. </p>
<p>Alludo all'idea espressa, fin dal 1859, nella 
<hi rend="italic">Critica dell'economia politica</hi>, che il fenomeno economico 
è la base e la condizione di ogni altra manifestazione umana e 
sociale; e che quindi la morale, il diritto, la politica non sono che 
fenomeni derivati dal fattore economico, secondo le 
condizioni di ciascun popolo in ogni fase della storia e in ogni 
plaga della terra. </p>
<p>E questa idea, che risponde alla grande legge biologica per cui 
la funzione è determinata dall'organo e per la quale ogni uomo è 
quale risulta dalle condizioni innate ed acquisite del suo 
organismo fisiologico, vivente in un dato ambiente, sicché si può 
dare una estensione veramente biologica al detto famoso "dimmi 
come mangi e ti dirò chi sei" - questa idea geniale, che realmente 
ci spiega dinnanzi agli occhi il dramma grandioso della vita 
umana, non più come il succedersi capriccioso dei grandi uomini 
sulla ribalta del teatro sociale, ma bensì come la risultante delle 
condizioni economiche di ciascun popolo, è stata - dopo qualche 
parziale applicazione del Thorold Rogers - così potentemente illustrata da Achille 
Loria, che stimo inutile aggiungervi nulla di mio. </p>
<p>Una sola idea io credo necessaria, per completare questa 
teoria marxista, come già sostenni nella prima edizione di 
<hi rend="italic">Socialismo e criminalità</hi>.</p>
<p>Bisogna cioè svestire questa teoria inoppugnabile, di quella 
specie di dommatismo unilaterale, che nel Marx e più ancora nel 
Loria esso è venuto assumendo. Verissimo che ogni fenomeno ed 
istituzione sociale - o morale o giuridica o politica - non è che la 
ripercussione del fenomeno e delle condizioni economiche, in 
ciascun momento dell'ambiente fisico e storico. </p>
<p>Ma, per la legge di causalità naturale - per cui ogni effetto è 
sempre la risultante di molte cause intrecciate e non di una sola, 
ed ogni effetto diviene alla sua volta causa di altri fenomeni - 
bisogna completare quella forma troppo schematica di una idea 
vera. </p>
<p>Come tutte le manifestazioni psichiche dell'individuo sono la 
risultante delle sue condizioni organiche (temperamento) e 
dell'ambiente in cui vive; così tutte le manifestazioni sociali - 
morali, giuridiche, politiche - di un popolo sono la risultante delle 
sue condizioni organiche (razza) e dell'ambiente, in quanto queste 
determinano un dato ordinamento economico, che è la base fisica 
della vita. </p>
<p>Ma come poi, alla loro volta, le risultanti condizioni psichiche 
dell'individuo influiscono, sebbene con molto minore efficacia - 
da effetto diventando causa - sulle sue condizioni organiche e 
sull'esito della sua lotta per la vita; così le istituzioni morali, 
giuridiche, politiche alla loro volta da effetto diventano causa 
(non essendovi per la scienza positiva, nessuna differenza 
sostanziale tra causa ed effetto, se non in ciò che l'effetto è il 
susseguente costante di un dato fonomeno e la causa ne è il 
precedente costante), e quindi reagiscono sebbene con 
molto minore efficacia, sulle condizioni economiche. </p>
<p>Un individuo che sappia di igiene può influire, per es., sulle 
imperfezioni del suo apparecchio digestivo, ma sempre dentro i 
limiti molto ristretti della sua potenzialità organica - come una 
scoperta scientifica o una legge elettorale può influire 
sull'industria o sulle condizioni del lavoro, ma sempre dentro i 
cardini dell'ordinamento economico fondamentale. Sicché le 
istituzioni morali, giuridiche, politiche determinano assai 
maggiori effetti nei rapporti tra le varie categorie della classe 
detentrice del potere economico (capitalisti, industriali e 
proprietari terrieri) che non nei rapporti tra capitalisti-proprietari 
da una parte e lavoratori dall'altra. </p>
<p>Ad ogni modo, rinviando al libro suggestivo del Loria il 
lettore che volesse vedere come con questa legge marxista si 
spieghino positivamente tutti i fenomeni, dai più minuti ai più 
grandiosi, della vita sociale, mi basta per ora di averla qui 
ricordata - perché essa è veramente la teoria sociologica più 
positiva, più feconda, più geniale che siasi mai presentata e per la 
quale, ripeto, la storia sociale nei suoi drammi più grandiosi come 
la storia personale ne' suoi episodi più minuti, ricevono una 
spiegazione positiva, fisiologica, sperimentale - in pieno accordo 
con tutta la orientazione, che fu detta materialista, del pensiero 
scientifico moderno. </p>
<p>La storia umana ebbe due spiegazioni unilaterali, e 
perciò incomplete per quanto positive e scientifiche - all'infuori di 
quelle antiscientifiche del libero arbitrio o della provvidenza 
divina - e sono il <hi rend="italic">determinismo tellurico </hi>sostenuto da 
Moutesquieu, a Buckle, a Metschnikoff ed il <hi rend="italic">determinismo 
antropologico</hi> sostenuto da tutti gli etnologi, limitanti ai 
caratteri organici e psichici di razza la ragione storica degli eventi.</p>
<p>Carlo Marx col <hi rend="italic">determinismo economico</hi> riassume e 
completa le due teoriche, rendendole veramente psicologiche. </p>
<p>Le condizioni economiche - che sono la risultante delle 
energie ed attitudine <hi rend="italic">etniche</hi> operanti in un dato ambiente 
<hi rend="italic">tellurico</hi> - sono la base determinante di ogni altra 
manifestazione morale, giuridica, politica nell'esistenza umana, 
individuale e sociale.</p>
<p>Ecco la geniale teoria marxista, positiva e scientifica se altra 
mai, che non teme obbiezioni, suffragata com'è dalle più sicure 
indagini della geologia come della biologia, della psicologia come 
della sociologia.</p>
<p>Per essa sola, possono i filosofi del diritto ed i sociologi 
determinare la vera natura e le funzioni dello <hi rend="italic">Stato</hi>, il quale 
non essendo altro che "la <hi rend="italic">Società</hi> giuridicamente e 
politicamente organizzata", evidentemente non è che il braccio 
secolare di cui dispone la classe detentrice del potere economico - 
e quindi del potere politico, giudiziario ed amministrativo - per 
conservare e cedere il meno e più tardi possibile i propri 
privilegi. </p>
<p>L'altra teoria sociologica, colla quale Carlo Marx ha 
veramente diradato le nebbie che finora oscuravano il cielo delle 
aspirazioni socialiste - che però dal solo fatto della loro 
persistenza millenaria hanno riconferma di rispondere 
istintivamente alla verità delle cose - ed ha fornito al socialismo 
scientifico la bussola politica per orientarsi con piena sicurezza 
nel dibattito della vita quotidiana: è la grande legge storica della 
lotta di classe. </p>
<p>Stabilito che le condizioni economiche dei gruppi sociali 
come degli individui sono il determinante fondamentale di 
ogni loro altra manifestazione morale, giuridica, politica - ; è 
evidente che ogni gruppo sociale come ogni individuo sarà tratto 
ad agire secondo l'utile suo economico, perché questa è la base 
fisica della vita e la condizione di ogni altra esistenza; e quindi è 
evidente che nell'ordine politico ogni classe sociale sarà tratta a 
fare leggi, a stabilire istituzioni, a consacrare costumi e credenze 
che rispondano all'utilità sua diretta o indiretta.</p>
<p>Leggi, istituzioni, credenze, che poi per trasmissione 
ereditaria e per tradizione velano e nascondono l'origine loro 
economica e sono quindi, assai spesso, sostenute e difese da 
giuristi e filosofi od anche da profani, come verità per sé stanti, 
senza avvertirne la sorgente reale; ma questa non resta meno la 
spiegazione sola positiva di quelle leggi, istituzioni, credenze. E 
qui appunto risiede la potenza geniale dello sguardo di Carlo 
Marx. </p>
<p>E poiché nel mondo moderno le classi sono 
nettamente e sostanzialmente due sole, malgrado le loro varietà 
accessorie; da una parte: <hi rend="italic">lavoratori</hi>, a qualunque categoria 
appartengano e dall'altra i proprietari <hi rend="italic">non lavoratori</hi> - così 
anche nelle conclusioni pratiche e nella disciplina politica la 
teoria socialista di Carlo Marx porta a questo risultato evidente: 
che siccome i partiti politici non sono che l'eco ed il portavoce 
degli interessi di classe, così per quante varietà superficiali o 
metodiche vi possano essere, sostanzialmente i partiti politici non 
possono essere che due: il partito socialista dei lavoratori e il 
partito individualista della classe detentrice della terra e degli altri 
mezzi di produzione. </p>
<p>Può la differenza del monopolio economico determinare una 
certa diversità di <hi rend="italic">colore</hi> politico: ed io ho sempre detto che 
per esempio i grandi proprietari della terra rappresentano le 
tendenze conservatrici dell'immobilismo politico, mentre i 
detentori del capitale mobile o industriale rappresentano spesso il 
partito progessista, di natura sua più portato alle piccole 
innovazioni di forma e di superficie, mentre, ad esempio, i 
detentori del solo capitale intellettuale, professionisti liberi e 
simili possono anche giungere fino al radicalismo 
politico. </p>
<p>Ma nella sostanza vitale delle cose - cioè nella questione 
economica della proprietà - conservatori, progressisti, radicali 
sono tutti individualisti, carne e midollo della medesima classe 
sociale e quindi sostanzialmente divisi - malgrado le simpatie 
sentimentali ma poco concludenti - dalla classe dei lavoratori e di 
quelli che, pure appartenendo per nascita all'<hi rend="italic">altra riva</hi>, ne 
abbracciano e ne propugnano esplicitamente il programma 
politico, che risponde necessariamente alla loro primordiale, 
imprescindibile necessità economica - cioè la socializzazione 
della terra e dei mezzi di produzione, con tutte le innumerevoli e 
radicali trasformazioni morali, giuridiche e politiche che essa 
naturalmente determinerà nel mondo sociale.</p>
<p>Ed ecco quindi come la vita politica contemporanea non può 
che degenerare nel bizantinismo più sterile o nell'affarismo più 
corrotto quando si restringe alle battaglie superficiali dei partiti 
individualisti, diversi soltanto oramai per il colore e l'etichetta 
formale, ma confusi talmente nelle idee, da vedere spesso 
dei radicali o dei progressisti meno moderni nelle idee 
sociali di molti conservatori. </p>
<p>È soltanto col presentarsi e rafforzarsi del partito socialista 
che la vita politica sarà ravvivata e risanata, perché - scomparse 
dalla scena politica le figure storiche dei patriotti e le ragioni 
personali di dissidi fra i rappresentanti delle varie gradazioni 
politiche - sarà inevitabile la formazione di quel conglomerato dei 
partiti individualisti, che io annunciai nel Parlamento italiano 
nella tornata del 20 dicembre 1893 e che ogni 
giorno accresce i sintomi della sua formazione. </p>
<p>E il duello storico sarà allora impegnato e la lotta di classe 
spiegherà allora anche nel terreno politico, tutta la sua benefica 
influenza, non nel senso meschino dei pugilati o degli oltraggi, dei 
rancori o delle violenze personali; ma nel grandioso significato di 
un dramma sociale, che ci auguriamo con tutta l'anima possa 
risolversi, per la progredita civiltà e coltura, senza convulsioni 
sanguinose, ma che ad ogni modo è posto dalla fatalità storica e 
non è dato a noi né agli altri di impedirlo né di ritardarlo.</p>
<p> Come si vede, queste idee del socialismo politico, perché 
scientifico, portano a quella stessa <hi rend="italic">tolleranza personale</hi> 
unita <hi rend="italic">all'intransigenza nelle idee</hi>, che è l'effetto pure della 
psicologia positiva nel campo filosofico e per le quali, mentre 
possiamo avere la maggiore simpatia personale per questo o quel 
rappresentante della frazione radicale del partito individualista 
(come del resto per ogni rappresentante onesto e sincero di 
qualsiasi opinione scientifica, religiosa o politica) - dobbiamo 
però assolutamente riconoscere che di fronte al socialismo non 
esistono i cosiddetti "partiti affini". O di quà o di là - o 
individualisti o socialisti; non c'è via di mezzo; ed io ho dovuto 
sempre più convincermi che l'unica tattica utile por la formazione 
di un partito socialista vitale è appunto questa intransigenza nelle 
idee e questo rifiuto di qualsiasi cosiddetta "alleanza" coi partiti 
affini, i quali per il socialismo non possono rappresentare che una 
"falsa placenta" per un feto non vitale. </p>
<p>Conservatori e socialisti sono prodotti naturali del carattere 
individuale e dell'ambiente sociale, perché si nasce conservatore o 
innovatore, come si nasce pittore o chirurgo. E i socialisti quindi 
non hanno nessun dispregio né rancore verso i rappresentanti 
sinceri di qualsiasi frazione del partito conservatore, pur 
combattendone ad oltranza le idee. Se qualche socialista cade 
nell'intolleranza o nell'oltraggio <hi rend="italic">personale</hi>, non è che 
vittima della emozione momentanea o di un temperamento meno 
equilibrato e sereno; ed è quindi molto scusabile. </p>
<p>Ciò che move ad un sorriso di compassione è invece il vedere 
certi conservatori "giovani d'anni, ma vecchi di pensiero" - perché 
il conservatorismo nei giovani se non è calcolo di tornaconto è 
indizio di anemia psichica - atteggiarsi ad un'aria di 
<hi rend="italic">suffisance</hi> e quasi di compatimento verso i socialisti, 
considerandoli tutt'al più come "traviati" senza accorgersi che se è 
normale che i vecchi siano conservatori, i conservatori giovani 
invece, salve poche eccezioni, non sono che degli <hi rend="italic">egoisti</hi>, 
timorosi di perdere o l'agiatezza oziosa in cui sono nati o le 
comodità della greppia ortodossa. </p>
<p>Essi sono, cioè, se non dei microcefali, certo dei 
microcardiaci. Il socialista invece, che ha tutto da perdere e niente 
da guadagnare sostenendo apertamente le sue idee, può 
contrapporre tutta la sua superiorità di un altruismo disinteressato, 
massime quando, nato di classe aristocratica o borghese, egli non 
cura le lusinghe della vita brillante ed oziosa, per difendere la 
causa dei miseri e degli oppressi. </p>
<p>Ma - si dice - questi "socialisti borghesi," lo fanno per amore 
di popolarità! Strano egoismo, ad ogni modo, questo che 
all'"individualismo borghese" degli stipendi e dei subiti guadagni 
preferisce "l'idealismo socialista" della simpatia popolare, anche 
quando questa non gli mancherebbe poi per altre vie e con altri 
mezzi meno compromettenti colla classe al potere. </p>
<p>Auguriamo ad ogni modo che la borghesia, quando dovrà 
cedere il potere economico e quindi politico, perché esso, nel 
nuovo ordinamento sociale, vada a beneficio di tutti - e vincitori e 
vinti, come diceva benissimo il Berenini, diventino veramente 
fratelli senza distinzione di classe, nella comune sicurezza di una 
vita degna di creature umane - auguriamoci, diceva, che la 
borghesia cedendo il potere dia esempio di quella dignità e 
rispettabilità di cui l'aristocrazia ha dato e dà prova nello 
spossessamento subìto come classe, per opera della stessa 
borghesia trionfante colla Rivoluzione francese. </p>
<p>Comunque, questa verità sostanziale del socialismo marxista 
e la sua perfetta ed intima rispondenza colle induzioni più sicure 
della scienza positiva, spiegano ad esuberanza i progressi 
immensi non solo di proselitismo - che potrebbe essere anche 
l'effetto puramente negativo di un disagio materiale e morale 
acutizzatosi in un periodo di crisi sociale - ma soprattutto nella 
unità concorde di disciplina e nella solidarietà cosciente, che nella 
sua manifestazione mondiale e periodica del I Maggio, presenta 
una grandiosità di fenomeno morale, a cui la storia umana non 
offre alcun riscontro paragonabile, se se ne toglie il movimento 
del primitivo cristianesimo, che però ebbe un campo d'azione 
assai più ristretto del socialismo contemporaneo. </p>
<p>Ed ormai - all'infuori dei conati o isterici o incoscienti di un 
ritorno della scettica borghesia al misticismo, come salvazione 
dalla crisi morale e materiale del momento, proprio come la 
donna licenziosa si fa bigotta invecchiando - ormai avversari e seguaci, sono costretti a riconoscore 
che, come il cristianesimo allo sfasciarsi del mondo Romano, così 
ora il socialismo rappresenta veramente l'unica forza che alla 
vecchia civiltà umana ridoni la speranza di un avvenire migliore - 
in nome di una fede, non più attinta agli slanci inconsci del 
sentimento, ma determinata dalla cosciente sicurezza della scienza 
positiva. </p>

</div2>
</div1>
</body>

</text>
</TEI.2>
