<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania</title>
      <author>Gaspare Contarini</author>
    </titleStmt>
    <extent>109 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001112</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Correzione linguistica - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania">
<head>Relazione di Gasparo Contarini ritornato ambasciatore 
da Carlo V. Letta in Senato a dì 16 Novembre 1525</head>
<opener><salute>Serenissimo principe ed eccellentissimo senato; </salute></opener>
<p>in questa mia relazione delle cose pertinenti 
alla legazion mia presso Cesare, lasciando ogni 
superfluità ed ostentazione, mi ristringerò a tre sole 
parti. </p>
<p>Nella prima narrerò li regni e le provincie soggette 
alla maestà cesarea, con le cose ad esse attinenti. </p>
<p>Nella seconda si dirà delli consiglieri della prefata 
maestà, che sono come istrumenti, per li quali si 
governano questi regni. </p>
<p>Nella terza riferirò della persona di Cesare, e delli 
attinenti a quella per propinquità di sangue; cioè del 
serenissimo arciduca Ferdinando suo fratello, delle 
sorelle, e di madama Margherita sua zia; le quali cose 
espedite, sarà il fine di questa mia narrazione.</p>
<p>E cominciando da quanto appartiene a quello che prima 
è stato proposto, tutti li regni posseduti ora da 
Cesare gli sono pervenuti per eredità da quattro bande; 
cioè, alcuni da Massimiliano imperatore suo avo 
paterno, altri da madama Maria sua ava paterna, alcuni 
dal re Ferdinando il Cattolico suo avo materno, ed altri 
dalla regina Isabella sua ava materna.</p>
<p>Delle provincie provenienti da Massimiliano, alcune 
appartengono alla corona dell'impero, alcune altre 
 sono di patrimonio privato della casa d'Austria. </p>
<p>Di patrimonio privato sono tutte quelle provincie 
confinanti da mezzogiorno coll'Italia, e collo stato di 
vostra serenità, le quali da oriente toccano 
l'Ungheria, da occidente parte gli Elvezj e parte la 
Germania, da settentrione la Svevia, il ducato di 
Baviera, ed altre provincie di Germania.</p>
<p>È diviso tutto questo paese in diverse provincie, dove 
sono molti signorotti, ovver più presto gentiluomini, 
li quali hanno qualche giurisdizione e qualche entrata, 
ma niuno è che sia notabile. </p>
<p>De'prelati ve ne sono due di condizione, cioè il 
vescovo di Presburgo e il vescovo di Trento. </p>
<p>Il vescovo di Presburgo ha circa venti mila fiorini 
d'entrata. </p>
<p>Quando io passai per quel luogo, il vescovo era morto; 
ora intendo esser morto quello, che dopo la mia partita 
fu eletto, ed essere stato eletto in luogo suo don 
Giorgio d'Austria, figliuolo naturale dell'imperatore 
Massimiliano, giovine di circa anni venti, molto amato 
da Cesare. </p>
<p>Il vescovo di Trento ha d'entrata circa quattordici 
mila fiorini, il quale ora è molto avanti nella grazia 
dell'arciduca Ferdinando, e fa professione d'esser molto 
affezionato a questa eccellentissima repubblica.</p>
<p>L'entrata di questo paese saria, quando tutta fosse 
integramente riscossa, da settecento mila fiorini; ma è 
stata così dissipata, ed alienata da Massimiliano 
imperatore, che credo non passi ora quindici mila, 
ovvero <foreign lang="lat">ad summum</foreign> dugento mila fiorini, per quanto 
ho avuto da uomini di fede degni. </p>
<p>Vero è che Ferdinando arciduca, al quale fu negli anni 
passati concesso da Cesare tutto questo paese, come 
allora per mie lettere significai a vostra serenità, 
usa ogni diligenza di  riscuotere queste entrate 
impegnate ed alienate dall'avo suo Massimiliano, per il 
che, da quanto ho inteso, ha contratto grande 
malevolenza appresso quelli gentiluomini. </p>
<p>La spesa sua ordinaria non è molta, perchè oltre la 
guardia della persona sua, e degli ufficiali suoi, pochi 
altri vivono a spese dell'arciduca, nè tien gente 
d'armi ordinarie, nè fanteria; pur di così piccola 
entrata credo poco gli possa avanzare.</p>
<p>Il modo del governo di questo paese, oltre li 
giurisdicenti, li quali si pongono in ciascheduna 
città, in Inspruch è un consiglio del contado di 
Tirolo, il quale ha grande giurisdizione e riputazione, 
talchè molte fiate l'imperatore Massimiliano se ne è 
doluto con qualche suo intrinseco amico. </p>
<p>Ma ora intendo che il serenissimo Ferdinando arciduca 
ha privato alcuni di quel consiglio, e cerca con ogni 
sua forza di abbassarlo.</p>
<p>L'animo di tutto questo paese verso il suo signore 
arciduca non è molto ben disposto, sì per esser li 
loro costumi molto alieni dalli costumi ispani, nei 
quali è nutrito il prefato arciduca, e sì per il conte 
Salamanca secretario ispano, il quale può il tutto 
appresso Ferdinando. </p>
<p>Sono pure informato che non hanno affezione verso 
questa illustrissima repubblica per causa delle guerre 
passate, anzi che sono quasi tutti di pessima volontà.</p>
<p>Questo stato tutto fu dato dalla cesarea maestà a 
Ferdinando suo fratello, benchè per eredità vi avesse 
egli giurisdizione, con condizione però che in quanto 
al contado di Tirolo non si chiamasse se non 
governatore, finchè ovvero Cesare avesse tolta la 
corona in Roma, ovvero fossero passati sette anni, 
benchè poi, è già un anno, in Ispagna mi fosse detto 
che la cesarea  maestà era stata contenta, che si 
intitolasse conte di Tirolo.</p>
<p>Fu eziandio aggiunto alla giurisdizione di Ferdinando 
il ducato di Virtemberg, territorio molto bello e 
fertile, il duca del quale ora è fuoruscito, ed è in 
Francia.</p>
<p>Cagione di persuadere a Cesare, che facesse così bel 
dono al fratello, furono il magnifico gran cancelliere, 
don Mercurio di Gattinara, del quale di sotto si dirà, 
ed il confessore cesareo, frate di San Francesco, il 
quale morì in Vagliadolid in Ispagna. </p>
<p>Questo è quanto mi occorre degno della notizia di 
vostra celsitudine circa il ducato d'Austria, che è 
pervenuto a Cesare per Massimiliano imperatore, ed era 
di suo privato patrimonio.</p>
<p>Quanto poi alla corona dell'impero, sua maestà cesarea 
ha superiorità sopra tutta la Germania, amplissimo 
paese diviso in principi ecclesiastici, principi 
secolari, baroni, che non sono principi, prelati, che 
pur essi non sono principi, città franche, ed elettori 
dell'impero. </p>
<p>Cominciando da questi ultimi, gli elettori sono sette, 
computato il re di Boemia, il quale interviene come 
principale ogni volta che accada eleggere il re 
de'Romani futuro imperatore. </p>
<p>Li altri sei sono tre secolari e tre ecclesiastici: i 
secolari sono di tre principali casate di Germania; il 
conte palatino di Baviera, il duca di Sassonia e il 
marchese di Brandemburgh. </p>
<p>I tre prelati sono l'arcivescovo di Treveri, ch'è 
cancelliere per la Francia, l'arcivescovo di Colonia, 
che è cancelliere per l'Italia, e l'arcivescovo di 
Magonza, che è cancelliere per la Germania. </p>
<p>Questi ecclesiastici nella dieta imperiale, ed eziandio 
presso Cesare, precedono li secolari. </p>
<p>Il conte palatino ha d'entrata circa novanta mila 
fiorini, e molta gli fu tolta per forza dal langravio 
d'Assia al tempo che il predetto conte fu  
scomunicato dall'imperatore Massimiliano; e se ora par 
nuovo a vostra serenità questo nome di scomunicazione, 
di sotto io dichiarerò questo costume di Germania. </p>
<p>Il duca di Sassonia ha d'entrata da circa cento mila 
fiorini, e il marchese di Brandemburgh settantamila. </p>
<p>L'arcivescovo Maguntino, il quale è fratello carnale 
del marchese prefato, ha d'entrata fiorini ottantamila, 
e molto più averia, se molte cose dell'arcivescovato 
non gli fossero state usurpate. </p>
<p>Quello di Treveri ne ha circa trenta mila; e quello di 
Colonia quaranta mila. </p>
<p>Costui ora ha una differenza con la città sua, perchè 
vorria avere la giurisdizione temporale in essa, come 
hanno gli altri due arcivescovi nelle loro cittadi, e 
quelli della terra per niun modo consentono, nè mai 
sono per consentire, nelli presenti tempi essendo troppo 
ampliata la setta luterana. </p>
<p>Gli altri principali prelati poi, oltre a questi tre 
elettori, sono in numero di trentotto. </p>
<p>Quel che è di maggiore entrata è l'arcivescovo di 
Salzburgh, che ha dalla sua chiesa da settanta mila 
fiorini, benchè molti dicano più grande somma. </p>
<p>Gli altri principi secolari sono venticinque, li 
principali delli quali sono il marchese Casimiro di 
Brandemburgh, cugiuo dell'elettore, il duca Giorgio di 
Sassonia, li quali hanno d'entrata da cinquanta mila 
fiorini per uno, il langravio d'Assia, che ha d'entrata 
da sessanta mila fiorini, e il duca Guglielmo di 
Baviera, le entrate del quale ascendono alla somma di 
fiorini quarantamila. </p>
<p>Costui è gentilissimo signore. </p>
<p>Io ad Augusta, essendo in cammino per andare alla corte 
cesarea in Vormazia, lo visitai, ed ebbi da lui un 
onorevole convito, e in verità a me parve avere egli 
più dell'Italiano, che del Germano, come anche mi 
 parve il marchese di Brandemburgh elettore, nel 
quale alla bellezza del corpo è congiunta grandissima 
gentilezza d'animo. </p>
<p>Nella elezione di questo imperatore egli e 
l'arcivescovo di Treveri favorirono la parte del re 
cristianissimo. </p>
<p>Gli altri principi secolari sono di minor entrata; nè 
voglio io narrarla più particolarmente, per non generar 
tedio alle eccellenze vostre per cosa di poca utilità.</p>
<p>Li baroni e conti che non sono principi, ma hanno però 
giurisdizione, sono da circa cento; gli abati più 
illustri sono trentatrè, e sette abadesse di 
ragionevole entrata, e con buona giurisdizione. </p>
<p>Le Terre Franche poi sono circa novanta quattro, ma 
otto sono fra loro principali, cioè Colonia, Augusta, 
Norimherga, Goslar, Argentina, Francoforte, Lubecca, ed 
Ulma. </p>
<p>Di queste io n'ho vedute tre, Augusta, Ulma, e Colonia. </p>
<p>Ulma è terra mercantesca, massime di cotoni, e cose 
dipendenti, ma non è molto grande, nè molto bella. </p>
<p>Augusta è bellissima città, posta in una bella 
pianura nella prima entrata di Germania dalla banda di 
Trento e d'Inspruch; qui sono mercanzie assai, benchè 
il commercio non è ora così grande come soleva essere 
nelli tempi preteriti, essendosi trasferito in gran 
parte a Norimberga. </p>
<p>Qui in Augusta abita messer Giacomo Fucher grossissimo 
mercadante, e di facoltà, per quanto è fama, di più 
d'un milione di ducati. </p>
<p>Non ha figliuoli, ben ha nipoti, figliuoli del 
fratello.</p>
<p>Colonia poi ho veduto, la quale supera tutte l'altre, e 
per comune consenso è la prima città di Germania. </p>
<p>È grandissima, molto ornata di belli edifizj, piena di 
popolo, copiosa di belle  donne, e molto ricca. </p>
<p>È posta accanto al Reno, il quale fin lì è 
navigabile da navigli assai grossi. </p>
<p>Fuor delle mura, sopra il fiume, ha un luogo, dove si 
discaricano le mercanzie, perchè è città di gran 
traffico, nella quale poco, ovver niente si può 
desiderare delle cose,le quali appartengono alla 
grandezza, e bellezza d'una città.</p>
<p>Il modo del governo di Germania fu statuito nell'ultima 
dieta imperiale fatta in Vormazia, nella quale si trovò 
la cesarea maestà, e questo è oltre al governo delli 
principi (li quali governano gli stati loro e delle 
terre franche, le quali a modo di repubblica si 
governano da per sè. </p>
<p>Il governo del quale parlo è l'universale di tutta la 
Germania. </p>
<p>Furono dunque nella detta dieta di Vormazia instituiti 
due consigli, uno di stato, e l'altro di giustizia. </p>
<p>Quello di stato è di ventidue membri, delli quali 
quattro sono posti da Cesare (due come imperatore, e due 
altri per conto degli stati, li quali sua maestà  ha in 
Germania); sei poi sono posti dalli elettori, perocchè 
ciascheduno di loro sei ne pone uno; li principi 
secolari, ne pongono eziandio essi uno; li
principi ecclesiastici un altro; li conti e baroni ne 
pongono uno; gli altri signori ecclesiastici, che non 
sono principi, ne eleggono ciascun anno quattro, delli 
quali uno per tre mesi si ritrova sempre nel prefato 
consiglio, sicchè in un anno tutti quattro hanno avuto 
il loro loco.</p>
<p>Similmente le otto principali città fra le terre 
franche nominate di sopra, pongono due nel detto 
consiglio, mutandoli di tre mesi in tre mesi; li primi 
tre mesi, cioè la prima quarta dell'anno, uno pone 
Colonia e un altro Augusta; nella quarta seconda uno è 
d'Argentina e l'altro di Norimberga, nella terza tocca a 
Lubecca e  Goslar; nella quarta, cioè nelli tre 
ultimi mesi, tocca a Francoforte ed Ulma ponere uno per 
ciascuna di esse.</p>
<p>Li sei altri che mancano a compire il numero di 
ventidue, sono posti da sei parti, ovvero cantoni, nelli 
quali è divisa tutta la Germania, uno per ogni cantone. </p>
<p>Nelli cantoni sono compresi gli elettori principi, 
così secolari, come ecclesiastici, le terre franche ed 
altre, ed intervengono ciascuno per il loro cantone: e 
così è compito il numero prefato di ventidue. </p>
<p>Questo consiglio ha da provvedere a quelle cose, che 
appartengono al beneficio dello stato di tutta Germania.</p>
<p>Fu anco, come è detto di sopra, instituito in questa 
dieta imperiale di Vormazia un altro consiglio, detto di 
giustizia, il quale è composto di diciannove membri, di 
cui il principale è il giudice della camera, il quale 
è eletto da Cesare con li altri principi, ed ordini 
dell'impero;due altri sono aggiunti a questo giudice 
della camera, i quali sono conti, ovvero baroni. </p>
<p>A questi tre Cesare solo, come imperatore, ne aggiunge 
due, e due altri come principe dell'impero per gli 
stati, i quali sua maestà tiene nell'impero. 
Sei ne pongono gli elettori, ciascheduno di loro uno: 
gli altri che restano fino al numero di diciannove sono 
eletti da sei cantoni di Germania. </p>
<p>Ben è da notarsi, che questi sei cantoni sono secondo 
la divisione di Germania fatta altre volte in Costanza, 
la quale è diversa da quella della quale facemmo 
menzione di sopra, quando parlammo delli sei del 
consiglio di stato eletti dai sei cantoni di Germania. </p>
<p>A questo consiglio, come principale, si riferiscono 
tutte le cose di giustizia di momento, come saria le 
differenze tra un principe e l'altro, ovvero fra 
comunitadi, e simili negozj.</p>
<p>Qualche fiata in Germania si convocano diete, 
dove intervengono, se sono diete particolari di qualche 
provincia, li signori e gli oratori delle cittadi di 
quella provincia.</p>
<p>Nella dieta imperiale, quella che abbiamo detto essere 
universale di tutta Germania, entrano dunque gli 
elettori dell'impero, li principi secolari, li principi 
ecclesiastici, e le terre franche, cioè i deputati per 
esse.</p>
<p>In capo della sala, nella quale si congregano, pongonsi 
gli elettori; dalla parte destra li principi 
ecclesiastici; dalla sinistra li principi secolari; e 
dall'altro capo li deputati delle terre franche 
all'incontro degli elettori, e così tutta la dieta si 
risolve in quattro voti; onde fatta la proposizione di 
qualche cosa per nome di Cesare, ovvero ora del 
luogotenente di Cesare, Ferdinando suo fratello, gli 
elettori si riducono insieme, e così da per sè insieme 
si riducono li principi ecclesiastici; li secolari e li 
deputati delle terre franche parimenti da sè; e 
consultata la materia, ciascheduna parte dà il suo 
voto, ossia quello della maggior parte di essa, e quel 
che da tutte quattro è approvato, s'intende esser 
concluso dalla dieta imperiale: dalla deliberazione 
della quale se qualcheduno devia, è in potestà di 
Cesare d'ammonirlo, e poi, se è ostinato, di 
scomunicarlo, che è dar tutto il suo in preda a 
qualunque può più di quello, e quel che si acquista di 
esso <foreign lang="lat">de jure</foreign> si può possedere; e questo è ciò 
che di sopra toccammo parlando del conte palatino, e del 
langravio d'Assia, il quale ha tolto molti luoghi del 
prefato conte palatino al tempo, nel quale fu 
scomunicato da Massimiliano imperatore. </p>
<p>V'è eziandio in Germania la lega di Svevia, la  
quale comprende molti principi, molte terre franche e 
altri baroni. </p>
<p>Le precipue fra le terre franche comprese in questa 
lega, sono Norimberga ed Augusta: fra li principi 
precipui sono il duca di Baviera e l'arciduca d'Austria. </p>
<p>Questa lega è molto unita, e di grande riputazione, e 
fu precipua causa di cacciar il duca di Virtembergh di 
stato, e di far eleggere questo Carlo imperatore. </p>
<p>Ultimamente poi ha rovinato Francesco di Sickingen, il 
quale era un signorotto capo de'luterani, ladro di 
strada, e capo de'gentiluomini poveri, inimici del 
viver quieto. </p>
<p>Rovinò eziandio in Franconia molti altri signorotti 
simili, dati a rubare li mercadanti per le vie, e a 
perturbare il viver quieto delle terre franche, perchè 
il costume, ch'era appresso i Germani fino al tempo di 
Giulio Cesare, è durato fino alla nostra età, e il 
mestiere di porsi alla strada, ed esercitare li 
latrocinj, è tenuto per esercizio di uomo valoroso. </p>
<p>Però quando l'oratore del re cristianissimo disse 
(avanti che si facesse l'elezione dell'imperatore, alla 
qual dignità lui molto pretendeva) che se creavano il 
suo re imperatore, prometteva in breve tempo di 
espurgare così la Germania da'rubatori di strada, che 
con quella istessa sicurtà s'anderia per Germania, che 
si va per Francia, fu avuta questa proposizione molto a 
male.</p>
<p>Di questa così grande provincia, la cesarea maestà ne 
ha pochissima entrata, perchè li principi hanno li beni 
loro, e sebbene riconoscono l'imperatore per superiore, 
nientedimeno non gli pagano cosa alcuna. </p>
<p>Le terre franche pagano, ma molto poco, talmente che il 
dottor Pettinger d'Augusta, uomo vecchio e pratico nelle 
cose di Germania, mi affermò che Cesare di Germania non 
aveva più entrata di dodici mila fiorini. </p>
<p>La natura e costumi de'Germani s'accostano al 
ferino; sono robusti e valorosi nella guerra; poco 
estimano il morire; sono sospettosi ma non fraudolenti, 
nè maligni; sono d'ingegno non sublime, ma s'applicano 
con tanta fissione e perseveranza, che riescono bene sì 
in diversi opifici manuali, come eziandio nelle lettere, 
alle quali ora molti danno opera e fanno grande 
profitto. </p>
<p>In loro non c'è molto ambizione di stato; verso di 
Cesare non sono molto ben affetti per l'assenza sua, 
parendo loro che faccia poco conto di quella provincia. </p>
<p>A Ferdinando meno ancora per non essere mai stato 
veduto da loro. </p>
<p>Verso vostra celsitudine non hanno mal animo, massime 
le terre franche, anzi sono affezionate; ed a me in ogni 
terra fu fatto onore, e ciò per il continuo commercio 
che hanno avuto con questa nostra città e il buon 
trattamento fatto sempre da noi a quella nazione.</p>
<p>Le forze di Germania, quando fussero unite, sariano 
grandissime, ma per le divisioni, che sono tra loro, non 
sono se non piccole, e poca obbdienza danno uno 
all'altro, benchè abbondino in cerimonie. </p>
<p>Per il breve tempo, che sono stato in Germania, questo 
è quanto mi sovviene degno di notizia di vostra 
celsitudine.</p>
<p>Ora passerò alle signorie possedute dalla maestà 
cesarea, come discendente da madama Maria sua ava 
materna; la quale fu unica figliuola di Carlo duca di 
Borgogna, della Fiandra, della Brabanzia, del contado di 
Artois dell'Olanda, e d'alcuni altri simili luoghi, che 
ora tutti son dati da Cesare al governo di madama 
Margherita sua zia. </p>
<p>Questo paese è piccolo, ma ha in sè molte grosse 
città, e castelli. </p>
<p>Le principali città sono Gant,  Anversa, 
Bruselles, Malines, Lovanio, e Bruges. </p>
<p>Io le chiamo città per la grandezza, e bellezza loro, 
benchè niuna di esse abbia vescovo, ma tutte sieno 
sotto la cura dei vescovati di Cambrai e Tornai. </p>
<p>In Lovanio c'è uno studio assai celebre in quelli 
paesi. </p>
<p>Malines è dove madama Margarita fa la sua residenza 
quasi sempre.</p>
<p>A Bruselles suole stare l'imperatore quand'è in quelli 
paesi, perchè lì ha una bella stanza, e un bello 
palazzo accomodato di luoghi atti a molti esercizi, 
cioè a giostrare, e fare bagordi; ha eziandio un parco 
ivi congiunto, dove si nutriscono molti cervi. </p>
<p>Gant è grandissima città, e molto popolosa, e il 
popolo d'essa è molto unito, e qualche volta ha fatto 
molte novità in Fiandra. </p>
<p>Passano per questa città di Gant tre fiumi navigabili 
molto belli. </p>
<p>Bruges non è molto grande, ma è bella, popolosa, e 
divisa da molti rivi mescolati d'acque salse, le quali 
per un canale passano dalla marina, dove è il porto 
della Schelda; talmente che in qualche loco d'essa si 
vede certa similitudine di Venezia. </p>
<p>Solevavi esser un grande commercio di assai mercanzie, 
e traffichi; ma ora per esser guasto il porto della 
Schelda detto di sopra, lontano circa tre leghe dalla 
città, il commercio è quasi tutto mancato e tutto 
trasferito in Anversa, benchè ancora in Bruges siano 
molti Ispani, li quali fanno mercanzie. </p>
<p>Anversa è fatta una città molto bella per il grande 
commercio ora ridotto lì, sì di spezierie che vengono 
da Portogallo, come di corami, ed altre cose, che 
vengono di Dania, d'Inghilterra, e dalle isole Orcadi. </p>
<p>Vero è che quelli della terra non hanno molte 
faccende, ma hanno utilità dalli dazj, dall'affittar le 
case loro, e simili cose: ma li trafichi si fanno da 
gente forastiera. </p>
<p>Questa città ha un  porto bellissimo non già di 
mare, perchè è discosta dal mare forse sedici ovver 
venti leghe, ma li tre fiumi, li quali passano per Gant, 
e quello che passa per Bruselles si congiungono insieme, 
e uniti passano presso le mora d'Annersa, dove più in 
giuso si congiungono con uno delli rami del Reno, e anco 
vanno al mare insieme. </p>
<p>La marea poi che cresce dal mare gonfia l'acque 
talmente, che sino in Bruselles io ho veduto il fiume 
ritornare in suso. </p>
<p>Adunque appresso le mura d'Anversa vi è un bellissimo 
e amplissimo porto, tanto che sino alla porta della 
terra s'accostano navi grossissime, e galee grosse con 
ogni comodità.</p>
<p>Oltre queste città principali sono molti castelli 
minori belli, e popolosi, li quali lungo saria riferire 
ad uno per uno.</p>
<p>In queste provincie non ci sono prelati di conto, 
perchè non ci sono vescovati; ben sonvi alcune abbazie. </p>
<p>Signori poi li quali abbiano giurisdizione temporale, 
ve n'hanno circa cinquanta: non hanno però costoro 
molto grande entrata. </p>
<p>Li principali sono il conte di Nassau, il quale ha 
circa venti mila ducati d'entrata; ora gli ne sono 
aggiunti circa trentatrè mila per le sue nozze con una 
gran dama di Spagna, erede d'uno stato di circa venti 
mila ducati d'entrata: gli altri tredicimila glieli ha 
dati l'imperatore d'entrata in vita di ambidue loro, e 
questo ha fatto per concludere queste nozze. </p>
<p>Oltre il conte di Nassau, v'è in Fiandra il marchese 
d'Arscot, nipote che fu del signore di Chievres, il 
quale ha circa venti mila ducati di rendita. </p>
<p>Gli altri hanno minor rendita, talchè alcuni ve ne 
sono, che non ascendono alla somma di sette mila 
fiorini. </p>
<p>L'obbligazione di questi signori è di servire la 
cesarea  maestà in tempo di guerra con certa 
somma d'uomini d'arme, chi più e chi meno secondo la 
condizione loro. </p>
<p>Hanno giurisdizione negli stati loro: pure le 
appellazioni vanno al consiglio dello imperatore.</p>
<p>Il modo del governo di queste provincie è, che le 
terre principali per privilegi loro antichi, ottenuti in 
diverse occorrenze di guerre, hanno il civile, ed il 
criminale, e riscuotono tutti li dazj. </p>
<p>Hanno eziandio il carico di fare le spese necessarie 
all'utilità ed ornamento delle cittadi loro. </p>
<p>Danno poi una certa somma ogni anno alla maestà 
cesarea. </p>
<p>Vero è, che le appellazioni si devolvono al consiglio 
universale, del quale fra poco diremo. </p>
<p>In tutte queste città il governo è in mano di tutto 
il popolo, eccetto Anversa, la quale è governata da 
pochi nobili. </p>
<p>Poi, ciascheduna provincia ha uno di quelli signori 
principali per governatore, il quale ha carico di vedere 
l'amministrazione delle entrate e le spese, e procurare 
che le cose si governino e procedano secondo l'ordine. </p>
<p>C'è poi il consiglio generale di molti dottori, 
presidente del quale è madama Margherita, la quale 
eziandio è governatrice universale di tutte queste 
provincie. </p>
<p>Questo consiglio fa residenza in Malines, città 
propria di madama Margarita, ed a questo consiglio si 
devolvono tutte le appellazioni di giustizia. </p>
<p>Madama poi ha il governo del tutto, appresso la quale 
il signor d'Ostrath è di grandissimo potere. </p>
<p>È stato questi, di assai basso loco e di poca 
facoltà, alzato a grande grado per favore di questa 
madama. </p>
<p>Di questo governo li popoli non si contentano molto, ed 
hanno grandemente in odio questo signor di Ostrath.</p>
<p>L'entrata di tutte queste provincie, l'ordinaria dico, 
non eccede la somma di circa centoquaranta  mila 
ducati, de'quali dalla Brabanzia sessanta mila, dalla 
Fiandra trenta mila, dall'Hainaut quindici mila, dal 
contado d'Artois sette mila, e d'Olanda, Zelanda, e 
Lucemburgh trenta mila. </p>
<p>La Contea di Borgogna è assegnata a madama Margherita 
in vita sua, donde, trae circa docati venti mila, ed 
altrettanto trae di Savoia dal Contado di Bressa, pure 
per suo duario. </p>
<p>Ma tornando all'entrate dell'imperatore, di tutte 
queste Provincie non trae più di centoquaranta mila 
ducati.</p>
<p>Ha poi servizi straordinarj in tempo di guerra tanti 
quanti vuole; e in verità  io credo, che in dieci mesi 
nelli quali fummo in Fiandra nel principio di questa
guerra contro Francia, cavasse de'detti servizj da 
ducati settecento mila e forse più, come allora per mie 
lettere significai a vostra celsitudine. </p>
<p>La spesa ordinaria non è più di dugento lancie alla 
francese; ora per la guerra l'ha augumentate sino al 
numero di lancie quattrocento.</p>
<p>Ha poi la spesa della sua corte, come sono la guardia, 
la cappella, quelli del consiglio, ed altri tanti 
ufficiali, talmente che si può reputare non gli 
avanzare cosa alcuna di questa entrata ordinaria.</p>
<p>L'animo di questa provincia verso il suo principe è 
ottimo; tutti lo amano grandemente, e tutti naturalmente 
sono grandi inimici de' Francesi, eccetto la città di 
Bruges, la quale ha fama d'essere assai proclive a 
Francia, nè molto affezionata a questa casa d'Austria, 
dopo che fu preso da quelli di detta città  
Massimiliano imperatore, avo paterno di questo Carlo, e 
che l'imperatore Federico, il quale venne sopra Bruges 
con grande esercito per liberar il figlio, le fece molti 
danni, come penso esser noto all'eccellentissime 
signorie vostre, alle quali, per quanto ho potuto 
comprendere, benchè  questi paesi non abbiano una 
particolare affezione, pure sono piuttosto ben affetti, 
che altramente, parlo dell'universale, chè in 
particolare ne sono pur alcuni, li quali essendosi 
trovati in queste guerre preterite alli servizj di 
Massimiliano imperatore contro la serenità vostra, 
hanno concepito, e ancora ritengono, odio contro quella.</p>
<p>Seguita ora ch'io narri gli stati devenuti a Cesare per 
eredità del re Ferdinando avo suo materno; e questi 
sono i regni della corona d'Aragona e gli annessi a lei. </p>
<p>Nella corona d'Aragona principali sono tre stati, cioè 
il regno d'Aragona, e il principato di Catalogna, nel 
quale ora si contiene Barcellona, che soleva essere 
contado da per sè, ed il contado di Rossiglione. </p>
<p>Di questi sopra il mare Tirreno sono la Catalogna e il 
regno di Valenza, e il regno d'Aragona è più in dentro 
fra terra. </p>
<p>La Catalogna da Oriente confina con la Linguadoca di 
Francia, da Occidente col regno di Valenza e parte con 
la Castiglia, da Mezzogiorno ha il mare Tirreno, e da 
Tramontana ha il regno d'Aragona, e tocca eziandio da 
questa parte un poco la Castiglia. </p>
<p>Il regno di Valenza è più abbasso verso Occidente, da 
Oriente tocca il principato di Catalogna, da Occidente e 
da Tramontana è circondato dalla Castiglia, a 
Mezzogiorno ha il mare. </p>
<p>Il regno poi d'Aragona, il quale come dicemmo è fra 
terra, confina anche lui da Oriente, parte con la 
Linguadoca e parte col contado di Fois di Francia, da 
Occidente e Tramontana ha la Castiglia, da Mezzogiorno 
la Catalogna.</p>
<p>Questo è il sito delle tre provincie che sono 
principal parte della corona d'Aragona. </p>
<p>Ciascuna di loro ha una bella, e famosa città, la 
quale si può dir metropoli di quella parte. </p>
<p>Nel regno d'Aragona v'è Saragoza,  ovvero 
Cesarea Augusta, edificata sopra il fiume Ebro, città 
assai bella, allegra, abitata da molti cavalieri. </p>
<p>In Catalogna; benchè Lerida sia il capo di quel 
principato, pure ora diremo Barcellona essere la 
metropoli, città eziandio lei bella, posta sopra il 
mare in forma d'un semicircolo, del quale l'arco sono le 
mura della città da parte di terra e la corda il mare, 
il quale batte nelle coste proprie della città, nè da 
quella parte ha mura alcuna, nè eziandio ha porto 
alcuno, ma mera spiaggia.</p>
<p>Nel regno di Valenza c'è Valenza, la quale io non ho 
veduto, ma è molto laudata da tutti, massime per la 
copia de'cavalieri e gentiluomini, benchè ora per 
questi tumulti popolari stati in Ispagna nelli passati 
anni, molti di quelli gentiluomini si sono rovinati.</p>
<p>In tutte queste provincie sono circa diciannove 
signori, li quali hanno giurisdizione. </p>
<p>Nel regno d'Aragona sono sette, il primo de'quali è il 
duca di Luna, il quale può avere da diecimiladucati 
d'entrata; il conte d'Aranda poi n'ha circa ottomila; li 
altri sono di minor entrata fino a ducati cento venti. </p>
<p>Nel principato di Catalogna sono tre; il primo è il 
duca di Cordova, il quale ha circa trentacinque in 
quaranta mila ducati d'entrata; il visconte di Peralda 
n'ha da otto mila; e il conte d'Ampurial settemila. </p>
<p>Nel regno di Valenza sono nove; il primo è il marchese 
de Feria, il quale ora è governatore della regina 
Gioanna, madre della cesarea maestà; ha costui 
d'entrata da ducati sedici mila; poi v'è il conte 
d'Olivares, il duca di Candia nipote del <foreign lang="lat">quondam</foreign> 
papa Alessandro, che hanno da circa otto  mila 
ducati per ciascuno; gli altri sono di minor entrata.</p>
<p>Ancora sono in queste provicine tredici prelati, dei 
quali tre arcivescovi, e dieci vescovi. </p>
<p>Gli arcivescovi sono di Saragoza, di Valenza, e di ???.  </p>
<p>Quello di Saragoza ha circa venti mila ducati 
d'entrata; soleva averne meno, ma questo arcivescovato 
ha ora molto aumentato l'entrata sua, da che fu 
arcivescovo un figliuolo naturale di Ferdinando il 
cattolico, e il presente è pur figlio naturale del 
predetto arcivescovo, ossia nipote dello stesso re 
Ferdinando. </p>
<p>L'arcivescovo di ??? ha circa dieci mila ducati 
d'entrata ed è di casa Cardona. </p>
<p>Di Valenza arcivescovo è il cardinale di Liegi, 
fiammingo, ovvero francese, fratello di Roberto della 
Marca, ed ha circa nove mila ducati d'entrata. </p>
<p>Sono poi dieci vescovi, delli quali cinque hanno circa 
cinque mila ducati d'entrata per uno, e gli altri cinque 
hanno la metà di questa somma.</p>
<p>Il governo di questi regni in grandissima parte è in 
mano degli stessi regnicoli: perchè cacciati li Mori da 
quelli regni da molti nobili, li quali abitavano la 
montagna, questi elessero fra loro un re, il quale 
obligarono a servar loro tanti privilegj, che per 
verità solo di nome fosse re.</p>
<p>In ciascheduno di questi tre regni è mandato per la 
maestà cesarea un vicerè. </p>
<p>Nel regno d'Aragona poi c'è la giustizia 
<foreign lang="lat"><hi rend="italic">major</hi></foreign>, ch'è un giudice il quale il re elegge, 
nè poi può cacciarlo dall'ufficio, ma dura in vita. </p>
<p>A costui vanno le appellazioni delle sentenze del 
vicerè, come contra di costui si può appellare al 
vicerè, e quando le sentenze di loro due sono conformi, 
quel giudizio è definitivo. </p>
<p>In Aragona poi hanno una  certa giurisdizione, 
che si chiama di <hi rend="italic">manifestazione</hi>; che cioè, quando 
uno è preso d'ordine del re, s'egli prende una carta di 
manifestazione dalla giustizia <foreign lang="lat">major</foreign> di Aragona, 
che non è altro se non liberarsi dalle mani del re e 
porsi nelle mani della giustizia <foreign lang="lat">major</foreign>, subito è 
lasciato dagli ufficiali del re, e dato in mano alla 
giustizia del regno; e così il re non può procedere 
contra alcun reo: e questo è in ogni caso; eziandio di 
<foreign lang="lat"><hi rend="italic">lesa majestatis</hi></foreign>. </p>
<p>Questa cosa è peculiare d'Aragona. </p>
<p>In Catalogna c'è un'altra giurisdizione peculiare, che 
un privato può disfidare a guerra un altro privato, e 
disfidata la guerra, bisogna che li parenti ed attinenti 
dell'uno e dell'altro si guardino insieme come nemici, e 
durante la guerra se sono morti, sono morti impune. </p>
<p>I Catalani dicono aver questo privilegio, perchè 
fossero uomini esercitati nel combattere e nelle guerre, 
per potersi poi difendere dalli loro nemici, con li 
quali hanno avuto molte e grandi guerre.</p>
<p>C'è poi nella corte cesarea un consiglio detto 
d'Aragona, nel quale è un consigliero per ciaschedun di 
questi regni, il quale chiamano reggente; e questo 
consiglio spaccia, insieme con il gran cancelliero, 
molte cose appartenenti a questi regni, e sono eziandio 
giudici di appellazione non già d'Aragona e di 
Catalogna, ma di Valenza, Napoli, Sicilia, ed altri 
regni annessi alla corona d'Aragona.</p>
<p>Questi tre regni d'ordinario non danno alcuna entrata 
alla maestà cesarea, perchè nelle guerre preterite, 
per bisogno delli re passati, sono state alienate tutte 
le entrate a persone private, ecosì, benchè vi siano 
grandissime gabelle, nientedimeno il re non ha cosa 
alcuna, ma il tutto è de'privati. </p>
<p>Vero è, che se il re  facesse residenza nel 
regno, dariano una colta sufficiente al suo vivere. </p>
<p>Estraordinariamente però si suole da questi tre regni 
dare ogni tre anni un servizio al re di ducati seicento 
mila, diviso a questo modo; che a Catalogna ne toccano 
da trecento mila, ad Aragona dugento mila ed a Valenza 
cento mila, e per dare questo servizio è necessario 
ridurre le corti, le quali però non si possono ridurre 
se il re non è presente, e dimandi lui il servizio al 
regno. </p>
<p>Ove è da notare, che ridotte le corti le quali 
constano de'membri del clero, della nobiltà per sangue, 
del popolo, e della nobiltà per privilegio (e 
quest'ultima in Aragona si dimanda la classe 
de'cavalieri, e in Catalogna de'popolari onorati), 
ognuno il quale pretende d'esser creditore del re per 
qualche modo, ovvero ha qualche aggravio dal re, può 
sospender la risoluzione delle corti, e la esibizione 
del servizio; ne si può procedere ad altro, se costoro 
tutti infino ad uno minimo non sono satisfatti: ond'è 
in libertà d'un calzolaro, di uno fabro ed altro simile 
tenere il tutto interdetto, finchè non gli sia 
satisfatto. </p>
<p>Questi tali privilegj sono in grandissima noja alla 
cesarea maestà, talmente che non ha voluto finora mai 
andare in quei regni: ben ha tentato, per mezzo del gran 
cancelliere, e di molti di quelli regni, che 
rinunciassero a questi loro privilegj, e che si 
chiamassero le corti in sua assenza, ma non gli è stato 
possibile. </p>
<p>Anche so, che domandò al papa d'esser assoluto dal 
giuramento fatto di servar l'autorità della giustizia 
maggiore d'Aragona, e di quella giurisdizione di 
manifestazione, la quale io ho di sopra detto.</p>
<p>Questi popoli non sono molto affezionati a Cesare, e 
n'hanno piena corrispondenza dalla maestà sua, la 
 quale si chiama mal servita da loro. </p>
<p>Di questa eccellentissima repubblica io non posso dire 
che siano nè bene nè male affezionati, se non qualcuno 
in particolare; il poco commercio che abbiamo insieme e 
la lontananza è causa di questo. </p>
<p>Vero è che le terre di marina, come Valenza, per quel 
ch'io intendo, più presto è bene, che male affezionata 
per il maggiore commercio.</p>
<p>La natura di costoro, a mio giudizio, è più civile, 
che di quelli di Castiglia. </p>
<p>In Aragona vi sono due fazioni, una di Luna e l'altra 
di Urea; capo di quella di Luna è il duca di Luna, e di 
quella di Urea il conte d'Aranda; le quali ora per 
alcuni benefizj sono molto indignate insieme, e 
partendosi il re da quelli regni grande pericolo è, che 
vengano all'armi, per quello che mi fu detto da 
cittadini esperti in Saragoza: e questo basti quanto 
alli regni d'Aragona, per non attediare la serenità 
vostra.</p>
<p>Annessi alla corona d'Aragona sono le isole di 
Majorica, e Minorica, l'isola di Sardegna, la Sicilia, e 
il regno di Napoli.</p>
<p>Malorica e Minorica sono sotto un vicerè; similmente 
sotto un altro vicerè è la Sardegna. </p>
<p>L'entrata di queste tre isole, battute le spese, può 
essere di ducati trenta mila. </p>
<p>Della Sicilia poi ha ordinariamente ducati cinquanta 
mila, eccettuati li servizj, quali Cesare impone spessi; 
per il che l'animo di quell'isola è molto alienato da 
lui, in tanto che alcuni di loro desiderano il Turco. </p>
<p>Altri, come il conte di Camerata, con alcuni 
gentiluomini suoi complici, avevano trattato con il re 
di Francia per dargli quell'isola, benchè delli 
Francesi siano inimicissimi naturalmente i Siciliani, ed 
ancora è in memoria di tutti il loro vespero famoso.</p>
<p>V'è poi il regno di Napoli, del quale per essere 
più propinquo, nè essendovi io stato, le vostre 
eccellenze forse ne avranno maggiore informazione, ch'io 
non possa dare: pure non resterò di dire queste poche 
parole. </p>
<p>La entrata che solevano avere li re passati da quel 
regno era maggiore di quella, che ora ha la maestà 
cesarea, perchè soleva passare la somma di ducati 
settecento in ottocento mila, ed ora appena giunge alla 
somma de'seicento mila; e questa diminuzione è perchè 
la cesarea maestà ha venduto ed alienato molte cose 
pertinenti alla corona. </p>
<p>Le spese poi ordinarie, computate molte pensioni 
asseguate sopra le entrate di quel regno, penso che 
debbano giungere all'entrata. </p>
<p>Si pagano d'ordinario nel regno di Napoli ottocento 
uomini d'arme, poi cento gentiluomini, li quali hanno 
dugento ducati all'anno per ciascuno di loro, e seicento 
cavalli leggieri, computando cento balestrieri. </p>
<p>Sonvi poi le spese di tenere fornite e guardate alcune 
rocche, come Gaeta, castel dell'Ovo, Castel Novo, ed 
altre simili. </p>
<p>Sonvi altresì gli ufficiali principali, delli quali il 
primo è il vicerè, il quale ha dieci mila ducati di 
provvisione, ed è ora il signor di Lannoy fiammingo, il 
quale in questa impresa contro Francesi è stato capo 
generale. </p>
<p>Sono poi in Napoli sette primi officiali, cioè il 
giustiziario, il camerario, il protonotario, il 
cancelliero, l'amiraglio, il contestabile, il 
marescalco, ognuno dei quali ha duemila ducati di 
provvisione all'anno; sicchè aggiungendo le spese degli 
altri ufficiali, giudico che poco, ovvero niente avanzi 
dell'entrate, massime ora, che, come ho detto, molti e 
molti hanno impetrato provvisione sopra quell'entrate.</p>
<p>Quali siano gli animi di quel regno verso Cesare, 
le signorie vostre lo devono saper meglio di me, che non 
son stato in quel regno; pure io intendo che molti e 
molti sono di mal animo e poco contenti. </p>
<p>Alla serenità vostra questi della Puglia, ed altri 
luoghi, li quali altre volte sono stati sotto il suo 
vessillo, e li vicini loro, hanno grandissima affezione, 
nè altro desiderano se non ritornare alla devozione di 
quest'eccellentissimo stato.</p>
<p>Seguita ora, ch'io narri delli regni pertinenti alla 
Castiglia, li quali sono venuti nella maestà cesarea, 
come erede della regina donna Elisabetta sua ava 
materna. </p>
<p>La Castiglia è una grande provincia, la quale 
comprende in sè quasi tutto quel paese che dagli 
antichi fu chiamato <foreign lang="lat"><hi rend="italic">Hispania</hi></foreign>: dalla parte di 
tramontana confina coll'Oceano, ora detto il Golfo di 
Biscaglia; da mezzo giorno parte con li regni d'Aragona 
e di Valenza, e parte con il mare Tirreno; da oriente, 
per li monti Pirenei, confina con la Francia; da 
occidente, parte col regno di Portogallo, e parte 
coll'Oceano. </p>
<p>In questa provincia si contengono molti stati, li quali 
hanno nome di regno, il che è stato dedotto dai Mori, 
li quali già furono signori di tutta la Spagna, ed 
erano diversi regali signori in diverse parti, che tutti 
avevano nome di re, come ora li signori Mori, che sono 
in Barbaria, benchè siano piccoli. </p>
<p>Così adunque in Castiglia sono molti regni, come Leon, 
Toledo, Castiglia Vecchia, Siviglia, Granata, etcetera, 
li quali saria ora superfluo a raccontare. </p>
<p>Ma ora tutta questa provincia si divide in due parti 
 principali, cioè in Castiglia Vecchia, la quale 
comincia dalli monti Pirenei, e dal Golfo di Biscaglia, 
e va infino alla montagna che divide la Castiglia per 
mezzo, e va da oriente verso occidente, e la Castiglia 
Nuova, la quale principia da quest'istessa montagna, e 
va infino al regno di Valenza e al mar Oceano. </p>
<p>Tutta questa grande provincia si può dividere ad un 
altro modo, il quale è più a proposito della 
intenzione nostra, cioè nelle terre, che sono della 
corona regia, in quelle delli signori temporali, e in 
quelle dei signori ecclesiastici; e queste sono di due 
maniere, perchè parte sono de'vescovi o arcivescovi, e 
parte de'cavalieri delle tre religioni, cioè di San 
Giacomo, di Calatrava, e di Alcantara.</p>
<p>Queste tre religioni furono instituite in Ispagna al 
tempo delle guerre contro i Mori; quella di San Giacomo 
fu di gentiluomini laici, l'altre due furono di monaci, 
li quali, con la licenza del pontefice, presero l'armi 
in mano contro gl'Infedeli, e però sinora li cavalieri 
di San Giacomo hanno moglie e figliuoli, e quelli di 
Calatrava e di Alcantara non possono avere nè moglie,
nè figliuoli. </p>
<p>Li beni delli monasteri loro furono applicati a queste 
due ultime religioni. </p>
<p>Quella di San Giacomo poi è stata dotata da molti, e 
talmente, che ha grandi entrate, come si dirà.</p>
<p>Queste tre religioni solevano avere li loro gran 
maestri, li quali avevano grandi entrate, e conferivano 
tutte le commende, ond'erano di grande autorità in 
Castiglia, e qualche fiata davano che pensare alli re. </p>
<p>Ora tutti questi tre maestraggi sono aggiunti alla 
corona reale, e il re conferisce tutte queste commende. 
Li maestraggi d'entrata hanno insieme più di cento mila 
ducati, e li commendatori insieme altrettanto. </p>
<p>I vescovi ed arcivescovi sono in Castiglia molti, 
ed hanno grandi entrate. </p>
<p>Gli arcivescovi sono quattro, cioè quello di Toledo, 
il quale è eziandio Primate di Spagna, e ha d'entrata 
da sessanta mila ducati e più; il secondo è 
l'arcivescovo di Siviglia, che ha ventidue mila ducati; 
il terzo è quello di San Giacomo di Compostella, che ne 
ha sedici mila; l'ultimo è l'arcivescovo di Granata, il 
quale ha circa ducati sette mila d'entrata. </p>
<p>Molto celebre è la chiesa di Toledo per ricchezza, la 
quale, per quanto il medesimo arcivescovo mi ha detto di 
sua bocca, ha d'entrata tra l'arcivescovo, li canonici, 
cappellani, e fabbrica della chiesa, da ducati cento 
cinquanta mila. </p>
<p>Per devozione è celebre la chiesa di San Giacomo, alla 
quale molti vanno in pellegrinaggio, come a tutti è 
noto. </p>
<p>I vescovi di Castiglia sono ventisette: il primo è 
quello di Burgos, il quale ha da sedici mila ducati 
d'entrata, poi quelli di Palencia e di Sagunzia hanno 
per ciascuno da quattordici mila ducati.</p>
<p>Sotto questi sono Salamanca, Segovia, Zamora, Leon, 
Cordova, Cartagena, li quali hanno da circa otto mila 
ducati per uno; li altri poi hanno quasi tutti meno fino 
a ducati mille dugento, che è il più povero. </p>
<p>In totale l'entrata de'vescovi ed arcivescovi di 
Castiglia ascende alla somma di ducati trecento mila. </p>
<p>Oltre questi c'è il priore di San Giovanni, cavalier 
di Rodi, il quale ha circa venticinque mila ducati di 
rendita, il quale ora è un figliuolo del duca d'Alba, 
in vero gentilissimo cavaliere.</p>
<p>L'altra parte di Castiglia sono li signori e baroni; 
questi sono sessantatrè, dico signori che hanno titolo, 
oltre molti, che hanno giurisdizione senza titolo; di 
questi sono dieci duchi, undici marchesi, e  
quarantadue conti. </p>
<p>Fra li duchi di maggior entrata sono il contestabile, 
il duca dell'Infantado e il duca di Medina Sidonia, i 
quali giungono per comune credenza alla somma di ducati 
cinquanta mila d'entrata per uno; poi il duca d'Alba che 
n'ha da trenta in quaranta mila; gli altri circa trenta 
mila, o poco meno. </p>
<p>Fra i marchesi li principali sono il marchese di 
Villiena, e il marchese di ???, le entrate dei quali due 
ascendono alla somma di quaranta mila ducati per uno. </p>
<p>Il marchese di Viliena soleva essere molto più ricco; 
ma perchè favorì già  la parte della Beltrama, la 
quale diceva essere figliuola del re Enrico di Castiglia 
contro la regina donna Elisabetta, sorella del prefato 
re Enrico, ava della maestà cesarea, gli furono tolte 
molte cose. </p>
<p>Gli altri marchesi hanno meno, sino alla somma di otto 
ovvero  sette mila ducati. </p>
<p>Li conti, come abbiamo detto, sono quarantadue, 
de'quali il principale è il conte di Benavente. </p>
<p>Costui ha d'entrata da cinque mila ducati; li altri 
hanno molto manco, sino a otto, e sette mila ducati. </p>
<p>Oltre questi sonvi gli <hi rend="italic">adelantadi</hi>, dieci di numero, 
li quali hanno nelle provincie, dove sono capi, alcune 
preminenze, ma non giungono a gran somma, tranne lo 
<hi rend="italic">adelantado</hi> di Granata, il quale ha da venti mila 
ducati d'entrata. </p>
<p>In totale l'entrata di tutti questi signori di 
Castiglia ascende alla somma di un milione, e cento mila 
ducati. </p>
<p>Costoro hanno giurisdizione ampla nelli loro stati; 
niente di meno le appellazioni delle loro sentenze si 
devolvono alle cancellerie regie, se non sono lontani 
più di cinque leghe dal loco ove fanno residenza le 
cancellerie, ovvero la corte regia. </p>
<p>Li servizj eziandio che paga il regno al re, come di 
sotto diremo, sono ripartiti secondo la porzione loro, e 
delli sudditi, e vassalli di questi particolari signori. </p>
<p>Sono altresì obbligati ogni volta, che si fa guerra 
per interesse della corona di Castiglia, mandar una 
certa quantità di gente, secondo come il re fa la 
distribuzione. </p>
<p>Sono eziandio obbligati d'andare in persona ogni fiata, 
che il re va in persona in campo. </p>
<p>Gran parte delli castelli minori di Castiglia è sotto 
la giurisdizione di questi signori privati; le terre 
principali sono del re, e sono in numero molte, ma 
diciotto sono le principali, le quali sono capo 
ciascheduna d'esse d'una certa parte di Castiglia, come 
di sotto si dirà, dove parleremo del modo di convocar 
le corti del regno. </p>
<p>Io ne ho veduto poche di queste diciotto, cioè Burgos, 
Vagliadolid,  Madrid, Guadalajar, e Toledo. </p>
<p>Burgos è capo di Castiglia la Vecchia, come della 
Nuova è Toledo, le quali due contrastano insieme di 
preminenza. </p>
<p>Burgos è città non molto grande, posta in una costa 
di monte, molto frigida e ventosa, abitata da 
mercadanti, li quali hanno grandi commercj in Francia e 
in Fiandra: Toledo è molto maggiore, popolatissima, 
posta su un sasso, e circondata da tre parti dal fiume 
Tago.</p>
<p>Il territorio universalmente della Spagna, eccetto 
l'Andalusia, la quale ha fama d'essere fertile, è molto 
arido, ed ha poca gente, avendo rispetto alla grandezza 
del paese. </p>
<p>Il governo di Castiglia, oltre che in ciascheduna 
città sono li correggitori, ovvero mandati dal re, 
ovvero eletti da esse città, secondo li privilegj che 
hanno, e oltre li adelantadi e vice re delle provincie, 
sono due cancellerie principali; una d'esse fa residenza 
in Vagliadolid, e a lei riferisce tutta la Castiglia 
Vecchia; l'altra fa residenza in Granata, e a questa ha 
relazione tutta la Castiglia Nuova, eccetto però la 
città di Siviglia, la quale ha una giustizia da per 
sè. </p>
<p>In Gallizia eziandio c'è un'altra cancelleria posta 
per comodità di quelli sudditi, acciò non siano 
costretti venire così da lontano alla espedizione delle 
loro liti. </p>
<p>Queste cancellerie in Francia si chiameriano 
parlamenti, ed a Milano senati. </p>
<p>Delle sentenze di tutti i giudici minori si può 
appellare a queste cancellerie, purchè le cause 
eccedano la somma di ducati sedici, e quando s'è avuto 
due sentenze conformi in queste cancellerie non c'è 
più appellazione, se non al consiglio generale del 
regno; ma bisogna, che colui, il quale appella depositi 
ducati millecinquecento, li quali, perdendo la lite, 
perde eziandio. </p>
<p>Presidente di  ciascheduna cancelleria è un 
vescovo, perchè i prelati in Ispagna molto s'impacciano 
nel governo della giustizia e cose del regno.</p>
<p>Oltre queste cancellerie, sono nel regno di Castiglia 
ordinariamente cinque consigli; uno generale di 
giustizia ed altre provvidenze del regno, il secondo 
della guerra, il terzo delle Indie, il quarto 
dell'inquisizione, il quinto di stato: ma di quest' 
ultimo ci riserveremo a parlarne di sotto, dove diremo 
degl'istrumenti, cioè delli consiglieri, per li quali 
la cesarea maestà governa li suoi regni. </p>
<p>Il consiglio di giustizia è quello, al quale ho detto 
potersi appellare dalle sentenze conformi delle 
cancellerie, depositati ducati millecinquecento. </p>
<p>Presidente di questo consiglio è l'arcivescovo di San 
Giacomo, uomo, quel d'ora, di buona vita e buona fama. </p>
<p>Il secondo consiglio, quello della guerra, è di cinque 
ovvero sei persone; cioè il commendator maggiore di San 
Giacomo, ch'è il principale, Don Diego Vitado, Don Ugo 
di Moncada, il signor Cesare Fieramosca napolitano, vice 
gerente del vicerè di Napoli nell'officio di 
cavallerizzo maggiore; il maggiordomo maggiore ancora 
lui interviene in questo consiglio, ed insieme hanno 
cura di provedere, e procurare tutte le cose necessarie 
alla guerra.</p>
<p>Del consiglio dell'Indie presidente è il vescovo 
d'Ossuna, confessore di Cesare, frate di San Domenico, 
il qual era generale di quell'ordine. </p>
<p>Fu da Cesare eletto a quell'episcopato, e suo 
confessore, poi fu fatto presidente di questo consiglio. </p>
<p>È uomo di buon ingegno; aveva fama di buono religioso, 
niente di meno dopo avute queste dignità ha mostrato 
d'esser molto ambizioso, ed avere l'animo assai 
inquieto, talmente  che appresso tutti ha perso 
molto del suo credito, e appresso la maestà cesarea, 
per quel che intendo, non ha guadagnato nulla.</p>
<p>Il quarto consiglio è della inquisizione contro la 
pravità eretica. </p>
<p>Presidente di questo consiglio è l'arcivescovo di 
Siviglia, uomo di gran sangue, di casa di Manrico, e di 
buona fama, e buona mente. </p>
<p>Questo consiglio è di tanta autorità e tanta 
venerazione, che tutti tremano di lui. </p>
<p>Nel suo procedere, procede con maggior severità, e 
più terrore di quello, che in questa eccellentissima 
repubblica soleva essere il consiglio dei 
Dieci. </p>
<p>A me pare che eserciti una vera tirannide contro quei 
poveri cristiani novelli, delli quali hanno fatto tanto 
strazio, che più dire non si potria.</p>
<p>Oltre questi consigli, sempre seguitano la corte regia 
tre deputati a vedere le petizioni, le quali si danno al 
re; sono costoro il dottor Caravagial, Don Giovan di 
Padilla, ora commendator maggiore di Calatrava, e il 
segretario Covos.</p>
<p>Ha eziandio il re li suoi tesorieri, ed aveva 
instituito un consiglio sopra li denari, che ora non 
esiste più.</p>
<p>Ne resta di narrare del modo di convocare le corti, 
quando la cesarea maestà  ricerca servizj dal regno. </p>
<p>Tutta la Castiglia, computando eziandio li vassalli 
delli signori particolari nominati di sopra, ha 
relazione a diciotto cittadi; e però quando il re vuole 
chiamar le corti del regno, si scrive a queste diciotto 
cittadi, ciascheduna delle quali elegge due procuratori, 
e li manda alla corte con ampla autorità di poter 
promettere e concludere il  tutto, con istruzione 
del voler suo. </p>
<p>Le cittadi sono queste; Burgos, Leon, Vagliadolid, 
Cuenca, Segovia, Cordova, Granata, Siviglia, Toledo; e 
fin qui basti aver detto del modo del governo di 
Castiglia.</p>
<p>Ora narrerò le entrate, le quali la maestà cesarea ha 
di Castiglia, e le spese ordinarie ch'ella fa. </p>
<p>La prima entrata del regno è dell'alcavala e del terzo 
delle decime. </p>
<p>L'alcavala è dazio, che si paga nel comprar e nel 
vendere così delle cose mobili quanto delle stabili, 
<foreign lang="lat"><hi rend="italic">toties quoties</hi></foreign>, ed è del dieci per cento, 
sebbene non si riscuota molto esattamente, ciascheduna 
città accordandosi a pagar tanto per l'alcavala. </p>
<p>La terza parte delle decime fu concessa dalli pontefici 
alli re di Castiglia per le guerre continue, che 
facevano con li Mori. </p>
<p>Queste rendevano un milione e quarantamila ducati, ma 
molte sono state alienate nelli tempi preteriti, cioè 
concesse a diversi signori, o vendute per bisogno del 
re, sicchè battuta la somma alienata, non restano ora 
pel re più di cinquecento e ottantaseimila ducati. </p>
<p>Delli maestrati di San Giacomo di Calatrava ed 
Alcantara, li quali ora sono annessi alla corona reale 
ha da circa centomila ducati, la qual somma si riduce 
ordinariamente in sessanta ovvero ottantamila. </p>
<p>Ha poi dell'entrata straordinaria, la quale è già 
ridotta in ordinaria, delle crociate e bolle cinquecento 
mila ducati ogni tre anni, che sono da cento settanta 
mila ducati all'anno; la quale entrata è di indulgenze 
e concessioni simili alli confessionali  qui in 
Italia, e questa fu pur essa concessa per le guerre 
contro Mori. </p>
<p>Ora veramente s'usa in ciò una grandissima crudeltà e 
tirannide verso quei poveri contadi, e popolo minuto; 
imperocchè quando si predicano queste bolle tutti sono 
sforzati di andar alla predica, e quelli che colle buone 
non le vogliono torre, li sforzano tante fiate andare 
alla predica, che li poveri uomini per non perdere 
affatto d'attendere alli mestieri e al vivere loro, le 
togliono per forza, e così si cavano questi denari.</p>
<p>Ogni tre anni il regno dà  poi un servizio di ducati 
quattrocento mila, che monta all'anno circa cento 
trentamila. </p>
<p>Ha poi il re dell'oro, che si cava dall'Indie, venti 
per cento, che può  montare circa a cento mila ducati 
all'anno. </p>
<p>Sommano tutte quest'entrate un milione e cento mila 
ducati circa.</p>
<p>Diremo ora la spesa. </p>
<p>Prima si volevano tener in Castiglia mille trecento 
uomini d'arme, ma erano mal pagati e mal in ordine; ora 
li hanno ridotti a mille; v'hanno eziandio mille cavalli 
leggieri. </p>
<p>Solevansi tenere già alle frontiere della Francia, nel 
regno di Navarra, da tre mila fanti, ora li hanno 
ridotti a minor numero, e sono circa mille. </p>
<p>Tutta questa spesa, computando li capi loro ed 
ogn'altra cosa, dicono essere di ducati dugento e 
tredici mila all'anno. </p>
<p>Per le guardie poi delle fortezze di Castiglia hanno di 
spesa ducati trentatrè mila all'anno, e molti di questi 
sono gettati via, perocchè molte di quelle fortezze 
sono inutili, nè d'alcun profitto al regno, ma ben a 
coloro che le hanno. </p>
<p>Spendono poi in salarj di quelli del consiglio e ajuti, 
che il re dà a molti, li quali hanno più spesa che 
salario ordinario; in queste spese pongono ducati trenta 
due mila. </p>
<p>In corrieri poi e in doni, che si fanno agli 
ambasciatori de'principi,  li quali vanno a 
Cesare, pongono quarantamila ducati. </p>
<p>La spesa della casa della maestà cesarea, computando 
la guardia, la cappella, e quelli che hanno il piatto da 
sua maestà, ascende alla somma di ducati duecento mila 
all'anno. </p>
<p>La spesa poi di quattro galee sottili, le quali si 
tengono armate per guardar la costa da'Mori, benchè non 
si tengano sempre galee, ma altri navigli, dicono essere 
di ducati ventitrè mila all'anno. </p>
<p>Si spende poi in mantenere Oran, e li altri luoghi 
dell'Affrica, sessantasette mila ducati all'anno. </p>
<p>Sonvi poi li gentiluomini, detti continui, della 
maestà cesarea, li quali hanno diverse provvisioni 
secondo la condizione loro, e sono duecento; e questa 
spesa si pone ventisette mila ducati. </p>
<p>È necessario eziandio, che il re in Castiglia faccia 
diverse mercedi e doni, perocchè questo è antico 
costume di quel regno; anzi li re precedenti hanno 
fatto tante mercedi, che hanno alienato grande parte 
dell'entrate della corona regia. </p>
<p>In queste mercedi si pongono ducati quaranta mila 
all'anno. </p>
<p>Si danno eziandio dal re provvisioni a molti, e poveri 
e mediocri, e vecchi e giovani eziandio, li quali sono 
obbligati a certi servizj del regno; e in questi si 
pongono ducati ventisei mila. </p>
<p>Questa è la spesa ordinaria del regno di Castiglia, la 
quale ascende a settecento e tre mila ducati; la quale 
battuta dall'entrata, resteriano d'avanzo ducati 
trecento ottanta mila circa: ma la spesa poi 
straordinaria, la quale quanta sia, ciascuno che governa 
una famiglia il sa, porta via tutto questo sopravanzo, 
sì che si può dire a capo dell'anno essersi a capo 
dell'entrata, massime ora che le cose non sono ordinate, 
anzi da poi che Cesare ebbe questi regni, s'è proceduto 
di disordine in disordine, da questi in guerre civili, e 
dalle guerre civili in guerre esterne.</p>
<p>La natura degl'Ispani, per il continuo commercio 
che già molt'anni hanno avuto in Italia, credo che 
ciascheduna delle vostre signorie la sappia molto bene.</p>
<p>Sono di complessione melanconica; e tutti hanno il 
corpo atto all'esercizio dell'armi, ed atto a patire; 
sono eziandio uomini d'ingegno, e stimano l'onore, il 
quale però non stimano esser principalmente in altra 
cosa, che nelle armi; però di natura sono attissimi 
quanto altri d'ogni altra nazione all'esercizio della 
guerra. </p>
<p>Non sono però in Castiglia molti, li quali siano 
attualmente buoni a tale esercizio, nè eziandio alcun 
buono capitano; e questo procede per non essersi 
esercitati, il che molto bene si vide già sono due 
anni, quando la cesarea maestà si conferì in persona a 
Pamplona in Navarra, dove si videro passare e gli uomini 
d'arme e la fanteria, li quali tutti erano mal in 
ordine, e mal atti; nientedimeno sono, come ho detto, di 
natura disposta a farsi atti coll'esercizio. </p>
<p>Sono uomini nel parlare assai riservati, ma nei gesti e 
movimenti altieri, e di poca carità verso il prossimo, 
ed invidiosi. </p>
<p>Queste sono le buone, e triste parti, che hanno 
gl'Ispani.</p>
<p>In Ispagna si fa grande giustizia, la quale però 
declina più tosto a crudeltà, che ad alcuna clemenza. </p>
<p>L'animo loro verso la cesarea maestà non è buono, 
anzi direi meglio quando dicessi ch'è pessimo, così 
delli grandi, quanto degli altri. </p>
<p>La causa è prima nella concorrenza che hanno coi 
Fiamminghi, li quali vedendo essi essere intimi con 
Cesare, nè sua maestà fidarsi nelli servizj della 
persona sua d'altri che di loro, e che hanno adito 
libero sempre a Cesare, il che non hanno gl'Ispani, non 
lo possono patire. </p>
<p>L'altra causa è la natura di Cesare, la quale è di 
sorte, che non sa accarezzare  alcuno, il che è 
causa, che pochi lo amano; ma da Cesare gl'lspani hanno 
la corrispondenza, imperocchè se essi hanno odio verso 
di lui, egli all'incontro ha la natura, ed i modi loro 
in somma noja, benchè si sforzi di simularlo. </p>
<p>Verso la serenità vostra non posso dire che abbiano 
mal animo, nè che abbiano, parlando in generale, 
affezione particolare; pur per essere lontani, e per non 
avere avuto alcuna concorrenza con questo stato per il 
passato, e per avere udito ragionare delle guerre nostre 
contro Turchi, come ad essi è occorso contro Mori, per 
queste cause, più presto hanno buon animo, che altro; 
pur, come ho detto, non c'è affezione particolare, nè 
di conto.</p>
<p>In Castiglia vi sono due fazioni antiche, una di 
Velasco, l'altra di Manrico; capo di quella di Velasco 
è il contestabile ; della parte di Manrico è il duca
di ???, il quale è di quelli duchi che hanno meno 
entrata, pure è di nobile famiglia antica. </p>
<p>Ma oltre a queste, vi sono ora le fazioni nuove fra li 
popoli, e li signori, le quali si suscitarono quando 
Cesare fu la prima volta in Ispagna col signore di 
Chievres; imperocchè cavando sua maestà quantità 
grande di denari, sì per farsi eleggere imperatore, 
come per dare a'suoi Fiamminghi, si sparse fama che 
voleva porre molte imposizioni al regno; e ritornati li 
procuratori dalle corti, quelli di Segovia tagliarono a 
pezzi un lor procuratore, perchè aveva consentito al re 
oltre la commissione loro. </p>
<p>All' incontro i Toledani onorarono molto il loro 
procuratore, il quale aveva costantemente negate le 
petizioni del re. </p>
<p>Onde volendo Antonio  Fonseca punir Segovia, 
fatte genti, volle condurre le artiglierie del re, le 
quali erano in Medina del Campo; ma non volendo la 
città di Medina permettere che le togliesse, egli 
accese fuoco in una parte della terra, il quale 
processe, e bruciò gran parte di quella, e molte robe 
di mercadanti, li quali erano lì alla fiera, e così si 
levarono le comunità. </p>
<p>In quel principio parendo alli signori che quel moto 
fosse contro il re, stettero quieti; ma li popoli, tolte 
le armi in mano, presero a dire essere onesto che il re 
si aiutasse del regno, e che essi volevano spendere la 
facoltà  e la vita per l'onore del loro re, quando non 
avesse del suo; ma che era eziandio onesto che il re 
prima si aiutasse del proprio, e di quel tanto che era 
stato alienato dalla corona contro il dovere, e dato 
alli signori, e così voltarono l'armi contro li 
signori, li quali allora si levarono per il re, e così 
furono grandi ruine fra loro, come a vostra celsitudine 
è notissimo, le quali tutte sono cessate con uccisione 
e danno delli popoli, e poca remunerazione delli grandi, 
in che eziandio fu Cesare poco grato ad ambe le parti. </p>
<p>Niente di meno per la concorrenza che è fra l'una e 
l'altra parte, questo si può dire, che il presente 
imperator Carlo V abbia maggiore autorità, che re qual 
mai fosse in Castiglia, perchè con una sola parola 
potria cacciar tutti li signori dalli loro stati, ed 
acquistarsi la benevolenza de'popoli. </p>
<p>Però li signori stanno molto bassi contro il voler 
loro; e con ciò basti del regno di Castiglia.</p>
<p>Annessi alla corona di Castiglia sono il regno di 
Navarra, il quale però ho di sopra posto come parte 
della  Castiglia, e le Indie. </p>
<p>Il regno di Navarra è piccol regno posto fra li monti 
Pirenei, e discende eziandio nel piano della Francia, 
posto fra il regno d'Aragona, Castiglia e la Francia. </p>
<p>La cesarea maestà non ha se non poca entrata da questi 
regni, e quel poco spende negli ufficiali, cioè 
vicerè, ed altri, che tiene lì, e nella fortezza di 
Pamplona: tuttavia, è regno di grand'importanza, 
imperocchè è la chiave della Castiglia. </p>
<p>La principal città è Pamplona, la quale è fra le 
città della Spagna, ed è assai bona. </p>
<p>ll vescovato di essa è del cardinale Cesarini; soleva 
valere cinquemila ducati, ma ora val più per la 
diligenza che usa il commesso del cardinale. </p>
<p>Sono in questo regno due parzialità, una degli 
Agramontesi, della quale è capo il gran Marescalco, e 
questi sono Francesi; l'altra è de'Pamplonesi, e questi 
sono affezionati a'Castigliani. </p>
<p>Il capo di questi è il contestabile di Navarra, che è 
il conte di Lerin; niente di meno universalmente tutti 
di questo regno hanno odio agli Spagnuoli, e desiderano 
il loro re naturale, che è il signore di Albret. </p>
<p>Il contestabile e conte di Lerin ha d'entrata circa 
ottomila ducati; il marescalco quattro in cinque mila. </p>
<p>Le due fazioni di Castiglia hanno congiunzione con le 
due di Navarra; la fazione Agramontese con quella di 
Velasco, il capo della quale è il contestabile di 
Castiglia; la Pamplonese, con quella di Manrico; nè 
altra cosa notabile è da dire del regno di Navarra.</p>
<p>Sono annesse eziandio alla corona di Castiglia le 
lndie, le quali sono due, cioè l'orientale, e la  
occidentale. </p>
<p>Della orientale ora sono differenze tra il re di 
Portogallo, e il re di Castiglia, perchè già alcuni 
anni, al tempo di Colombo genovese, il quale ritrovò le 
terre dell'Indie occidentali, navigando eziandio i 
Portoghesi, fu fatto con l'autorità del pontefice, 
allora Alessandro VI, la divisione che le signorie 
vostre eccellentissime sanno; che tirando una linea dal 
nostro polo artico allo antartico, che è una linea 
meridiana, la qual passasse per le isole Canarie, tutto 
quello che fosse dentro questa linea appartenesse al re 
di Portogallo, e quello che fosse oltre la medesima 
appartenesse al re di Castiglia. </p>
<p>Ma ora i Portoghesi avendo navigato tanto verso 
l'Oriente, che hanno passato le Indie e li Cini, che ora 
chiamano China, e le Isole Molucche, ed avendo la loro 
nave Vittoria circondato il mondo, come già tre anni 
scrissi alla celsitudine vostra, sono venuti in 
differenza non solamente delle isole Molucche, e della 
China, ma eziandio di Malacca, che è la 
Aurea-Chersoneso appresso gli antichi, se sieno della 
giurisdizione di Portogallo, o vero di Castiglia, 
facendo quella linea meridiana un circolo finito secondo 
la geografia di Tolomeo; della quale controversia non 
credo mai sia per vedersi la fine, e la verificazione. </p>
<p>Ma il re di Portogallo per volere la terra del Brasile, 
che è di poca utilità, ha posto ora in difficoltà 
quelle che sono di grande importanza, e specialmente 
Malacca, che è una città marittima, principale emporio 
di tutta l'Aurea-Chersoneso. </p>
<p>Delle isole Molucche, che sono cinque, e sopra esse, 
nè in altro luogo, nascono li garofoli, devesi pure 
fare gran conto; e già alle Corugne era preparata 
un'armata di cinque navi per andarsene a quel viaggio 
per nome de'Castigliani; pure per queste pratiche di 
 matrimonio tra Cesare, e l'infanta di Portogallo 
era stato sospeso il partire di detta armata.</p>
<p>A questo punto non voglio tacere, che per 
l'informazione ch'io ho avuta delle cose de'Portoghesi, 
prima credo, come mi è affermato da uomini praticissimi 
di quel regno, che quel re abbia assai minor somma di 
denaro, di quello che comunemente si crede, perchè fa 
una grandissima spesa in mantenere quelli viaggi 
dell'Indie, e bisogna che tenga diverse fortezze, e 
diverse armate, che gli costano un pozzo d'oro: poi io 
credo eziandio, che quel viaggio suo delle Indie sia per 
minuire, e non per aumentarsi; imperocchè, come dico, 
ci va grandissima spesa, poi li Portoghesi sono mal 
voluti quasi per tutti li luoghi delle Indie, vedendo li 
paesani che essi si vannoo fortificando a poco a poco, e 
facendosi signori del paese. </p>
<p>Da persone degne di fede io so, che, già due anni, 
cinque barche di Portoghesi furono rovinate, e prese da 
quelli della China, li quali eziandio essi avevano fatto 
un'armata. </p>
<p>Sicchè essendo malvoluti, e andandosi quelli del paese 
continuamente facendo esperti nel navigare e nel 
guerreggiare, penso che la difficoltà ogni giorno debba 
farsi maggiore.</p>
<p>Poi questo nuovo re giovane non usa la diligenza, che 
usava il padre, e già quelli suoi capitani, che ha in 
le Indie cominciavano fra loro a competere, ed 
avere risse insieme. </p>
<p>E questo basti quanto all'Indie Orientali.</p>
<p>Sonovi poi le Indie Occidentali. </p>
<p>Questo è un grandissimo paese, lo scoperto finora, e 
di giorno in giorno si procede più oltra, e se ne 
discopre di maggiore, ed è  diviso in isole, e 
terra ferma. </p>
<p>Le isole sono in buon numero con le piccole, ma tre 
sono le maggiori. </p>
<p>La prima e principale è l'Isola Spagnuola, posta quasi 
sotto il tropico di Cancro, lontana dalla Spagna circa 
due mila miglia, e grandissima. </p>
<p>Alcuni la fanno poco minore della Spagna; ha molte 
montagne, e molte fiumare. </p>
<p>Gli Spagnuoli hanno edificato in quest'isola tre 
cittadi, e la principale si chiama Santo Domenico, nella 
quale fa residenza l'almirante, e il consiglio regio. </p>
<p>Questo almirante è figliuolo di Colombo Genovese, e ha 
grandissime giurisdizioni concesse a suo padre, benchè 
molte gli ne sono state usurpate, e continuamente gli se 
ne usurpano dell'altre; io l'ho lasciato alla corte, 
dove era andato per espedirsi. </p>
<p>Quest'isola soleva essere abitatissima, talmente che 
Pietro Martire, il quale è Milanese, e del consiglio 
dell'Indie, ed ha eziandio il carico di scrivere 
l'istoria di quei paesi e di quelle navigazioni, mi 
afferma che fra l'isola Spagnuola e la Giamaica, che non 
è molto grande, solevano essere, quando furono 
ritrovate da Colombo, un milione d'anime e più; ora per 
li crudeli trattamenti de'Spagnuoli, li quali sì per le 
grandi fatiche che hanno dato a quelli poveri uomini 
insueti, in farli cavar l'oro, sì per li morti da 
disperazione, la quale è stata così grande cosa, che 
s'hanno trovate delle madri, le quali hanno ucciso li 
propri figliuoli, sono mancati quasi tutti, talmente che 
ora nell'isola Spagnuola non sono 7 mila anime, e ora 
comprano degli schiavi negri della Barbaria, e li 
mandano lì alle miniere; delli quali  molti, poco 
avanti il partir mio di corte, si erano congiunti con 
alcuni di quelli del paese, ed erano fuggiti insieme 
alla montagna. </p>
<p>L'altra isola principale, la quale è a ponente di 
questa Spagnuola, è l'isola di Cuba. </p>
<p>Qui sta un governatore in nome di Cesare, dal quale 
luogo si partì Ferdinando Cortes, il quale ha ritrovato 
il Jucatan, come di sotto dirò. </p>
<p>Di quest'isola non si parla molto, come si fa della 
Spagnuola, dalla quale aveva ommesso di dire, che 
vengono ora in Ispagna, oltra l'oro, grande quantità  
di cassie, di zuccari, di liquori, ed eziandio cavalli 
buoni, cose che non solevano nascere prima in 
quell'isola, ma gli Spagnuoli ve le hanno portate, e ora 
vengono in perfezione. </p>
<p>Solo il frumento non riesce, perchè per la grassezza 
del terreno viene tanto grande, e morbido, che si perde 
in erba. </p>
<p>L'isola di Cuba non è tanto fertile, come la 
Spagnuola. </p>
<p>La terza isola, quella di Giamaica, non è molto grande 
a comparazione di queste, pure anche lei è assai grande 
e fertile. </p>
<p>Sono poi molte e innumere isole piccole, molte delle 
quali sono abitate da Canibali, uomini fieri, li quali 
non solo mangiano uomini, ma vanno alla caccia
degli uomini, come si va alla caccia delle fiere. </p>
<p>La terra-ferma poi è un paese grandissimo, che 
principia da un capo, il quale si chiama il capo di 
Sant'Agostino, che è lontano dalla Spagna circa cento 
cinquanta miglia, o poco più, ed è oltre il circolo 
equinoziale quattro gradi.</p>
<p>Da questo capo si partono due coste: una va verso il 
polo antartico, ovvero verso il mezzodì, declinando 
però un poco al ponente, e va questa costa fino a 
cinquantadue, over cinquantaquattro gradi lontana dal 
circolo equinoziale, dove fu dalla nave Vittoria 
ritrovato quello stretto, il quale è lungo cinquecento 
miglia da levante  in ponente; dopo, quanto più 
verso l'antartico continui questa costa non si sa. </p>
<p>Nella prima parte di questa costa è la terra del 
Brasile, posseduta dai Portoghesi. </p>
<p>Poi più in giù abitano i Patagoni, uomini fieri, e 
grandi assai più di noi altri, per quello hanno 
riferito quelli della nave Vittoria. </p>
<p>L'altra costa comincia pure dal capo di Sant'Agostino, 
e va fra ponente e tramontana, cioè per maestro, sempre 
più accostandosi alla tramontana, della quale si è 
navigato, come si computa, per cinque mila miglia. </p>
<p>Di questa costa parte è abitata, da canibali 
antropofagi, come ho detto, e parte da uomini più 
mansueti. </p>
<p>È da sapere che questo territorio, quasi per mezzo, ha 
di contro l'Isola Spagnuola e ivi si stringe tanto, che 
da questo mare Oceano settentrionale al mare Oceano 
meridionale, non vi sono più di miglia cinquanta in 
circa. </p>
<p>In questo stretto dagli Spagnuoli sono già state 
edificate due ville, una sopra questo mare 
settentrionale, detta <hi rend="italic">Hombre de Dios</hi>, e l'altra 
sopra il mare meridionale detta <hi rend="italic">Panama</hi>, dove è da 
notare, che nel mare meridionale, per mezzo di questa 
terra di Panama, c'è un'isola poco distante dalla 
terra-ferma, chiamata l'Isola delle Perle (le quali poi 
vengono a Siviglia, come molti de'nostri mercadanti 
sanno, li quali ne hanno comperate) e così procede 
questa costa sino al Jucatan, il quale è una penisola 
simile alla Morea, benchè alcuni dicono essere isola, 
ma il mare fra lui e la terra ferma essere così basso, 
che non si può andare in quella, se non con barche 
molto piccole. </p>
<p>Da questo Jucatan nella terra propinqua, poco più 
all'occidente, sbarcò Fernando Cortes già cinque anni, 
e penetrò dentro nella terra, dove trovò  molti 
popoli, e molte città, fra le quali una  
provincia detta Tolteche, la quale era inimicissima al 
re di Tenochtitlan, di dove con molte guerre, e molte 
lusinghe false si è fatto signore. </p>
<p>Questa città è meravigliosa e di grandezza e di sito 
e di artifizj, posta in mezzo un lago di acqua salsa, il 
quale circonda circa dugento miglia, e da un capo si 
congiunge con un altro lago d'acqua dolce; non è però 
molto profondo, e l'acqua cresce e cala ogni giorno due 
volte, come fa qui a Venezia. </p>
<p>Dalla terra alla città sono alcune strade fondate nel 
lago. </p>
<p>Li abitanti sono idolatri, come tutti gli altri di quei 
paesi, mangiano uomini, ma non tutti, solo mangiano li 
inimici che prendono in battaglia. </p>
<p>Sacrificano eziandio uomini alli loro idoli.</p>
<p>Sono poi industriosi in lavorare; e io ho veduto alcuni 
vasi d'oro, ed altri venuti di là, bellissimi e molto 
ben lavorati. </p>
<p>Nè hanno ferro, ma adoprano alcune pietre in luogo di 
ferro. </p>
<p>Ho veduto eziandio specchi fatti di pietra. </p>
<p>Lavorano poi lavori di penne di uccelli, miracolosi. </p>
<p>Certamente non ho veduto in altre parti alcun ricamo, 
nè altro lavoro tanto sottile, come sono alcuni di 
questi di penne, li quali hanno un'altra vaghezza, 
perocchè paiono di diversi colori, secondo che hanno la 
luce, come vediamo farsi nel collo d'un colombo. </p>
<p>Ora questo Fernando Cortes è per procedere più oltre, 
e già verso il mezzogiorno aveva ritrovato circa 
dugento miglia lontano dal Jucatan il mare meridionale, 
e molte altre città, e ha trovato un'acqua amplissima 
dolce, fra la quale e questo mare meridionale è un 
territorio, non più di due miglia largo, e spera 
eziandio di trovare che quest'acqua dolce  
pervenga anche prossima a quest'altro mare 
settentrionale, il che quando si ritrovasse, credono che 
per quella via con grande facilità potriano navigare 
all'isole Molucche, ed altri luoghi dell'lndie Orientali 
per torre le spezie senza intricarsi con li Portoghesi. </p>
<p>Da Panama poi verso mezzogiorno, dove è quello stretto 
detto di sopra, ritrovato dalla nave Vittoria, non si sa 
cosa alcuna; e ora la maestà cesarea aveva fatto 
un'armata di cinque navi in Sicilia, e fattone capitano 
Sebastiano Caboto suo piloto maggiore, il quale è 
veneziano d'origine, per andare investigando tutta 
quella costa primieramente, poi perchè andasse eziandio 
nelle Indie.</p>
<p>Questo è quanto in brevità si può dire alla 
celsitudine vostra degno di relazione di queste Indie, 
le quali, come dissi, sono annesse alla corona di 
Castiglia. </p>
<p>E già sono venuto, serenissimo principe, alla fine 
della prima parte propostami, che era dir delli regni 
posseduti dalla cesarea maestà.</p>
<p>Verrò ora alla seconda parte, che era di dir degli 
instrumenti, con li quali Cesare governa questi suoi 
regni. </p>
<p>Questi, come dissi, sono quelli del suo consiglio, 
senza il quale Cesare non ispedisce mai cosa alcuna 
pertinente allo stato. </p>
<p>Questi consiglieri sono ora più e ora meno, secondo 
pare a lui; ma ora sono otto ed un secretario. </p>
<p>Di questi otto, due sono Spagnuoli, quattro Fiamminghi, 
uno Savoiardo, e uno Italiano. </p>
<p>Li due Spagnuoli sono il commendator maggiore di San 
Giacomo, e Don Ugo di Moncada, entrato nuovamente in 
luogo di Don Giovanni Emanuel, il quale ha lasciato tal 
carico, non gli parendo avere quella riputazione, la 
quale pareva a lui meritare. </p>
<p>Li Fiamminghi sono il conte di Nassau, il quale è 
eziandio gran  ciamberlano, entrato in luogo del 
signor di Chievres; il vicerè di Napoli, monsignor di 
Beaurain, figliuolo che fu del signor di Roeux, e il 
signor di ???, il quale ora si trova in Portogallo. </p>
<p>Savoiardo è monsignor di Bressa, gran mastro italiano 
è il gran cancelliere, che è piemontese, dottore 
leggista, il quale nel tempo, che madama Margherita era 
moglie del duca Filiberto di Savoia, s'accostò a lei, e 
per suo mezzo fu addottato dall'imperatore Massimiliano 
in alcune legazioni. </p>
<p>Poi fu eletto per madama suddetta presidente di 
Borgogna, dal qual grado ora è asceso ad essere gran 
cancelliere di Cesare. </p>
<p>Costui è di complessione sanguinea, allegro, prudente, 
e pratico nel negoziare, un poco cavilloso, 
animosissimo, laboriosissimo tanto, quanto a pena si 
potria credere; mangia una sol volta al giorno
 a desinare; la sera mai non cena; scrive quasi ogni 
cosa, che occorre, di sua mano. </p>
<p>Per mezzo suo vanno tutti li negozj privati, e tutti 
quelli di stato; quando vengono lettere di fuora, Cesare 
subito le manda al cancelliere, il quale le legge tutte, 
poi scrive un sommario della continenza delle medesime; 
fa poi un memoriale di quello, che a lui pare debbasi 
rispondere. </p>
<p>Va poi in consiglio, dove si legge prima il sommario 
delle lettere; poi la risposta, secondo la opinione del 
cancelliere, si consulta, e quasi sempre si conclude al 
modo escogitato per lui. </p>
<p>Tutte le provvisioni eziandio, che è necessario di 
fare, così di denari, come di gente da guerra e da 
armata sono trattate, escogitate, e finalmente ordinate 
per il cancelliere, il quale fa in verità una fatica, 
che non so se un altro si ritrovasse, che la  
potesse fare, come la fa lui; talmente che malissimo si 
faria in ogni spedizione a quella corte, se non fosse il 
gran cancelliere. </p>
<p>E so dire che un giorno ragionando col signor di 
Trapani, nepote del prefato gran cancelliere, io dissi: 
La cesarea maestà ha più bisogno del cancelliere, che 
lui di sua maestà. </p>
<p>Costui è buon italiano d'animo; alla celsitudine 
vostra io non voglio dire che abbia affezione 
particolare, ma credo che abbia buon animo. </p>
<p>Al duca di Milano è affezionatissimo, e n'ha buona 
causa, perchè sua eccellenza gli ha donato uno stato 
nel ducato di Milano, dal quale ha più di otto mila 
ducati d'entrata. </p>
<p>Degli Spagnuoli è poco amico, ma de'Francesi 
inimicissimo, e tanto poco si fida in loro, quanto non 
si potria dir meno, e così sempre ha consigliato 
Cesare, che non si fidi in quelli. </p>
<p>Del pontefice è affezionato, massimamente ora, che ha 
avuto un breve da sua santità di essere cardinale.</p>
<p>Il governatore di Bressa, Savoiardo, è pur egli degli 
allievi, over creati di madama Margherita. </p>
<p>Costui ha l'ufficio di maggiordomo maggiore di Cesare, 
che è onoratissimo luogo, ed è uomo da bene, 
religioso, prudente, ma un poco frigido. </p>
<p>Costui sempre ha aderito al gran cancelliere in tutti 
li suoi progressi.</p>
<p>Delli Fiamminghi, il conte di Nassau è uomo, che si 
toglie pochi carichi e si dà buona vita, massime ora, 
che è maritato. </p>
<p>A costui Cesare porta grand'affezione, ma lui poco si 
carica nelli negozi; però niuno negoziante va per suo 
mezzo, sebbene potria assai se prendesse carico di 
negoziare.</p>
<p>Il vicerè, Fiammingo pur esso, è antico servitore 
nella casa di Cesare, ed è cavallerizzo maggiore, 
officio molto onorato. </p>
<p>Questi è stato poco in corte  a mio tempo, ma la 
maggior parte ha fatto giri in Italia; però da altra 
banda vostra celsitudine ne avrà avuta miglior 
informazione, che da me si potesse; pure, per quanto 
intendo, costui è uomo molto collerico di natura, e 
molto sobrio non solo per Fiammingo, ma eziandio per 
Ispano, se fosse di quella nazione. </p>
<p>Nel parlare, a me parve molto prudente e destro, 
talmente che credo abbia temperato quella sua natural 
iracondia; in apparenza dimostra esser affezionato agli 
Italiani, ma in verità è molto ad essi inimico, e ha 
fatto mali offizi, nè ha mancato da lui di persuadere a 
Cesare che s'accordi col re di Francia alla rovina 
d'Italia. </p>
<p>Del che io mi passo molto breve, per aver il tutto 
significato a vostra celsitudine per mie lettere. </p>
<p>La cesarea maestà gli ha affezione, ed è venuto in 
corte dopo questa vittoria con grandissima riputazione. </p>
<p>Ha grande inimicizia col signor di Borbone, coll'agente 
del quale ha avuto parole molto ignominiose. </p>
<p>Non so ora, che il signor di Borbone anderà in corte, 
quale sarà la fine.</p>
<p>Il signor di Beaurain è giovane, e da fanciullo 
nutrito con Cesare, il quale gli porta grand'affetto. </p>
<p>Costui s'è molto affaticato in diversi viaggi per 
mare, e per terra, esponendosi ad infiniti pericoli per 
amor di Cesare. </p>
<p>Costui ha condotta e conclusa la pratica del signor di 
Borbone, al quale porta grand'affezione, e però è poco 
favorevole alle cose di Francia. </p>
<p>A Italia non mostra buono animo, e credo la causa 
principale sia, perche è poco amico di Francia.</p>
<p>Monsignor di ???, il quale ora è oratore in Portogallo 
per concludere il matrimonio fra Cesare e  
l'infanta, sorella di quel serenissimo re, è uomo 
astutissimo, dedito alla propria utilità, affezionato a 
Francia per quanto si dice. </p>
<p>Questo è somelier maggiore di Cesare: a'Italiani in 
genere ha fama d'essere inimico, benchè dissimuli.</p>
<p>Resta ch'io dica delli due Ispani. </p>
<p>Il commendator maggiore di San Giacomo è non di gran 
famiglia, allevato dal re Ferdinando; ha d'entrata circa 
dieci mila ducati; è uomo prudentissimo e molto 
accorto; ha fama di essere un poco timido. </p>
<p>Costui desiderava la pace universale; non credo che 
agli Italiani porti nè  particolar odio, nè particolar 
affezione, e di vostra celsitudine credo più presto 
desideri bene, che male; pur non ha particolar 
inclinazione; è vecchio d'anni sessantacinque e molto 
debole. </p>
<p>L'altro è don Ugo di Moncada. </p>
<p>Costui è Valenziano, nutrito in Italia sotto il duca 
Valentino; è uomo destro, e più civile degli altri 
Ispani; ha buon ingegno; nelle imprese sue è poco 
fortunato, come s'è veduta l'esperienza già molte 
fiate in poco tempo. </p>
<p>È entrato nuovamente nel consiglio di stato, e 
favorisce alla parte del vicerè, e consiglia Cesare 
contro Italia alla pace con Francia.</p>
<p>Dal discorso fatto, vedono le eccellentissime signorie 
vostre, che il consiglio di Cesare è diviso in due 
parti: il capo d'una è il cancelliere, con il quale 
aderisce il governatore di Bressa, e il signor di 
Beaurain; consiglia costui Cesare per la via di farsi 
monarca universale, e attendere alla impresa 
degl'infedeli, la quale è propria d'un imperatore 
cristiano, ed abbassare la corona di Francia, la quale 
è potentissima ed emula alla grandezza sua, della quale 
sua maestà mai si potrà fidare, per averne altre fiate 
veduta l'esperienza; al che è necessario che  si 
tenga Italia amica e così poi all'impresa contro 
gl'infedeli, non sa qual maggiore nè più necessario 
mezzo possa avere Cesare di queso eccelso stato; nè 
questo osta alla monarchia, imperocchè i Romani, Ciro, 
ed altri, che sono stati quasi monarchi universali, non 
hanno però per mano loro propria signoreggiato il 
tutto, ma hanno avuto altri re, ed altre repubbliche 
amiche, le quali li hanno favoriti, godendo esse 
frattanto il proprio. </p>
<p>Questa è la via per la quale guida il cancelliere la 
maestà cesarea. </p>
<p>All'incontro il vicerè e don Ugo di Moncada, il 
consiglio dei quali favorisce quanto più può il 
marchese di Pescara, consigliano Cesare all'accordo con 
Francia, e alla ruina d'Italia, della quale dicono si 
farà padrone accordandosi col re cristianissimo; ma la 
cesarea maestà, al partir nostro di corte, pareva 
accostarsi al consiglio del cancelliere, e che quello 
prevalesse. </p>
<p>Dopo giunto in Italia, e veduto questo tumulto nello 
stato di Milano, io ho presa grandissima ammirazione, 
giudicando che questa commissione così particolare il 
marchese non l'abbia avuta da Cesare, dal quale solo 
avesse, per qualche sospetto contro il duca, qualche 
commissione generale; ma che lui spinto dalla sua mala 
volontà contro il duca, e contro ltalia, aiutato poi 
dall'arciduca d'Austria, il quale aspira sommamente al 
ducato di Milano, sia proceduto tanto avanti, quanto 
vediamo. </p>
<p>Questa è l'opinione mia;  tuttavia vedremo 
presto, dopo che questa nuova sarà giunta in Ispagna, 
come si moverà la maestà cesarea, e allora si potrà  
fare più fermo giudizio. </p>
<p>Nè quanto a questa seconda parte delli consiglieri, 
che sono gl'instrumenti di Cesare in governare gli stati 
suoi, altro m'occorre degno di scienza della celsitudine 
vostra.</p>
<p>Vengo ora alla terza parte del mio discorso, che era 
della persona di Cesare, e delli suoi congiunti per 
sangue. </p>
<p>La cesarea maestà è giovane d'anni venticinque, tanti 
quanti n'abbiamo del millesimo dopo il mille e 
cinquecento, e compirà il vigesimo sesto addì   
ventiquattro del mese di Febbrajo nel giorno di San 
Mattia, nel quale ebbe la vittoria contro l'esercito 
francese, e fu preso il re cristianissimo. </p>
<p>È di statura mediocre, non molto grande, nè piccolo, 
bianco, di colore più presto pallido che rubicondo, del 
corpo ben proporzionato, bellissima gamba, buon braccio, 
il naso un poco aquilino, ma poco, gli occhi avari, 
l'aspetto grave, non però crudele nè severo, nè in 
lui altra parte del corpo si può  incolpare, ecetto il 
mento, anzi tutta la mascella inferiore, la quale è 
tanto larga, e tanto longa, che non pare naturale di 
quel corpo, ma pare posticcia, onde avviene che non 
può, chiudendo la bocca, congiungere li denti inferiori 
con li superiori, ma gli rimane spazio della grossezza 
d'un dente, onde nel parlare, massime nel finire della 
clausula, balbutisce qualche parola, la quale spesso non 
s'intende molto bene. </p>
<p>Nelle armi in giostra, e a giochi di canne alla 
leggiera è così destro, quanto altro cavaliere che sia 
in sua corte. </p>
<p>È di complessione in radice melanconica,  mista 
però con sangue, onde ha eziandio natura corrispondente 
alla complessione. </p>
<p>È uomo religiosissimo, molto giusto, privo d'ogni 
vizio, niente dedito alle voluttà, alle quali sogliono 
esser dediti li giovani, nè si diletta di spasso 
alcuno. </p>
<p>Qualche fiata va alla caccia, ma rare volte; solo si 
diletta di negoziare, e stare nelli suoi consigli, nelli 
quali è molto assiduo, e gran parte del tempo in quelli 
dimora. </p>
<p>È molto poco affabile, più presto avaro che liberale, 
per il che è poco ben voluto; non dimostra essere 
ambizioso di stato; ben ha grande ambizione 
d'armeggiare, e molto desidera ritrovarsi in una 
giornata di guerra; dimostra eziandio d'avere gran 
desiderio di fare l'impresa contro gl'infedeli; desidera 
eziandio sommamente di venire in Italia, pensando che da 
questa sua venuta dependa la grandezza sua.</p>
<p>Quanto all'animo che sua maestà abbia verso vostra 
serenità, e gl'Italiani, certo è, che dopo cacciato 
d'ltalia l'anno preterito l'esercito francese, lui era 
satisfattissimo di tutta ltalia, massime di vostra 
celsitudine. </p>
<p>Ora mò, non essendo state date le genti debite a 
quest'ultima giornata contro il re cristianissimo, 
benchè le parole siano buone, io non saprei affermare 
nè una cosa, nè l'altra, perchè sua maestà è di 
natura molto riserbata nel parlare. </p>
<p>Quello che dico di vostra serenità dico del papa, al 
quale davano principalmente la colpa, che vostra 
celsitudine fosse andata così ritenuta con sua maestà.</p>
<p>Verso il duca di Milano è da credere che abbia molto 
mal animo, il che la esperienza dimostra, vedendosi 
l'esercito cesareo essersi insignorito di tutto quello 
stato. </p>
<p>Verso il marchese di Mantova non ha buon cuore, 
parendogli che da alcun tempo in qua non l'abbia ben 
servito. </p>
<p>Penso che  meno si estimi offeso dal duca di 
Ferrara, perchè se ha dato favore alla parte Francese, 
gli pare avergli dato causa lui, avendolo sempre reietto 
per rispetto del pontefice. </p>
<p>Col re d'Inghilterra ha eziandio malanimo, e molti mesi 
sono io scrissi a vostra serenità, che fra loro 
cominciava a nascere discordia; ora mò, che è conclusa 
la pace fra il regno di Francia, e quel serenissimo re 
d'Anglia senza suo intervento, penso che sia malissimo 
soddisfatto. </p>
<p>Verso l'arciduca suo fratello, per l'importunità sua, 
che mai non cessa di domandar cose nuove a Cesare, si 
giudica non abbia molto amore.</p>
<p>Aveva pretermesso, dicendo di sopra della natura di sua 
maestà, d'aggiungere quest'altra condizione, che Cesare 
è di poche parole e di natura molto modesta; non si 
eleva molto nelle cose prospere, nè si deprime nelle 
avverse. </p>
<p>Vero è che più sente la tristizia, che l'allegrezza, 
giusta la qualità della natura sua, la quale ho detto 
di sopra essere malinconica. </p>
<p>Veramente in questa così grande vittoria avuta contro 
il re cristianissimo usò  tanta modestia, che fu un 
miracolo; non si vide un segno d'insolenza, nè in 
parole, nè in movimento alcuno. </p>
<p>Ben ha una parte non laudabile molto, dico 
d'inclinazione naturale; che, per quanto mi disse il suo 
confessore, col quale avevo qualche familiarità, dico 
il frate di San Francesco, che morì in Vagliadolid, è 
naturalmente Cesare memore delle ingiurie fattegli, nè 
le può dimenticare così facilmente. </p>
<p>Questo è quanto si può dire da me della persona di 
Cesare, degno di notizia di questo eccellentissimo 
senato.</p>
<p>Venendo mò alla persona dell'arciduca d'Austria, unico 
fratello di Cesare, dico che questo è d'età di 
ventitre anni. </p>
<p>Già sono passati quattro anni, ch'io non  l'ho 
veduto. </p>
<p>Allora era più piccolo di persona della maestà 
Cesarea, e più magro: ha il labbro inferiore un poco 
grosso, e il mento un poco in fuori, ma non dispare
come il mento di Cesare. </p>
<p>È di natura che tende al collerico; però è 
acutissimo, pronto, ardentissimo di stato, e di 
signoreggiare; ragiona volentieri e vuole intendere ogni 
cosa. </p>
<p>L'animo di costui verso Italia, e massime verso vostra 
celsitudine, per li andamenti suoi, credo che sia 
pessimo. </p>
<p>Dai Germani è mal voluto: all'incontro è amato 
grandemente dagl'lspani, fra li quali fu nutrito, e 
così sono state bene compensate le cose. </p>
<p>Cesare nutrito in Fiandra, e grande amatore di quei 
costumi, e inimico delli costumi ispani, è stato posto 
re in Ispagna; costui nutrito in Ispagna, e imbevuto di 
quelli costumi, è stato posto in Germania per signore. </p>
<p>Appresso Cesare i Fiamminghi hanno grande autorità: 
appresso l'arciduca, il conte Salamanca ispano; e così 
è stata limitata la potenza d'ambidue dalla sapienza 
divina.</p>
<p>Ha poi la cesarea maestà quattro sorelle. </p>
<p>La prima è madama Leonora, la quale fu moglie del re 
di Portogallo defunto; ora è stata promessa a monsignor 
di Borbone. </p>
<p>È maggiore d'età di Cesare, e penso abbia ventotto 
anni; non è brutta, nè bella; a me pare sia molto 
buona; non ha per alcun modo di quelle grandezze
ispane, ma è vera fiamminga. </p>
<p>Di costei è una sola figliuola, ed è in Portogallo, 
la quale la cesarea maestà ha molto tentato d'averla 
nelle mani; però non l'ha ancora avuta. </p>
<p>Costei ha di dote quattrocento mila doble, che sono 
poco meno di tanti ducati d'oro, le quali il re  
di Portogallo s'obbligò di darle in dote, avendo una 
figlia sola, per il contratto dotale. </p>
<p>Madama Leonora desiderava avere il re cristianissimo 
per marito: pur non si partirà dalle voglie di Cesare. </p>
<p>La seconda sorella, minore di Cesare, è madama 
Isabella. </p>
<p>Questa è maritata nel re di Dania, il quale venne a 
visitare Cesare in Fiandra, quando noi vi andammo. </p>
<p>È uomo, se è lecito così parlare d'un re, che ha del 
leggero, e l'effetto ha dimostrato la sua leggerezza, 
perchè è stato cacciato dal suo stato, ed ora è in 
Fiandra con sua moglie, e suoi figliuoli, vivendo a 
mercè d'altri. </p>
<p>Questa sorella non è stata veduta da me. </p>
<p>La terza è madama Maria, moglie del re d'Ungheria. </p>
<p>Questa io ho veduta, e visitata a Inspruch, dove era 
con la cognata, moglie dell'arciduca, e sorella del re 
d'Ungheria. </p>
<p>Costei è magra, acuta, ha fama d'avere grande ingegno, 
e valere assai.</p>
<p>La quarta sorella è madama Caterina, ultimamente 
maritata in questo re Giovanni di Portogallo. </p>
<p>Questa non ho veduta, perchè stava sempre chiusa in 
Tordesilla con sua madre.</p>
<p>La madre di Cesare, come ho detto ancora vive, ed è 
melanconica in Tordesilla; al suo governo è il marchese 
di Feria. </p>
<p>Lei alle volte ha alcune fantasie, nelle quali 
s'affissa, e poi ritorna; non si vede mai; sta chiusa in 
quella rocca di Tordesilla.</p>
<p>C'è poi madama Margherita, sorella che fu del re 
Filippo, padre di Cesare: costei prima fu maritata nel 
duca Filiberto di Savoja; ora è vedova, ed è al
governo della Fiandra. </p>
<p>Ha d'entrata circa cinquemila  ducati, venti mila 
in Ispagna per il suo duario, venti mila in Savoja pure 
per il suo duario nel contado di Bressa, del quale è 
governatore il maggiordomo maggiore di Cesare, come di 
sopra dissi. </p>
<p>Ha poi la contea di Borgogna datale da Cesare, dalla 
quale ha dieci mila ducati, e la terra di Malines in 
Fiandra le è stata data a godere in vita sua. </p>
<p>Costei è riputata d'animo favorevole alle cose di 
Francia. </p>
<p>E con ciò , serenissimo principe, sono venuto alla 
fine delle tre parti, le quali proposi nel principio del 
mio parlare alla serenità vostra.</p>
<p>Giunse poi il fine delli due mesi, che fu il termine 
deputatomi per vostra celsitudine di stare col 
clarissimo messer Andrea Navagero, successor mio; e il
clarissimo messer Lorenzo de' Priuli mio collega, ed io 
prendemmo licenza dalla cesarea maestà, e da quelli 
altri signori, li quali si trovavano in corte, e così 
partimmo, lasciato il clarissimo messer Andrea Navagero, 
il quale oltre la singolar dottrina sua, per la quale è 
celebre e in Italia, e fuor d'Italia, ha tanta prudenza, 
e desterità, che del servir suo questo eccellentissimo 
stato, non solo in questa legazione, ma in ogni altro 
carico tanto si può prometter della persona sua, quanto 
d'ogni altro. </p>
<p>Anche il suo segretario, Zuannet Negro, è in verità 
molto diligente, ed affezionatissimo  alle cose di 
vostra serenità; ha eziandio prudenza, e buona 
intelligenza, onde si deve averlo per caro e buon 
servitore, e quando si dia occasione riconoscerlo.</p>
<p>Partiti di Toledo, e fermatici a un luogo sei leghe 
indi lontano, la cesarea maestà mandò per un suo 
tesoriere a donare al magnifico messer Lorenzo de' 
Priuli mio collega dugento ducati in un sacchetto, ed a 
me in un altro ducati mille. Ripartiti poi, e giunti a 
Madrid, dove è la persona del re cristianissimo, 
fossimo a visitare il signor vicerè, il quale si 
trovava lì, in compagnia del re cristianissimo, dal 
quale, oltre l'altre buone parole, fossimo molto 
esortati, che facessimo ogni buona opera con vostra 
celsitudine per accordarla con Cesare, perchè seguiria 
poi una pace universale, e si volteriano l'armi contro 
gl'infedeli, alla quale impresa Cesare è animatissimo; 
poi da sè ne invitò, se volevamo vedere il re 
cristianissimo. </p>
<p>Noi che desideravamo d'avere tale occasione, gli 
rispondemmo, che volentieri gli avremmo fatto riverenza, 
e avremmo veduto il trionfo di sua signoria. </p>
<p>E cosi partiti con sua eccellenza, ci trasferimmo alle 
stanze della prefata cristianissima maestà, la quale 
ritrovammo passeggiare in quell'istesso corridore, dove 
ritrovai la cesarea maestà quando me ne andai a 
congratular con lei della vittoria avuta contro 
Francesi, nella quale il re fu fatto prigione. </p>
<p>E presentati al re cristianissimo, gli facemmo la 
debita riverenza. </p>
<p>Avanti che gli cominciassimo a parlare, chiamò lì il 
vicerè, il quale si accostò, e sempre stette con la 
berretta in mano. </p>
<p>Io dissi, che benchè non avessimo alcun nuncio per sua 
maestà, nientedimeno ritrovandoci a visitazione del 
signor vicerè, sua signoria, per sua umanità, ne aveva 
offerto di condurne  alla presenza di sua maestà, 
acciò le facessimo riverenza, e che noi, li quali 
volentieri saremmo venuti da capo del mondo per vedere e 
fare riverenza a un tanto re, avevamo ringraziato 
grandemente sua signoria, e che così eravamo venuti. </p>
<p>Soggiungemmo, che vero è che avremmo desiderato di 
ritrovar sua maestà in più felice stato; nientedimeno 
che quella doveva star allegra, perchè non minor gloria 
aveva acquisito appresso tutto il mondo, avendo 
sopportato la fortuna avversa così generosamente, e da 
magnanimo, di quello che prima aveva acquistato nella 
prospera, e nelle grandi vittorie avute. </p>
<p>Perocchè non era di minor virtù vincere la fortuua 
contraria, che li inimici. </p>
<p>Poi, che sua maestà doveva stare allegra e di buon 
animo, avendo da fare con la maestà cesarea piena di 
buona volontà e di buon animo, intenta solamente al 
beneficio comune della cristianità. </p>
<p>Rispose la maestà cristianissima, che ci vedeva 
volentieri, e ci ringraziava di questo ufficio fatto con 
lei, e così la si offeriva a noi in tutto quello, che 
la poteva. </p>
<p>Della bontà di Cesare disse, che così era informato, 
e sperava molto in lei. </p>
<p>Noi prendemmo licenza dalla prefata maestà, e poi dal 
signor vicerè, il quale ci accompagnò fino a mezzo la 
scala di fuori.</p>
<p>Partimmo da Madrid, e continuando il nostro viaggio 
venimmo dopo molti giorni a Saragoza, metropoli del 
regno d'Aragona. </p>
<p>Lì trovammo il reverendissimo legato Salviati, e il 
signor Giovanni Lascari, il quale fu due fiate 
amorevolmente a visitarci. </p>
<p>Noi fummo a visitare il legato, dal quale fummo ben 
veduti, e dopo le parole amorevoli dell'amore che il 
pontefice portava a vostra serenità, disse avere inteso 
da alcuni degni di fede, ritrovandosi in Barcellona, che 
 il re cristianissimo aveva detto, essendo lì, 
che se Cesare avesse voluto, si averia tolta l'impresa 
contro li potentati d'Italia, nominando il pontefice, e 
questa eccellentissima repubblica.</p>
<p>Partimmo poi di Saragoza, e giunti a Barcellona per 
rinunziar li nostri carriaggi, e aspettar il 
salvacondotto, fu necessario, che ci fermassimo lì 
alcuni giorni, dove ritrovammo il signor di Beaurain, il 
quale era venuto in posta per incontrare il signor di 
Borbone, che coll'armata doveva capitare in quel luogo. </p>
<p>Ci ritrovammo con sua signoria, la quale efficacemente 
ne esortò ad operare che vostra serenità confermasse 
la confederazione sua con Cesare, replicandone quello 
che il cardinal ne disse a Saragoza, che il re 
cristianissimo non aveva mancato di fare a Cesare 
diversi partiti a ruina di vostra celsitudine.</p>
<p>Continuando il viaggio nostro, dopo che a Perpignano 
ebbimo il salvacondotto della serenissima reggente di 
Francia, entrammo nella Francia. </p>
<p>Giunti ad Avignone, fummo a visitare il reverendissimo 
cardinale d'Auch, dal quale fummo ben veduti, ed 
accarezzati. </p>
<p>Ne disse sua signoria reverendissima che il duca di 
Ferrara le aveva scritto, che fra pochi giorni lo 
aspettasse, perchè voleva passare per Francia, e andare 
in Ispagna a Cesare. </p>
<p>Ne disse poi la pace nuovamente conclusa fra il regno 
di Francia e il serenissimo re d'Anglia, la quale ci 
disse, benchè fosse pubblicata perpetua, tuttavia 
essere solo per venti anni, e che davano al prefato re 
due milioni di ducati a cento mila ducati all'anno. </p>
<p>Dopo calate un poco l'acque del Rodano, le quali per le 
pioggie continue erano grossissime, partimmo; e venuti 
nel Delfinato a Valenza, vi  ritrovammo don Andrea 
Doria, il quale venne a visitarne, e molto ne ragionò 
della lega d'Italia contro l'esercito ispano. </p>
<p>Non ometterò già questo, che vedemmo per cammino in 
Francia molti Italiani malissimo soddisfatti 
de'Francesi, e malissimo pagati. </p>
<p>Di lì finalmente giungemmo a Lione, dove il signor 
Teodoro Trivulzi con molti gentiluomini ne venne 
incontro fino alla porta della terra. </p>
<p>Vennero ancora due mandati da madama la reggente, dalli 
quali fummo accompagnati all'alloggiamento, e poi 
visitati frequentemente. </p>
<p>A madama, il terzo giorno, facemmo riverenza, e prima 
la ringraziammo assai del salvacondotto concessone da 
sua serenità. </p>
<p>Dopo ci estendemmo molto in farle intendere il buon 
animo di vostra celsitudine verso il re suo figlio, sua 
serenità, e il regno di Francia, estendendoci molto in 
questa parte, e commemorando li molti benefizj ricevuti 
da quella corona, delli quali le eccellenze vostre tutte 
erano ben memori, e che se avevamo fatto qualche cosa 
non così secondo la volontà sua, ciò era stato fatto 
molto più contro la volontà di questa repubblica; ma 
che le condizioni de'tempi erano state tali, che 
impossibile era far altramente, e che lei, la quale era 
madre del re cristianissimo, non avria potuto far altro, 
quando fosse stata in luogo di vostra serenità.</p>
<p>Dimostrò di accettar bene tutte le nostre escusazioni, 
nè si partì dal generale, dicendone che avanti il 
nostro partire ritornassimo a lei. </p>
<p>Noi dopo due giorni ritornammo; ne disse, che ne aveva 
ritenuti lì un poco più di quel, ch'era il volere 
nostro, acciò ci riposassimo un poco, sapendo, 
ch'eravamo stanchi dal viaggio lungo; poi ne aggiunse 
altre buone parole generali, nè discese però ad alcuna 
particolarità; e così  da noi corrispostole, 
prendemmo licenza da sua serenità.</p>
<p>Fummo eziandio a visitare il signor di Prato, oratore 
cesareo, il quale giunse in Lione lo stesso giorno, nel 
quale giungemmo noi; la quale visitazione facemmo assai 
segreta, e usategli quelle parole, che ne parvero 
convenienti, gli facemmo intendere, che n'era stato 
forza visitare madama per ringraziarla del salvacondotto 
fattone per sua serenità, e che l'avevamo trovata 
desiderosa di pace, e di ricuperare il figliuolo. </p>
<p>Ne corrispose gratamente il prefato signore, e ne disse 
che la pace, la quale non fosse per avere alcnna fraude, 
saria ottima.</p>
<p>Fummo eziandio a visitare il signor di Vandomo, suo 
fratello il cardinale, e il signor di Lautrech, dalli 
quali fummo esortati a dire a vostra celsitudine, che
avverta alla grandezza di Cesare, e attenda alla lega 
d'Italia, la quale ha grandi forze, e può far assai, 
quando lo voglia. </p>
<p>Il signor Teodoro Trivulzio fu eziandio da noi 
visitato, il quale abbiamo ritrovato uomo molto 
prudente, e ben affezionato alle cose di vostra 
celsitudine.</p>
<p>Partiti poi da Lione, e giunti alla Gabelletta, 
intendemmo il moto degl'Ispani contro il duca di Milano, 
e che avevano ritenuto don Jeronimo Morone in Novara, 
dove s'era conferito al marchese di Pescara per fare un 
consulto generale. </p>
<p>Questo intendemmo da un gentiluomo del duca di Ferrara, 
il quale andava a Lione per avere salvacondotto per il 
passare del  duca di Ferrara e conferirsi in Ispagna a 
Cesare  per assettare le cose sue con il 
pontefice. </p>
<p>A Lione però non si credeva dovesse impetrare 
salvacondotto.</p>
<p>Poi fra li monti in Savoja, a San Giovanni di Moriana, 
ritrovammo il prefato duca di Ferrara, il quale per più 
d'un miglio e mezzo ne venne incontro fuori della terra, 
e con noi usò umanissimo ufficio. </p>
<p>Si ragionò di questi moti degl'Ispani, e della lega 
d'Italia; ma il ritrovammo tanto riservato, quanto si 
può desiderare in un prudentissimo signore.</p>
<p>Continuando il nostro viaggio, giunti a Torino, 
visitammo la duchessa di Savoja, sorella seconda del re 
di Portogallo, e il signor di Ginevra, fratello del 
duca. </p>
<p>La persona del duca intendemmo essere in Ginevra, e lì 
aspettammo d'aver un salvacondotto dal marchese di 
Pescara, per passare sicuri, il quale il mandò  
cortesemente, e in compagnia del gentiluomo che lo 
portò venimmo a Milano; ma prima capitammo a Casal di 
Monferrato, dove da quella signora marchesana fummo 
benissimo accolti. </p>
<p>Visitammo sua signoria dopo cena: la trovammo in una 
camera in castello coperta di negro per ragione della 
sua vedovanza. </p>
<p>Lì era eziandio suo figliuolo, giovanetto di undici 
anni, due sue figlie, una delle quali è promessa al 
marchese di Mantova, e un fratello di suo marito. </p>
<p>È donna giovane ancora, bella, prudente e molto amata 
dalli suoi.</p>
<p>Partiti di là, giungemmo finalmente a Milano, dove 
ritrovammo il magnifico messer Marco Antonio Venier, 
oratore di vostra celsitudine appresso quel duca, molto 
travagliato per questi tumulti che occorrono.</p>
<p>Lì dimorammo un giorno per visitare il marchese di 
Pescara: visitammo sua signoria, la quale trovammo molto 
afflitta da una mala, anzi pessima  disposizione, 
dalla quale penso non sia per liberarsi. </p>
<p>Lo ringraziammo della patente fattane, e del gentiluomo 
mandatone per sicurtà  nostra. </p>
<p>Furono poi usate molte parole generali, <foreign lang="lat"><hi rend="italic">hinc et 
inde</hi></foreign>. </p>
<p>Ne disse sua signoria di avere da conferire molte cose 
con noi, ma non potere per allora, perocchè era 
indisposto, e si riservò ad essere col magnifico orator 
Venier, e così prendemmo licenza da lui. </p>
<p>In Milano femmo un altro ufficio, non ci parendo al 
proposito d'andare in castello a visitare l'eccellenza 
del signor duca, con monsignor Tommaso stato lungamente 
oratore del prefato signor duca alla corte cesarea, ed 
assai familiare mio, e intrinsichissimo del duca. </p>
<p>Con lui dunque ci ritrovammo, e prima il pregammo che 
facesse le nostre scuse con la eccellenza del duca se 
non eramo andati in castello a visitarlo, come era 
nostro desiderio, perchè temevamo d'accrescere sospetto 
alli cesarei, e nuocere a sua signoria. </p>
<p>Dopo gli dicemmo che confortasse sua eccellenza a stare 
saldo, e di buon animo, nè perdersi punto, perchè Dio 
non mancherebbe d'ajutarlo per qualche mezzo buono, nè 
mai mancheria da vostra serenità di fare ogni ufficio 
per la conservazione sua e del suo stato.</p>
<p>Andò e ritornò dal duca, e per nome suo ci riferì, 
che sua eccellenza laudava che non avessimo conferito 
con lei; poi ringraziava noi molto del buon animo, e 
buoni ricordi datigli, dicendo che così era per fare, e 
che pregava vostra celsitudine non l'abbandonasse.</p>
<p>Partiti da Milano, cavalcando con diligenza, siamo 
pervenuti alli piedi di vostra serenità, alla quale 
altro non mi resta dire, se non del secretario  
Trevisano, e di me. </p>
<p>Di lui io non posso se non grandemente laudarmi, e 
raccomandarlo all'eccellentissime signorie vostre, 
perchè è affezionatissimo suo servitore, diligente, 
prudente, ed a me è stato ossequentissimo; non ha 
schivato nè fatica nè incomodità alcuna per servirle, 
talmente che a Pamplona prese un'egritudine, della quale 
poco mancò, che non morisse; però merita la grazia di 
vostra celsitudine, la quale deve riconoscer tale suo 
servitore.</p>
<p>Di me non posso dir altro, se non di non avere mancato 
di buon volere in servire le vostre eccellentissime 
signorie, e che non ho guardato a fatica o a spesa per 
onorarla e servirla nelle cose sue; solo la sufficenza 
è stata poca: pur se qualche frutto s'è avuto di 
questo mio servire di cinquantasei mesi, la laude si 
deve dare a Dio, il quale qualche fiata per vili, e 
bassi istrumenti opera buoni effetti, acciò tutti 
conoscano l'onore, e la laude essere debita a lui e non 
ad altri. </p>
<p><foreign lang="lat"><hi rend="italic">Dixi</hi></foreign>.</p></div1></body></text></TEI.2>
