<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia di Pietro Contarini (1613 al 1616)</title>
      <author>Pietro Contarini</author>
    </titleStmt>
    <extent>51 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001173</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia di Pietro Contarini">
<head>Relazione di Francia
di
Pietro Contarini 
ambasciatore
a
Luigi XIII ed a Maria de Medici
dal 1613  al 1616 .</head>
<opener><salute>Serenissimo Principe!</salute></opener>
<p>L'obbligo di riferire alla Serenità vostra ed alle Eccellenze
Vostre Illustrissime, quello che ho potuto apprendere nel servirle
appresso Luigi XIII re di Francia e di Navarra, nella reggenza
e governo di Maria de' Medici sua madre, dovrà restringersi solo
a quelle cose stimate da me più degne dell'intelligenza di questo
eccelso luogo, e più proprie a sapersi ne' presenti tempi, ripieni di
tante variazioni e alterazioni; poichè la Francia, che è parte
così degna, viva e grande dell'Europa, quando da sè stessa non
indebolisce le proprie forze e vigore, può esser sempre di contrapposto e giusto equilibrio a qualsivoglia altra potenza. Io andrò dunque prima rappresentando brevemente quanto possa questo regno, le sue grandezze, le sue forze che costituiscono il signore di esso un re potentissimo. Dirò in secondo luogo i suoi
contrarii non piccoli, perchè da essi nascono bene spesso effetti
molto dannosi a quella monarchia. Ed in fine non tacerò le cause de' passati disturbi e movimenti del regno, ed in qual termine lasciai al mio partire quel governo, restringendo il tutto a
quella brevità che conosco esser molto necessaria alle gravi occupazioni dell'Eccellenze Vostre, e tanto debita alla mia particolare riverenza.</p>
<p>Dirò che il regno di Francia essendo piano con piacevoli
colli e valli amenissime, tutto buono, tutto fertile, è abbondante
e copioso di ogni cosa necessaria al bisogno umano, in modo
che ne contribuisce anco agli stati vicini. </p>
<p>In Ispagna e Portogallo si mandano grani, in Inghilterra ed
altri luoghi vini, ritirando a sè molto oro.</p>
<p>Il suo clima è temperato, l'aria buona e saluberrima che lo
rende popolatissimo, ripieno in ogni luogo di abitanti, nè vi è in
parte alcuna bisogno di gente. Li suoi fiumi sono molti, sono navigabili, rigano tutto il regno, non danneggiano, non innondano,
ed entrano uno nell'altro in maniera che camminando non molto
per terra si ponno condurre le merci e ogni altra cosa dall'Oceano nel Mediterraneo. I principali sono la Loira, la Senna, il Rodano e la Garonna, i quali vanno in diversi rami compartendosi, e così passano in varii luoghi contribuendo a ciascuno di
essi comodo ed utile; non altrimenti che vene, corrono così gran corpo ed a tutte le parti somministrano il suo nudrimento. Dalli mari che lo bagnano trae non solo sicurezza, ma profitto ancora per le armate, per la navigazione, per li traffichi e
commerci: ha in somma la natura arricchito questo regno di
ogni desiderata comodità, senza che ricorra ad altri per riceverne
il suo bisogno.</p>
<p>Le città che sono al mare hanno tutte diversi porti, e tra i
principali si nominano in Normandia Roano ed in Provenza quello di Marsiglia. Essendo continue le depredazioni dei corsari di
Barbaria, che infestano con grandissimo danno quei mari ed interrompono il traffico, l'anno passato si sono armati in quella
città alcuni bertoni per accompagnare le navi che vanno e vengono di levante, coi quali si spera di aver in qualche parte provvisto alli pericoli; ma il loro mantenimento apportando spesa e
carichi alla mercanzia fa che si restringano gli utili ai negozianti,
nè resta ancor ben certo qual benefizio ne apportino, sentendosi
ancor delle depredazioni. In quel porto tiene Sua Maestà dodici
galere mal armate e poco provviste delle cose necessarie, le quali
se navigassero correndo di continuo quella spiaggia sino a Genova, non è dubbio che renderebbero più sicura quella navigazione, con riputazione grande delle forze di Francia, che potrebbono, volendo, apportar grandi difficoltà e quasi assolutamente impedire li soccorsi che di Spagna si mandano dal cattolico in Italia per bisogno delli suoi stati. Enrico IV re di così magnanimi
pensieri, non lasciò d'applicarvi l'animo anzi praticò lungamente
di guadagnar la volontà de' Genovesi. e di metter qualche piede
in quella città: ma scoperti furono puniti capitalmente quelli cittadini ch'ebbero le mani in quell'affare.</p>
<p>Cava il re intorno dieci milioni e settecento mila scudi sotto diversi titoli di tutte le entrate regie, cinque de' quali solo
vengono in Parigi alli Tesorieri, che servono per le spese ordinarie ed estraordinarie della Maestà Sua e del regno, restando
gli altri obbligati agli usufrutti dei debiti che paga la corona;
bastavano questi d'avvantaggio al re defunto per supplire a tutte
le sue occorrenze, anzi che in poco tempo aveva riposti nella
Bastiglia sei milioni d'oro; e seguita la sua morte, non solo si
sono consumati, ma intaccate le entrate degli anni avvenire, accresciuti li debiti e fatti maggiori gl'interessi. Non è però grandemente difficile al re di trovar denaro bisognandogli, per esserne il regno ripieno, e la città di Parigi in particolare ne abbonda
di così fatta maniera, che riesce impossibile esprimere il guasto
che se ne fa da ognuno, con quanta larghezza lo gettano: le spese e consumo immenso che si vedono, e le grandi somme d'oro
che si sa essere in mano di molti: le quali essendo nel regno e
nei sudditi, non mancano infine modi al re di potersene servire e
valere, trovandosi sempre alla giornata chi propone diversi partiti da cavarne grandi somme.</p>
<p>La nobiltà di quella nazione è grandemente dedita alle armi, nè i popoli le abborriscono: travaglia volentieri in tutti gli
esercizii militari con singolare attitudine e disposizione, nè vi è
nazione che l'avanzi a cavallo, corre ad ogni pericolo, furiosa
nei primi impeti e così ardita, che non vi è precipizio al quale
animosamente non si esponga; ma è impaziente negli incomodi,
facile a mutar volontà, incostante, di poca fede, non meno scordevole dei benefizii che delle ingiurie, e quello che con facilità
acquista, coll'istessa anco lo perde; e volendo la Serenità Vostra
servirsi di questa gente, mentre li passi fossero aperti, che altrimenti è vanità il pensarvi, e quando le necessità del regno non li
ritenessero, ne avrà sempre a gusto suo ogni maggior numero:
perchè è così pieno il regno ed abbonda di uomini senza alcuna
occupazione, e sono così avidi di portarsi in luogo da cavarne
utilità, parendo loro dopo una volta prese l'armi, non saper viver
senza di esse; e io ne ho avute infinite istanze e di continuo era
la casa piena di chi mi faceva offerte, in modo che ben in pochi
giorni e con poca difficoltà io avrei potuto far levata di ventimille
per servizio delle Eccellenze Vostre; e siccome di poco numero
crederei che potesse riuscir utile il valersi per esporli agli assalti,
a' patimenti e a' pericoli, così non potrei assicurare qual buon
frutto potessero ricevere da gran quantità, perchè il tenerli nei
presidii per guardar e custodire una piazza, od assicurare un
porto non sarebbe sicuro partito; oltrechè è impossibile mantenersi a quell'obbligo che deve aver un soldato di guarnigione,
ed alla campagna non può il francese sostenere lungamente li patimenti, fugge, ruba, abbrucia senza alcun riguardo. È ben vero
che facendosi giornata, sarebbe maggiore la fatica da trattenerli
dal combattere, che il bisogno di spronarli ad alcuna fazione, ma
se si potessero avere di quelli che sono stati e che sono tuttavia in Fiandra, già avvezzi all'obbedienza militare, potrebbe
sperare la Serenità Vostra d'esserne ben servita. Per persone di
comando, signori di qualità e principi, ancora basterebbe solo che
le Eccellenze Vostre si lasciassero intendere, che a gara correrebbero ad offrirsele, essendo tale in tutte le parti la reputazione
del soldo della Repubblica, che non vi è alcuno che lo preferisca
a quello di qualsivoglia altro principe. </p>
<p>E prima di dar fine a questa parte, rappresenterò quali siano le alleanze, le intelligenze ed amicizie che tiene quella corona
con gli altri potentati, che non vi è dubbio hanno preso grande
alterazione dopo la morte del suo re. Era Enrico IV capo di una
unione dei principi grandi e potenti, i quali avendo ognuno di
essi gli stessi interessi, e per fine il difendersi dalla potenza di
Spagna, e lo impedire che quella non si facesse maggiore, con
quei progressi che si scopre aver per oggetto di soggettarsi ognuno, pareva così forte questa unione che giammai ardissero
gli Spagnuoli di tentar alcuna cosa contro qualsisia di essi. Vi
erano il re d'Inghilterra, gli stati d'Olanda, e li principi protestanti d'Alemagna, e quello che importava sommamente agli interessi della Francia, era il trovarsi quelli potentati così vicini al
regno, che con grande facilità potevansi ricever aiuti, mandar ad
altri soccorsi, e far passar le armate e gli eserciti con divisar
prestamente la maniera delle diversioni e delle cose necessarie
per l'offesa e difesa. Morto il re principiarono le trattazioni dei
maritaggi con la Spagna, e dopo essendosi anco eseguite, hanno
prodotto delle diffidenze grandi, e sono entrati delli sospetti che
sotto questi parentadi vi fossero più segrete intelligenze non solo
a pregiudizio degli Olandesi ma anche contro gli Ugonotti di
Francia, temendosi che unitamente queste due corone concertassero, l'una d'impadronirsi di quegli stati, e l'altra di liberarsi e
scacciare dal regno gli Ugonotti, promettendosi di prestarsi gli
aiuti necessari per le imprese.</p>
<p>Se sieno vere o false queste pratiche è assai difficile il saperlo, siccome è molto facile il conoscer che ogni uno ne ha avuto
grande sospetto, dal quale pare esser nato che il re cristianissimo
resti quasi disgiunto dall'unione; e che quello d'Inghilterra procuri esso di farsi capo, e d'accrescer questa lega con altri principi ancora, ma mancandovi il principale aiuto e il più forte fondamento, com'è quello della Francia, viene a trovarsi grandemente indebolito, poichè il re d'Inghilterra per aver con larga
mano profuso grandemente, non ha denaro, e con fatica ne sa ritrovare, oltre al vederlo così alieno dal governo delle cose proprie, in qualche parte inclinato a maritar il figliuolo in Ispagna,
e lo aver con tanta freddezza portati gli interessi di Brandeburg
per le cose di Cleves, fa conoscer non poter quella unione promettersi molto di tal capo.</p>
<p>Gli Ugonotti di Francia si rendono ben atti ad apportar dei
disturbi al proprio re ed al regno, ma fuori non hanno nè sono
in termine di soccorrere alcuno, perchè non sempre i loro capi
sono uniti, nè si trovano aver fondamento di stati nè di ricchezze per apportar ad altri aiuto. I principi di Allemagna, sanno
meglio le Eccellenze Vostre di me, che sono indebitati, nè tutti del
medesimo volere, e il condurli a risoluzione di fare eserciti o di
porger braccio ad alcuno sarebbe ripieno di grandi difficoltà e
di quelle lunghezze senza fine che nascono non solo dalla tepidezza della lor natura, ma anco dal poco modo di poterlo fare.
Restano solo gli stati d'Olanda, ma questi godendo la quiete ed
il frutto dell'onorevolissima tregua che hanno col cattolico, con
tanto avvantaggio de' loro traffichi, se non a forza si moverebbono e con speranza dei grandi aiuti di Francia e d'Inghilterra;
ma mentre viveva il re teneva ognuno in officio, e movendosi esso bastava per dar grande avvantaggio e reputazione alla mossa
degli altri collegati: e dove Sua Maestà piegava, ogn'uno correva, chè ora forse non vi è chi ardirebbe, temendo di restar solo
esposto a tutte le forze del cattolico. Non lasciano però in Francia i ministri di quella corona di dire, ed a me infinite volte lo
hanno replicato, che non abbandoneranno mai le antiche loro alleanze per li nuovi parentadi con Ispagna, che soccorreranno
sempre i loro amici, senza aver riguardo a chi si sia, conoscendo
esser tale il servizio del re. Non si ommette anco con ognuno di
detti principi di passare buona intelligenza, procurandosi di tener ben disposto il re d'Inghilterra, non solo con quelle più
cortesi dimostrazioni che sono solite tra principe e principe,
ma col tener viva la pratica di dargli una delle sorelle di quella
maestà.</p>
<p>Cogli Olandesi similmente si procura di far lo stesso pagandogli e mantenendogli di continuo un reggimento di tremille fanti, e dando lucrose pensioni a diversi; ed è tale l'obbligo degli
Olandesi di corrisponder a quella corona a quanto nelli più importanti bisogni e necessità ha fatto il re defunto, e si continua
tuttavia a loro favore, che se non con grande ingratitudine
saprebbono scordarsi de' beneficii ricevuti. Coi principi di Allemagna ancora si mantiene buona amicizia, la quale però viene
coltivata da semplici officii. </p>
<p>Con il papa, sebbene vi sono del continuo differenze per la
giurisdizione cattolica, e che li parlamenti con ogni rigore procurino di non lasciar seguir alcun pregiudizio a quella del re,
nascendo ogni giorno da questa materia qualche contesa che dà
da travagliar assai i nuncii che vi risiedono, con tutto ciò la Maestà Sua, ed in parte la regina madre si è andata sempre interponendo servendosi anco bene spesso dell'assoluta autorità del re
nel compiacer il pontefice, come fece ultimamente, non solo sospendendo diversi decreti fatti dal parlamento intorno il libro del
suo vicino, non ammettendo l'articolo che conteneva il giuramento di fedeltà da darsi a' popoli e la indipendenza in molti casi
dell'autorità regia da qualsisia altra sovranità, o impedir di proseguir più oltre contro il cardinale di Sardi, negar a' principi la
dimanda pur del medesimo capitolo, e nel render soddisfatta la
Santità Sua in altri emergenti che occorrono alla giornata.</p>
<p>Con l'imperatore siccome non vi è in apparenza dimostrazione di grande amicizia, così non dirò sia comune con tutti li
altri principi austriaci di Germania, meno un segno di diffidenza;
e similmente con i Turchi si passa con buona corrispondenza. </p>
<p>Come s'intendano nell'universale Francesi con Spagnuoli è
facile conoscerlo dall'odio naturale che si portano queste due
nazioni, emule nello stimarsi l'una superiore all'altra, dalla varietà dei costumi, dalli genii in tutto contrari che producono
quella mala disposizione nota ad ognuno, e maggiore di quanto
comunemente si crede; nè li nuovi parentadi hanno servito che a
maggiormente scoprirsi con la pratica più frequente i diletti fra
loro, e rendere più odioso il termine di una nazion all'altra: essendochè dopo effettuati si è accresciuta la malevolenza contro
gli Spagnuoli, venendo di più generalmente abborriti e mal veduti gli autori di quel consiglio, e nell'istessa regina madre si
conobbe nel ritorno dal viaggio di Bordeaux qualche pentimento,
perchè scaccia molti di quei ministri che ve la condussero, ingelosita che la regina regnante potesse impedirle i progressi della
sua assoluta autorità, ma infine avvedutasi non scoprirsi in lei
quello spirito che potesse promettere gran cose, nemmeno molto
studio nel guadagnar l'animo del re, contenendosi nei termini
gravi del proprio naturale tanto alieni dalla facilità francese, per
il che si rende molto meno amabile. Continua la regina madre
nello stesso stile di non volersi disgustare cogli Spagnuoli, per
quelle considerazioni che in altro luogo rappresenterò alla Serenità Vostra.</p>
<p>Tutti li cantoni degli Svizzeri e li Grigioni sono collegati
con la Francia. Paga il re ogni anno a quei popoli quattrocentomille scudi; parte servono a diffalco dei debiti civili, e gli altri
per pensioni pubbliche e private; non restano però ben contenti
di quella corona per ritardarsi bene spesso li pagamenti. e alcuni
di essi grandemente si dolgono in particolare i Bernesi ed i Zurigani, per vedere che i ministri di Francia s'opponghino alla loro
alleanza con la Serenità Vostra, parendo da ciò ricevere alla loro
libertà grande pregiudizio, e che la lega li renda più tosto soggetti che amici, e ne hanno fatte diverse condoglianze in corte, e
sopra tutti i Bernesi, che se con gli stessi concetti si fossero lasciati intendere i Grigioni, avrebbero forse col loro proprio beneficio avanzato anco quello delle Eccellenze Vostre. </p>
<p>Dopo la morte del fu re, con pochissimo studio si è procurato in Francia, cioè da quei ministri in cui mano è stato il maneggio, di obbligarsi e di proteggere li principi italiani. Il duca
di Mantova, sebbene nipote e dichiarato particolar principe della
Maestà Sua, non ha potuto giammai ricevere ne' suoi bisogni alcun aiuto, sebbene con più istanze, con replicati officii ed ambasciate ricercasse la Maestà Sua, almeno di qualche somma di
denaro: considerando il suo pericolo, la necessità di gettarsi in
mano degli Spagnuoli, promettendo che mentre la Maestà Sua
non l'avesse abbandonato de' soccorsi necessari, avrebbe impedito l'ingresso degli Spagnuoli nei suoi stati, con dichiarazione di dipender in tutto dalla corona di Francia. </p>
<p>Si duole anco grandemente il duca, che nella protezione delle cose del regno, sia stato preferito il cardinale di Guisa a suo
fratello, benchè gli fosse stata data quasi sicurezza che questo
sarebbe nominato nel primo luogo; donde sono seguite male
soddisfazioni, e la necessità di Mantova di gettarsi assolutamente
in braccio degli Spagnuoli, con tanto suo proprio disservizio e
degli altri ancora. </p>
<p>Con Savoia parimenti si va ogni giorno accrescendo la diffidenza: resta offesa quell'Altezza, che Madama promessa in moglie dal fu re al principe suo figlio sia stata data in Ispagna; che
in questi ultimi suoi travagli gli sieno state impedite le difese ed
aiuti, nè osservate le cose promessegli nel trattato d Asti, ed anco mille volte a' suoi ambasciatori ratificate: di lui si dolgono
ch'egli abbia tenute secrete pratiche con li principi e tenuta mano a fomentare quelle rivolte, nè vi mancano querele dall'una e
dall'altra parte.</p>
<p>Col granduca di Fiorenza si passa quella amorevole confidenza alla quale viene portata la Maestà Sua dal sangue e dal nascimento; e per non avanzarmi con maggiore lunghezza entrerò
a dire quale sia la disposizione verso questa Serenissima Repubblica.</p>
<p>I buoni Francesi, cioè quelli che desiderano il bene e grandezza del proprio re e regno, e spogliati d'affetti ed interessi con
Ispagna, e gli altri ancora che d'avvantaggio fra essi temono e
sono più inimici a quel nome, la stimano, riveriscono ed amano
infinitamente, predicando e lodando la sua sapienza e la condotta
prudente del suo governo, in tutte le occorrenze si mostrano affezionati e desiderosi de' suoi felici successi ed avvenimenti, dolendosi che non si concorra con pienezza e risoluzione nel favorire
quello che può riuscire a suo giovamento. In tutti li principi della Francia ho scoperto similmente un'ottima e singolare disposizione verso di lei, ne parlano sempre con grande onore, confessando esser ella il solo propugnacolo nel mantenere e conservar
libera questa provincia d'Italia. </p>
<p>Gli stessi concetti mi sono anche più volte stati replicati dai
ministri e da quelli che di autorità sono più vicini alle Maestà
loro; con aggiunger di più: che il re non potrà giammai mantenersi in grande credito e stima in Italia, se non quando sarà unito alla Repubblica, che la sua conservazione importa infinitamente alla Francia, la cui amicizia non costa, non può nuocer, ed è
di grande riputazione e lustro alla corona. Io non di meno so
che alcuno di essi parlando ad altri, ha tenuto diverso linguaggio, dicendo che nelle Maestà loro vi è poca occasione di rimaner
soddisfatti della Repubblica, perchè sola fra tanti amici e collegati in questi ultimi bisogni e travagli del regno, era restata addietro dal far quelle dimostrazioni, nelle quali tutti gli altri principi erano concorsi con tanta prontezza, anzi che mostravano d'esser stati avvisati, che da questo Eccellentissimo Senato fossero
con maggior desiderio e contento aspettati gli aiuti de' buoni
successi del principe di Condè, che quelli del re medesimo, credono che l'Eccellenze Vostre ingelosite de' parentadi con Ispagna
abbino perduta la confidenza con loro, ed io non dubito che con
li stessi concetti s'abbia fatta qualche non buona impressione
nell'animo della regina madre, come m'accennò un giorno mentre
trattava seco del negozio dei Grigioni, ed io so d'averlo con mie
lettere rappresentato, che non doveva parer strano alla Serenità
Vostra se non trovava nelle sue dimande la prontezza che desiderava, perchè nemmeno il re ne' suoi bisogni aveva provata quella
della Repubblica. In tutte le occasioni che ho avuto di trattar seco, ho però scoperto, se non buona volontà, desiderio di
gratificar l'Eccellenze Vostre, e dispiacere di vederle involte in guerre e
travagli, e posso assicurarle con certezza, che non dal volere espresso da lei, ma bensì dal consiglio al quale in affari di simil
natura in tutto si riporta, siano nate le difficoltà e durezze nel negozio dei Grigioni. Della inclinazione del re non parlo, poichè
essendo ancor giovinetto, è difficile il saperne far giudizio, ma
conoscendosi Sua Maestà poco disposta verso la Spagna, si può
sperare abbia ad amare e star bene con quelli, che si sostentano
indipendenti da quella corona.</p>
<p>Vengo ora alla seconda parte dicendo: che sono tre le cause
principali dalle quali procedono li contrarii che diminuiscono
l'assoluta autorità del re, e rendono soggetto il regno a facili
alterazioni. L'una è la diversità della religione, l'altra li governi
in vita in mano dei principi, e l'ultima la venalità degli officii,
non essendovi carica, magistrato o di giustizia o d'altra natura
che non si venda. Da questi tre capi anderò brevissimamente rappresentando alla Serenità Vostra quali e quanto grandi sieno gli
inconvenienti che ne seguono. Sono intorno ottanta anni che di
Germania alcune poche famiglie di Ugonotti seguaci di Calvino,
si ritirarono in Francia nelle provincie del Delfinato e Linguadoca; questi andarono con notabile progresso moltiplicando ed
accrescendo, poichè studiosissime ne' loro vantaggi, e poco considerandosi da chi governava allora qual male fosse per venire da
quello benchè debole principio, poterono grandemente avanzarsi;
infine prevedendosi, se ben tardi, le conseguenze di lasciar crescere 
con maggior aumento questo male, si cominciarono a far guerra,
tentando di cacciare gli Ugonotti dal regno, ed avendo essi a capo il principe di Condè avo, ed anche il padre di questo militando
con risoluzione costante qual era il voler sostenere la libertà
della lor coscienza, venne a star il regno in combustioni continue
per molti anni. Apporta sommo orrore il veder il paese che corsero quelle genti, che fu la maggior e miglior parte del regno,
non vedendosi chiesa, per degna che sia, e nobile edificio, che non
l'abbiano rotto e distrutto, le immagini dei santi tutte guaste, li
lor corpi levati dai monumenti ed abbruciati, e gli ornamenti
stracciati e distrutti, azione iniqua per levare lo splendore e
grandezza della vera religione cattolica, di che resteranno per
gran tempo le reliquie. Gli acquisti che hanno fatto, le piazze occupate nelle guerre, quello che hanno convenuto i re conceder
loro ne' trattati di pace, li ha resi molto potenti, ed Enrico IV in
particolare con l'editto di pacificazione li avanzò in modo, che
ora tengono 76 piazze di sicurezza, che sebbene non sono tutte
intieramente forti, si trovano però per la maggior parte in conveniente difesa, il governatore di loro è posto dal re, che giura
non di meno fedeltà ad essi. Per li presidii il re dà loro centottantamila scudi come similmente ne paga trentaseimille per li stipendi de' loro predicanti. Nelle città dove essi sono, in minor
numero dei cattolici, fanno li loro esercizi fuori, in luoghi senza
alcun ornamento e apparato. Sono buonissimi soldati, vigilanti e
nell'avanzar i loro interessi molto avveduti. Hanno corrispondenze ed unione con Inghilterra e Germania, e nelli bisogni sperano ricever sempre soccorsi ed aiuti. Giammai nel regno sorge
movimento, che questa parte non si commova; se il re s'arma
per metter in obbedienza alcuno, essi di subito si pongono su la
difesa; se vi è persona che voglia sotto alcun pretesto turbare la
quiete pubblica lo fa sempre con l'appoggio loro. I re di Navarra, li principi di Condè, ebbero di continuo le forze e la difesa da
quelli della religione chiamata da essi riformata; e se con maggior provvidenza del passato non porranno li re avvertimento
che non si faccino più potenti, l'esempio delli stati d'Olanda
mostra molto chiaro quanto sia pericoloso non segua nel progresso del tempo una separazione a quella consimile nella Francia.
E di questo ho detto assai.</p>
<p>Li governi che si danno in vita, così delle piazze come delle provincie, sono essi ancora di conseguenze molto nocive: in
particolare quelli che sono in mano de' principi, poichè la sicurezza che tengono di non esserne privati, e la speranza che hanno di poterli anco come pegni ereditari trasmettere nella posterità, li rendono in modo studiosi di costituire in buona difesa le
fortezze, presidiarle con persone in tutto da essi dipendenti, ed
obbligare in maniera la nobiltà e il popolo, che non conoscono
quasi altro re che loro stessi; sicchè per una parte si preparano
una ritirata sicura in ogni occasione, e per l'altra fanno seguito e
gente per difendersi e tentarli propri fini; onde se li re poi pensano di correggere alcuno, convengono far eserciti e condur il cannone; così che tirando a sè inconvenienti molto maggiori, causano che si dissimuli per minor male le inobbedienze, e si tollerino quei mancamenti che meriterebbero correzioni.</p>
<p>Enrico IV, che conobbe la necessità di rimediarvi, non potendo intieramente farlo, risolse di eleggere altrettanti luogotenenti di confidenza, colla stessa autorità delli governatori, per-
chè per lo più fra l'uno e l'altro vi nascono difficoltà di giurisdizione, ed il seguito va partito. Se l'uno è contumace, l'altro si
mostra buon procuratore del re; non mancano però ancora delli
inconvenienti, come si è visto nelli ultimi motivi de' principi che
fecero levare la maggior parte di genti cavate da' loro propri
governi. Passo all'altro capo senz'allungarmi in questo d'avvantaggio.</p>
<p>Tutti li officii e servizii della casa del re sino agli ultimi
valletti, tutti li carichi militari per ogni magistrato di giustizia
si vendono, e col pagarsi per questo certa annua imposizione
che chiamano la stolletta, possono anco disponerne dopo la vita;
ciò causa che non le persone di merito, non quelle che travagliano, ma solo chi può comprare ha posto nelli carichi e nelli
primi servizii del regno, dove bene spesso li meno atti ed idonei
sono li preferiti, e da questo accidente avviene che il re è mal
visto, rubato, e la giustizia mal amministrata.</p>
<p>Nel comprare uno di questi stati (così lo addimandano)
convengono indebitarsi le famiglie, le quali vogliono in fine rifarsi a pregiudizio dell'interesse del re e dei particolari.</p>
<p>Nelle mani di questi di <hi rend="italic">roba lunga</hi> e dei finanzieri, sono
riposti li tesori, in questi sono le ricchezze ed il denaro del
regno, avendo alcuno d'essi milioni d'oro.</p>
<p>Il re, nella cui disposizione non sono più questi carichi,
non ha modo di riconoscere chi lo servi bene, nè di premiare
il merito di chi vale; ed essendo levata la speranza di conseguir
utile ed onore, che è quella infine che dà spirito ad ognuno e
che invita alle fatiche ed alli travagli, restano molti mal contenti, le persone ne' loro servizii tarde ed alcuna volta poco
fedeli.</p>
<p>Da questi tre capi avrà potuto conoscere la Serenità Vostra
li contrari che s'oppongono alle grandezze, ricchezze ed alla potenza del regno di Francia. Ora passerò a considerare da quali
cause nacquero le ultime commozioni di quel regno. </p>
<p>Ucciso Enrico IV nominato il grande, re di singolare virtù, valore e fortuna, che fu temuto, obbedito ed amato, nel
colmo delle sue grandezze, non essendovi stato alcun altro che
con maggiori difficoltà pervenisse alla corona, nè la possedesse
con più assoluta proprietà di lui, quando appunto si trovava armato per eseguir imprese ben degne del suo invitto e glorioso
animo, venne accusato un signore grande di corte partecipe di
tal parricidio, ma in effetto da quello che fin allora si potè avere
con diligentissime inquisizioni, si conobbe esser quello proceduto
dal furore indiavolato di un uomo maledetto che si portò da se a
simile azione detestanda. Io da ministro molto principale e che
certamente poteva saperlo, ho inteso che era la risoluzione del re
di passare in Italia con esercito molto potente, che di già trovavasi
in piedi, per far l'acquisto dello stato di Milano, al quale mentre
l'Eccellenze Vostre fossero anch'esse concorse, voleva le ne restasse una parte, ed al duca di Savoia il rimanente, cedendogli
esso però quello che tiene di là dei monti, e mentre gli fosse riuscita facile l'impresa pensava di passar a Napoli, per far anco
quell'acquisto per la Chiesa, poichè constando per gli esempi
passati quanto fosse difficile ai Francesi mantenere stati in Italia, 
vedeva non esser miglior mezzo, per levare agli Spagnuoli il modo di riprenderli una volta che ne fossero spogliati, che investirne i principi naturali medesimi di quella provincia, i quali
avrieno potuto con maggior facilità conservarli. </p>
<p>Lasciò il regno in pace, obbediente e con molto denaro, li
principi senza autorità, seguito e potere; e subito fu dichiarata dal
parlamento di Parigi la regina reggente; non era in corte il principe di Condè di già partito per li disgusti ricevuti dal re, e trovandosi ogni altra persona confusa da così improvviso e subito
accidente, non vi fu opposizione nè contrasto per riconoscerla
ed obbedirla per tale. Ritornò di subito il principe, il quale trovandosi impoverito, con molto debito, e maggior parte del suo
impegnato perchè il re lo teneva molto ristretto, non vide allora
come potere, sebbene veniva da molti stimolato, mettersi in istato
di aver quella parte nel governo, che come primo principe del
sangue gli spettava; dove solo attese ad accomodare le cose sue
procurando di aver grandi pensioni, donativi ed infinite autorità
che non gli furono difficili da conseguire, contentandosi di non
sorprendere sopra l'autorità della regina, e ciò si facilitò anco
assai, perchè volendosi donare alla marescialla d'Ancre ed arricchirla, non si poteva farlo senza compiacere anco degli altri, in
modo che si principiò ad allargare la mano con ognuno così profusamente e senza misura, che si sono non solo consumati nel
corso di cinque anni li sei milioni d'oro riposti dal re nella Bastiglia, ma fatti grandi debiti, e di molto intaccate le entrate degli anni susseguenti. Erano tenuti li principi dal re in soggezione
tale, che non potevano alcuna cosa, volendo che il loro carattere
non li servisse loro ad accrescer in conto alcuno di autorità, anzi
le grazie dimandate per loro mezzo erano sempre negate, donava
poco e dava loro occasione di spendere molto, e li manteneva 
artificiosamente in continua divisione fra loro. </p>
<p>Il principe di Condè si ritrovava sempre in bisogno e senza
denaro, dove all'incontro prima d'entrar prigione colle pensioni
del re, che gli restano ora sospese, aveva centocinquantamille
scudi all'anno da spendere. </p>
<p>La casa di Guisa indebitata allora ed impoverita, deve al presente tener d'entrata intorno trecentomille scudi. Così tutti gli
altri hanno accresciute le lor fortune e rendite con governi, pensioni, donativi ed altri proventi.</p>
<p>Con simili mezzi ha procurato la regina di conservarsi intieramente tutta l'autorità nella sua reggenza, non considerando
che ciò era un impoverir la corona per arricchir quelli, la potenza dei quali dovevale esser sempre sospetto. </p>
<p>Con un altro fondamento fu consigliata la Maestà Sua di
stabilire in se stessa il comando, e nel regno la pace, che fu di
procurare di star bene cogli Spagnuoli, acciò abbracciata l'opportunità dello stato del regno non le movessero le armi, ovvero,
coi soliti loro mezzi, non suscitassero gli umori mal disposti, che
senza il loro fomento non potevano aver grandezza e gran forza,
onde non ricevendo molestie o insidie da essi pareva si mettesse
in istato di non poterne avere d'altra parte; concetti portati non
solo dalli ministri del governo per conservarsi in autorità, ma da
quelli anco del pontefice, stimando che l'unione delle corone
fosse grandemente profittevole alla cristianità.</p>
<p>S'aggiunse nella regina il desiderio d'accompagnar degnamente li figliuoli, onde cominciò dar orecchio alli matrimoni ed
alleanze con Spagna, le quali maneggiarono così secretamente
che prima furono conclusi che se ne sapesse in corte la trattazione, e con tanto ardore s'è precipitata la Maestà Sua ad eseguir ciò che pareva a lei di non poter esser mai sicura se non si
effettuasse. Quanto abbia spiaciuto all'universale dei Francesi quello che pubblicato se ne è detto e scritto, sarebbe impossibile il rappresentarlo, ma sopra tutti gli altri, gli Ugonotti ne
hanno esclamato e protestato. </p>
<p>I principi coll'occasione di questo pubblico scontento, impazienti ormai di veder passar più oltre l'assoluto dominio della
regina, ed ambiziosi d'accrescer in autorità, stimarono opportuno il tempo di far le loro condoglianze, domandando regolazione a molti disordini del governo, alla quale vedendo non
volersi venire, presero pretesto di moversi per servizio del re;
s'assentarono di corte, e cominciarono ad armarsi, sorprendendo qualche luogo, ma ricevute diverse soddisfazioni se ne ritornarono.</p>
<p>L'anno passato ripigliarono le stesse cose, s'allontanarono
di nuovo dalla corte, armandosi e ritrovando già gli umori pronti. S'unirono con gli Ugonotti, fecero un partito così forte che
non poterono essere impediti i loro progressi, onde dall'esercito
del re s'acquistarono somma riputazione, essendo però il tutto
guidato dal duca di Bouillion gran capitano, uomo di buon parere
e di magnanime risoluzioni. Guastarono e distrussero, quelle due
armate nel poco tempo che stettero in piedi, infiniti luoghi, facendo stragi immense col ferro e col fuoco, perchè con stile non
diverso procedevano le milizie del re da quelle de' principi ad
estorsioni e rovina dei popoli: e se fosse lungamente continuata
la guerra, non è dubbio che si sarebbe ridotto il regno a grandi
miserie e calamità; alle quali convenendo ovviare la Maestà Sua
fu costretta di accordare la pace con condizioni onorevolissime
per il principe e di tanto pregiudizio alla dignità della corona.
Fu però difficile il ritorno del principe con gli altri in corte, ripieno di timore di non cadere in quelle disavventure nelle quali
poi quando meno pensava è incorso; ma in fine assicurato non
solo da quelli che s'interposero nell'accomodamento, ma anche
dalle loro Maestà, vi si condusse, con somma aspettazione di
ognuno ed altrettanta riputazione sua. Entrò nei consigli, principiò a maneggiar gli affari più importanti del regno; s'avvide
però in pochi giorni esser molto minore la sua autorità in disporne, di quello ch'egli s'era supposto, ovvero che gli fu promesso,
in modo che poco contento si lasciava intendere con ognuno, mostrando la sua mala soddisfazione, e proferendo concetti coi quali
appariva aver egli in animo di tornare alle cose di prima. Si trovarono diverse volte secretamente li principi insieme conferendo
il poco frutto che avevano cavato dalle loro passate mosse, continuando tuttavia li disordini, e peggiori ancora, senza alcun loro
avvantaggio, attribuendo tutto alla marescialla di Ancre ed al marito, come quella che dispone intieramente della volontà della regina. Stabilirono in diversi congressi di voler in ogni  modo liberarsi da questi nominati da loro tiranni del regno, si disse anco,
che vi fossero più alti disegni a pregiudizio delle loro Maestà, ma
pare che ciò non venga confirmato, se non da quello che per mostrar le cause della prigionia del principe si è divulgato; e mentre disponevano queste pratiche, ne fu avvertita la regina, che
consigliata cogli interni suoi, venne alla risoluzione di fermar il
principe, come sarebbe seguito anco di Mayenne, Vendo3me e
Bouillion se si fossero trovati allora nel Louvre, e non avvertiti
quasi nell'istesso punto che poterono ritirarsi. Si dubitò che da
questo potesse seguire gran rivoluzione nella città di Parigi, a
che fu ovviato dalli buoni ordini dati alli capi del popolo per contenerlo in officio, il quale infine si spinse a sfogare il suo sdegno
e furore contro la casa del maresciallo d'Ancre, svaligiandola e
rovinandola affatto, con rabbia non più vista.</p>
<p>Ora sta il principe prigione per non doverne uscire di gran
pezzo; gli altri si sono accomodati nel modo che già pochi giorni si è inteso, e per finire questa parte dirò che lo aver allargata
la mano nell'accrescere li comodi alli principi e resili più potenti
con dar loro pretesto tale, che non solo ebbero modo facile d'unirsi con quelli della religione, ma anco la maggior parte della
Francia che non poteva tollerare queste parentele con Spagna,
sono state le cause di queste ultime commozioni: le quali benchè
paiono ora accomodate non è però che presto non possano ritornare alli stessi emergenti, e sino che il re non sia in età ed in cognizione di poter egli operare quello che è necessario, se ne può
star del continuo con timore nell'incostante e varia natura dei
Francesi, perchè non mancano pretesti, e de' malcontenti sempre
ve ne sono, poco si punisce, e dalle composizioni ne cava migliori
vantaggi chi ha avuto meno ragione.</p>
<p>Io considererò anco alla Serenità Vostra, che oltre esser
stati questi matrimoni soggetto principale delle discordie del regno, hanno prodotto anco delli effetti poco buoni, negli interessi
de' principi sebben congiunti ed affezionati a quella corona; non
per altro non si diede aiuto al duca di Mantova nipote della Maestà Sua, che professa una somma osservanza e dipendenza verso
di lei, e al quale fu promesso di farlo, e presa anco risoluzione
di eseguirla, che per non disgustare il cattolico, nemico di vedere
le armi francesi in Italia. Per l'istesso rispetto il duca di Savoia
combattuto dagli Spagnuoli, ridotto in gran pericolo di perder
lo stato, e l'Italia la libertà con tanto pregiudizio della Francia,
non solo non fu soccorso, ma con severissimi ordini proibito ed
impedito di poter ricevere da quella parte alcuna difesa. </p>
<p>Brandeburg similmente per gli affari di Cleves, ha incontrato le medesime difficoltà, ed in fine le opposizioni che si sono
fatte alle trattazioni di lega della Serenità Vostra coi Grigioni,
hanno avuto il loro principal riguardo al non dar dispiacere agli
Spagnuoli soccorrendoli; insomma essendosi posto da chi governa per massima ferma di voler in ogni modo la pace, benchè dannosa, poco degna, e che priva la Francia ne' tempi presenti di
aver quel giusto equilibrio nell'Europa per il quale si è fatta estimare sin ora da ognuno: non vogliono non solo contender, ma
nè anco contravvenire alla volontà e gusto degli Spagnuoli; ed il
persuadersi, ben che ardesse l'Italia nelle guerre con pericolo di
esser oppressa dall'altrui potenza, che i Francesi si muovano con
altro che con officii e ambasciate, è vanità il crederlo non che
aspettarlo: ed i Spagnuoli conoscendo che i Francesi non possono
o non vogliono passar più oltre, poco stimano le loro interposizioni e niente li muovono. Conoscono quanto è debole il governo
d'una donna, quanto pericoloso l'esser il re giovine, quali e quanti siano li rumori nel regno, li pensieri dei principi, la poca fede
de' sudditi, e la disobbedienza quasi in ognuno, onde si fanno lecito l'arrogarsi l'arbitrio non solo di questa provincia, ma della
cristianità tutta. Sillery è uno dei consiglieri che più e meno trovasi in autorità, secondo che sa trattenersi colla marescialla di
Ancre. Da questo dipendono Barbino e Mangot, da' quali si stabiliscono prima le risoluzioni, e poi riferite alla regina, lei le pronunzia e fa che si eseguiscano, essendochè in essa sola è riposta
ogni potestà, la quale sebbene veniva esercitata anco nel tempo
della sua reggenza con ogni più piena volontà, con tutto ciò non
pareva così assoluta com'è al presente che l'istesso re glielo ha
trasmessa, facendosi ch'egli ora parli, e sotto il suo nome e comandamento escano tutti gli ordini; e se bene molte cose si portino nel consiglio dove intervengono li principi ed officiali della
corona, sono però prima passate e determinate alla consultazione
di quei ministri, dai quali in fine dipende assolutamente il governo, e si conoscono tutti secondare le voglie di Spagna, sia che
stimino tale il servizio del re, oppure che vi siano portati dai loro privati affetti ed interessi.</p>
<p>Io non ommetterò di dire in questo luogo quanto grandi
sieno state le difficoltà e durezze incontrate da me nella trattazione del negozio dei Grigioni, che mi hanno potuto metter in
chiaro la disposizione de' ministri esser in tutto aliena dal favorir la lega o passaggio per l'Eccellenze Vostre, e benchè all'illustrissimo signor cavalier Giustiniano mio precessore, nel cui tempo si principiò a passar officii in questo proposito a quella corte
facessero diverse promesse, e dopo a me ancora le confirmassero,
con tutto ciò li effetti sono riusciti così contrari che hanno dimostrato esser venute alcuna volta a qualche risposta favorevole più
per l'importunità delle instanze e per non dare un'assoluta negativa, che con fine di corrispondere effettivamente al desiderio
di Vostre Eccellenze; e gli stessi contrari non dubito punto si
sieno provati dall'illustrissimo signor ambasciatore Bon, il quale
ebbe l'onore di servire per qualche mese in quel travaglioso negozio; e se con quanto è stato operato dalla sua somma virtù e
singolar prudenza non si è potuto cavar sinora gl'intieri effetti
di quanto si desidera, ben resta chiaro rendersi quasi insuperabili quelle difficoltà, mentre continua nei Grigioni un ministro di
così mala volontà.</p>
<p>Non negano che il fu re non favorisse la detta lega, ma aggiungono che ne fu ben presto pentito per li mali effetti che aveva prodotto colla disunione di que' popoli, colla fabbrica del forte
Fuentes, e colla sovversione della propria loro lega, onde a rimetterla convennero spendere gran somme d'oro. Dicono che volendo di nuovo collegarsi la Repubblica coi Grigioni, nascerebbono gli stessi disordini e peggiori ancora, non solo a pregiudizio della libertà di essi medesimi. ma a danno anco della Francia.
Non tacciono che avendo loro soli lega coi Grigioni, il compartirla con altri è un diminuire grandemente la loro autorità fra
quei popoli. Credono di tener più dipendente la Serenità Vostra
dalla corona, mentre resta a loro soli la disposizione e libertà di
quel passo.</p>
<p>Altre considerazioni si portano ancora, le quali io stimo superfluo di esporre poichè essendo tuttavia in piedi il negozio, saranno di continuo rappresentate da quelli che lo maneggiano; e
concludo che da quanto io potei comprendere, difficilmente nello
stato di cose d'allora si aveva da sperare di trarre risoluzioni
profittevoli da quella parte.</p>
<p>Ora io passerò a dir alcuna cosa della persona particolare
del re. È alienissima Sua Maestà dalla cognizione ed applicazione
agli affari pubblici; e sebbene per il più assiste alle risoluzioni
importanti, lo fa però con impazienza, nè vi contribuisce che con la
presenza sola: mostra non di meno attitudine e prontezza grande, dalla quale si può promettersi in più matura età una singolare
riuscita; ma il vedersi che così tardo va portandosi fuori degli
affetti ed esercizi puerili, perdendosi nel trattenimento dei piccoli
uccelli, cani ed altre leggerissime occupazioni, fa che si accusi
grandemente il modo della sua educazione, con dirsi nascere ciò
dall'oggetto di tenerlo lontano quanto più che si può dal governo: lo assiste solo chi dipende assolutamente dalla madre, la quale di tutti i suoi movimenti, azioni e parole ancora resta sul momento avvisata, e secondo si mutano e si traviano, o confermano
quelli che si vogliono avvanzare più del dovere, introducendosi
altri che sieno di spirito più rimessi. Ama grandemente la caccia,
travaglia e maneggia volentieri li cavalli, e lo fa con buona disposizione, e quasi di continuo sta in esercizio e s'agita in ogni
parte. Ha finiti li 15 anni questo settembre passato, nè nella persona mostra d'avvantaggio di averne. Trova non poca difficoltà
nel parlare ed è grandemente impedito nella pronuncia; ed il
vedersi da' medici che dal capo egli non trasmette alcun escremento come comunemente fa ognuno, li fa temere che moltiplicando gli umori e stillando nelle parti interne, sieno infine per
produrgli delle indisposizioni gravi. Il descrivere quali possono
essere i pensieri ed oggetti suoi sarebbe in tutto superfluo, non
conoscendosi ancor in esso azione matura. </p>
<p>Della regina madre dirò ritrovarsi in questa principessa una
singolare bontà, grande religione, animo nobilissimo, azioni
splendidissime. Non sa dissimular li suoi affetti, è risoluta, ed alcune volte costantissima in quello che determina: non avanza
però di molto le condizioni del sesso, mentre ad una così grande
ed importante amministrazione non sarebbe troppo qualsivoglia
inveterata esperienza e perfetto sapere. Assiste di continuo nel
consiglio, dà continue udienze a' ministri dei principi ed agli altri, ed ascolta volentieri ognuno, nè mai resta disoccupata dagli
affari pubblici. Sono però grandemente contrapesate le sue degne
condizioni dall'estraordinario affetto che porta alla marescialla
d'Ancre, ovvero, come vogliono alcuni, dal predominio di questa
nell'animo e volontà della Mestà Sua, essendo così assoluto e
potente, che a gusto suo la reggente fa risolvere le cose per
grandi che sieno, nè vi è alcuna cosa di conseguenza o minima,
sì pertinente allo Stato come alla casa, che non sia maneggiata da
lei, e secondo il suo volere comanda alla regina che si eseguisca;
ognuno corre a lei: da essa si procurano prima le grazie per esser confirmate per dir così dalla Maestà Sua, nè vi è persona in
corte che senza il suo favore pensi far fortuna, nè alcuno così favorito, che privo di quell'appoggio non stia in pericolo di cadere; insomma convengono passar per là tutti quelli che pretendono o dimandano, altrimenti ogni altra diligenza o fatica è perduta,
onde non le è riuscito difficile d'ingrandirsi e di arricchirsi, come ha fatto dopo la morte del fu re, che non la vedeva volontieri, e molto meno il marito, il quale ha avuto da poi il titolo di
marchese, di maresciallo, di primo gentiluomo della camera del
re, ed ora dicono tenga il brevetto di duca e pari di Francia. Ebbe il governo di Piccardia permutatogli ultimamente in quello
di Normandia, con molti altri governi, di piazze e cariche importanti, che non si sogliono conferire a' forestieri se non meritevoli per grandi e degni servizii. Venne la marescialla di Fiorenza
con la Maestà sua; è di basso nascimento, essendo figliuola di
una sua nutrice, e seguitata allora e servita dal cavaliere Concino,
prevedendo di lontano la sua grande fortuna, la ottenne infine
per moglie. È donna di spirito ed attitudine grande, e maneggia
li suoi affari con notabile avvantaggio, avendo cumulato tesori.
È odiatissima dal popolo per sapersi che col consiglio suo si governa la regina; tutti li disordini, gl'inconvenienti e quanto nasce di male nel regno ad essa viene attribuito, ed ho stimato necessario estendermi in questo, perchè possedendo tanta parte dell'animo della Maestà Sua, si può dire esser similmente grandissima l'autorità e potere che tiene nel presente governo.</p>
<p>Ha il re un fratello che conforme all'uso di Francia si chiama semplicemente Monsieur, di età di otto anni, di bell'indole e
di spirito pronto, e mostra di dover riuscire un degno principe;
e delle sorelle, oltre la maggiore maritata con Spagna, ne sono
ancora due, l'una che si tiene pratica di dare al principe d'Inghilterra, che gioverebbe grandemente per levar li sospetti, e mitigar li disgusti nati dal matrimonio con Spagna, l'altra più giovinetta assai che s'ha detto sarà del conte di Soissons, secondo
principe del sangue.</p>
<p>Tiene inoltre Sua Maestà degli altri fratelli naturali. Vi è il
duca di Vendo3me, ed il cavaliere suo fratello, il primo di spiriti
inquieti, che nelli rumori passati ha dati dei travagli e delle male
soddisfazioni alle Maestà Loro, e credesi con fatica saprà contenersi nei termini. Egli è ricco per la moglie, ha bellissimi governi ed entrate: il cavaliere all'incontro è di costumi placidi, si
scopre di molta prudenza, assiste di continuo al re, il quale senza
dubbio l'accrescerà grandemente in fortuna. Vi è anco la sorella
di questi, di già in età nubile e desiderata dal duca di Mayenne:
nascono questi di madama la duchessa di Beaufort, chiamata la
Gabriella. Della marchesa di Vernueil vi sono due figliuoli: l'uno
è destinato al vescovato di Metz di gran rendita, e l'altro essendo femmina vi dovrà a suo tempo provvedere Sua Maestà. Dalla
contessa di Moretta ebbe pur Enrico IV un figliuolo, ed una femmina da madama di Dessessar; e se fosse vissuto d'avvantaggio
il re, si può credere averebbe accresciuto molto più la prole, non
meno de' legittimi che de' naturali, solendo dire Sua Maestà che
ad ognuno di quegli che nascesse era bene fargli il suo servitore
di questi altri. Vi sono due soli principi del sangue, l'uno il prin-
cipe di Condè senza figliuoli, nè meno si può credere sia per averne dalla presente moglie, sorella del duca di Montmorency,
perchè dopo s'avvide che il fu re gli aveva affetto ed inclinazione
non sdegnata da lei, mai se è più trovato seco, anzi ha trattato ed
ha tuttavia animo di farne divorzio, ma nelle angustie che si trova non ha luogo di pensarvi.</p>
<p>L'altro principe è il conte di Soissons di 13 anni, di mirabile vivezza e singolare disposizione.</p>
<p>Restano i principi forestieri. Della casa di Lorena è il duca
di Guisa con li fratelli, e il duca di Mayenna, di Mantova, il duca
di Nevers e di Savoia Nemours. Di questi io non discorrerò ad
uno per uno per non esser di maggior tedio alle Eccellenze Vostre, solo dirò che i Guisardi sono sempre stati uniti colla regina
ed affezionati agli Spagnuoli, quanto le loro fresche azioni ne restano testimonio. </p>
<p>Gli altri sebbene sono di partito in tutto contrario, non restano però, secondo le occasioni utili ed avvantaggi che loro sono
offerti, di cambiare i loro affetti ed inclinazioni, come più volte
si è veduto nella variazione degli accidenti di quel regno. </p>
<p>Da quanto ho rappresentato alla Serenità Vostra ha potuto
intendere non meno le grandezze della Francia che il suo contrappeso, le cause dei moti del mio tempo, ed in fine lo stato presente di quella corte; ora non mi resta che aggiungerle d'avvantaggio, se non che quando arrivai a quella carica trovai l'illustrissimo signor cavalier Giustiniano con quella riputazione, credito e stima appresso tutta la corte, con la quale aveva grandemente avanzato il nome pubblico, e guadagnato a se stesso l'animo ed affezione de' principi signori e di ogni altro. Confesso che
sebbene la stretta congiunzione che tengo seco mi può diminuire
la fede nel rappresentare quanto nobilmente egli abbia sostenuto
quel ministero, non mi leva però la cognizione del suo degnissimo merito, che non devo affaticarmi in maggiormente estenderle, mentre le Eccellenze Vostre ne provano e sentono gli effetti
nobilissimi. Ho avuto da imitar assai, ho conosciuto dalla mia debolezza quanto grande sia la sproporzione, essendomi riuscito
impossibile lo avvicinarmi nonchè il giungere, dove egli così felicemente era pervenuto in aumento e della pubblica e della sua
particolare grandezza.
Lasciai l'illustrissimo signor ambasciatore Bon in corte, impiegato con una straordinaria passione ed applicazione ai negozii impostigli dalla Serenità Vostra, superando con la fortezza
del suo animo gl'incomodi del paese, quelli del star lontano dalla
sua casa, e gli altri che apporta l'età grave; e sapendo l'Eccellenze Vostre quanto grandi e meritevoli sieno le condizioni di
questo prestantissimo Senatore, da me non si deve, col non poterle rappresentare intieramente, diminuirgliele; solo dirò, che
dalle loro Maestà è sempre veduto volentieri, li ministri lo stimano grandemente e tutti i signori e grandi di corte scoprono in
lui in riflesso la preccellenza di questo Eccellentissimo Senato.</p>
<p>L'illustrissimo signor Vincenzo Gussoni, già introdotto alla
carica, aveva con sommo splendore, con grande opinione e concetto d'ognuno principiato a farsi stimare e conoscere per degnissimo ministro della Serenità Vostra, nè io dubito che dalle
prestanti, virtuose e nobili qualità di quel signore non siano le
Eccellenze Vostre per averne quell'avvantaggio nel loro servizio
che non hanno potuto ricevere dai mancamenti ed imperfezioni mie. </p>
<p>Per secretari ho avuto il signor Girolamo Cavazza che ora
serve la Serenità Vostra in questo Eccellentissimo Luogo, della
diligenza, sollecitudine e fatiche indefesse del quale è superfluo il
dirne, mentre mi assicuro che con le istesse e maggiori ancora si
farà meglio conoscere alle Eccellenze Vostre di quello io saprei
rappresentare. Ha servito con mia compitissima soddisfazione,
non solo in quel servizio, nel quale non avrei saputo desiderar
più oltre, ma in altri ancora dove ha consumato molti anni con
intiero compiacimento de' suoi rappresentanti. Fu in Roma coll'eccellentissimo signor procurator Contarini, si trovò similmente
in tutta l'ambasceria di Spagna col fu illustrissimo signor Priuli
Pietro cavaliere, che essendo poi mancato, gli restò per qualche
tempo il peso di tutta quella carica. Egli sebbene si trova con
tanti servizii e però ancora senza alcun segno della munificenza
pubblica; onde se venirà proposto alle Eccellenze Vostre di graziarlo d'un sovvenimento che motu proprio gli fu assegnato e
ballottato nell'Eccellentissimo Collegio fin dall'anno 1614 , il
quale per la sua assenza non è stato fin ora posto in questo Eccelso Consiglio, sarà effetto della loro somma benignità di riconoscere un soggetto che ben il merita, dandogli il modo di esercitare con più cuore e con maggior obbligazione lì opera e devozione sua nel servire a Vostra Serenità ed alle Eccellenze Vostre. </p>
<p>Della mia persona m'arrossisco di dire alcuna cosa, mentre
so di non aver compito in alcuna parte bene se non con l'affetto
e desiderio che è stato il più ardente che possa venire da chi si
voglia che conosca quanto grande sia il suo debito nel servire
alla patria. Il carico è riuscito laborioso, grave e difficile, e maggiormente poi rispetto alla poca attitudine e debolezza mia.</p>
<p>Ho incontrato un viaggio di otto mesi continui ripieno di
dispendii ed incomodi indicibili, per la strettezza di tutte le cose
levate dalla corte e dagli eserciti fra' quali conveniva camminare.
Mi ho trovato aver la maggior parte de' miei ammalati, alcuni
me ne sono morti, ho convenuto lasciar per il cammino diversi
cavalli; e nel mio particolare ho sentito patimento tale che solo la
bontà del Signore Iddio, e quell'ardore che aveva nel lor servizio valse a preservarmi. Mi sono astenuto da portare alla notizia
delle Eccellenze Vostre con mie lettere, simili particolari, e di supplicarla di quel benigno aiuto con che cortesemente sono stati
sovvenuti tutti gli altri loro ambasciatori, per non apportarle molestie, e non far diminuire in alcuna parte l'intiero della mia obbligazione nello spendere la vita e le sostanze nel loro servizio. </p>
<p>Se non avrò saputo incontrarmi nella soddisfazione e gusto
della Serenità Vostra, nel che però ho applicato ogni studio ed
applicazione, supplicola con ogni più umile affetto di condonarmelo, e di credere che nel rappresentarle, se bene imperfettamente, i successi e le occorrenze di quella corte, ho procurato
sempre di farlo con ogni sincerità, e con quella verità che conosceva essere di mio debito e di suo servizio, affaticandomi di
mantenermi fra quelli due partiti di corte in modo indipendente
senza apportar sospetto o gelosia agli uni nè agli altri, che restasse in cadauno l'affezione e la loro buona disposizione verso
questa Serenissima Repubblica.</p>
<p>A' piedi della Serenità Vostra è l'ordinario presente degli
argenti, solito darsi da quelle Maestà a cui serve l'Eccellenze Vostre in quell'ambasciata, de' quali vengo riverentemente a supplicarla farmi grazioso dono, acciò possi con questo pubblico testimonio della loro singolare munificenza, ricever l'onore di aver
esse aggradito l'umilissimo mio servizio. Saranno sempre in deposito per impiegarli con ogni altra mia sostanza nei comandi e
servigii delle Signorie Vostre Eccellentissime.</p></div1></body></text></TEI.2>
