<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il romanzo arturiano</title>
      <author>Rustichello da Pisa</author>
    </titleStmt>
    <extent>730 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001187</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Il romanzo arturiano di Rustichello da Pisa</title>
        <author>Rustichello da Pisa</author>
        <editor id="ed">Cigni, Fabrizio</editor>
        <editor id="ed2">Bertolucci Pizzorusso, Valeria</editor>
        <publisher>Cassa di risparmio</publisher>
        <pubPlace>Pisa</pubPlace>
        <date>[1994]</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>200</date>
    </creation>
    <langUsage><language id="ita">Italiano</language><language id="fre">Francese</language></langUsage>
    <textClass>
      <keywords scheme="CDD">
        <term>841.1 - Poesia francese fino al 1400</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>2002-02-28T00:00:00.000+02:00</date>
      <respStmt>
        <name>Patricia Frosini</name>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>2002-02-28T00:00:00.000+02:00</date>
      <respStmt>
        <name>Patricia Frosini</name>
        <name>CIBIT-Pisa</name>
      </respStmt>
      <item>Correzione linguistica</item>
    </change>
    <change>
      <date>2003-02-10T00:00:00.000+02:00</date>
      <respStmt>
        <name>Elena Pierazzo</name>
        <name>CIBIT - Pisa</name>
      </respStmt>
      <item>Codifica XML</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body lang="fre">

<div1 type="parte">
<head><add lang="codice">Il romanzo arturiano.</add>  </head>

<p>Seingneur enperaor et rois, et princes et dux, et quenz et, 
baronz, civalier et vauvasor et borgiois, et tous le preudome de ce monde 
que avés talenz de delitier voz en romainz, ci prenés ceste, et le feites 
lire de chief en chief; si i troverés toutes lez granz aventures qui 
avindrent entre li chevaliers herrant dou tenz li roi Huter Pandragon 
jusque au tenz li roi Artus, son fiz, et des conpains de la Table Reonde. 
Et sachiez tot voirement que cestui romainz fu treslaités dou livre 
monseingneur Odoard, li roi d'Engleterre, a celui tenz qu'il passé houtre 
la mer en servise nostre Sire Damedeu pour conquister le saint Sepoucre. 
Et maistre Rusticiaus de Pise, li quelz est imaginés desovre, conpilé 
ceste romainz, car il en treslaité toutes les tresmervillieuse novelles 
qu'il truevé en celui livre et totes les greingneur aventures; et traitera tot 
sonmeemant de toutes les granz aventures dou monde. Mes si sachiez  
qu'il traitera plus de monseingneur Lanseloth dou Lac et de monseingneur 
Tristain, le fiz au roi Meliadus de Leonois, que de nul autre, por ce que 
san faille il furent li meillor chevaliers que fussent a lour tenz en terre. 
Et li maistre en dira de cist deus plusor chouses et plusor battailles que 
furent entr'aus que ne trueverés escrit en trestous les autres livres, pour 
ce que li maistre le truevé eserit eu livre dou  roi d'Engleterre. 
Mes si metra li maistre une grandismes aventures tot primieremant, 
que avint a Kamaaloth a la cort dou roi Artus le sire de Logres et de 
Bretaingne. 
Ci comance le grant chevalerie dou Viel Chevalier et comant il vint 
a cort dou roi Artus. 
En cest partie dit li contes, ensint con la verais estoire les 
tesmoingne, que messire li roi Artus estoit a Kamaaloth a grant 
compangnie de rois et de barons. Et sachiez tot voiremant qui i estoient 
a celui point maint preudomes, et propremant tuit li plusor des conpains 
de la Table Reonde, et ci vos e<add>n</add> nomerai lei auquanz. 
Or sachiez qui i estoit li roi Karados et li roi d'Yr<add>l</add>ande, que 
Yon estoit només, et li roi de la Stroite Marche, et li roi de Norgalles, et 
ceaus de Norbellande, et li roi d'Outre la Marche de Gallone et li roi de 
Fra<del>n</del>s, et tant des autres rois que bien i furent quatorçe rois. Et ancois 
i estoit monseingneur Lancelot dou Lac, et messire Tristam de Leonois, 
et monseingnor Gauvain, li niez au roi Artus, et <abbr>m.</abbr> Palamidés li Paiens 
li puissant chevalier, et <abbr>m.</abbr> Lamorat de Galles. Et si hi estoient maintes 
autres preudomes, et tenoient mout grant feste ensi con se convenoit, car 
sachiez qu'il estoit le jor de la Pentechoste. 
Et quant li rois et li barons et chevaliers ont mengiés, et les tables 
estoient hostés, et il furent lavés, atant aparut devant le palleis un 
chevalier armés de totes armes. Et estoit mout grant de son cors que 
sachiez qu'il estoit si corsus que pou ne  faut qu'il n'estoit jeant. 
Li chevalier conduisoit une dame mout richemant acesmés, et si vos 
deviserai comant. Sachiez de voir que la danze estoit vestue d'un riche 
dras dorés, et en son chief avoit une corone d'or et de pieres presicuses. 
Et estoit montés sor un riche palafrois, qui estoit covert d'un riche samit 
vermoill jusqe as ongles des piés: elle ne sembloit pas dame mortiaus 
mais chouses espiritiaus. Li chevalier avoit ancois en sa conpangnie 
trois escuier, que li un li portoit son escus, et li autre son ieume, et li tiers 
son glaiviez. 
Ci dit coment <abbr>m.</abbr> Palamidés et maint autres chevalier furent abatus 
por li Viel Chevalier. 
Et quant li chevalier fu venus devant le palleis en tel mainieres 
con vos avés ö, il ne demore gramant qu'il envoie un de sez escuier, et 
le mande au roi Artus, et tel paroles con vos hoïrez. 
Li vallet a cui son seingnor avoit enchargiés la beiçonge s'en vait 
tot droitemant en la maistre sale la ou li roi Artus estoit a tel conpangnie 
con vos avés hoï. Li vallet s'en vait tot droit devant li roi Artus, cu'il bien 
connoisoit, et li dit: «Mesire roi Artus, la aval devant votre palleis est 
venus un chevalier a cui je sui, et si a en son conduit une des plus bielle 
dames et des plus vaillanz de ce monde. Et il est venus a cestui point 
<pb n="233"/>
por ce qu'il soit voiremant qu'il sunt chaienz tous les preudomes qui sont 
en trestous votre pooir et votre regnismes, il mande a toz li preudomes 
qui ci sont qu'il a amenés avech lui celle dame, por ce qu'il se veaut 
esprover en aus. Il mande a toz ceaus qui volent gaaignier bielle dame 
qu'il aillent joster a eus, et celui que l'abattira  a la terre avra 
gaaignié sa dame, qui est bien des plus bielle dame dou monde. Mais 
si vos fais savoir qu'il ne a chaienz tant des chevaliers que a la terre le 
peûssent mettre; et ce est ce que mon seingnor vos mande».  Atant se 
taist q'il ne dit plus. 
Et quant li roi Artus et toz les autres rois et barons que enluec 
estoient ont entandus ce que li vallet ot dit, il le tient a grant mervoille, 
et distrent que voiremant est li chevalier de grant hardemant.  Atant ne 
font nulle demorance, mes tot maintenant s'en vont as fenestres dou 
paleis, et ont veû li chevalier et la dame que si richement estoit acesmés, 
dont il s'en font grant mervoille, et distrent bien entr'aux que voiremant 
semblent li chevalier et la dame de [grant] valors. Et la reïne Genevre 
et maintes hautres reïnes et dames que n'avoient ausi hoï paller vont ausi 
veoir, et mout se mervillent de la dame que si richemant estoit ahornez.  
Aprés ce ne demore gramant que <abbr>m.</abbr> Palamidés se met avant, et dit: 
« Monseingnor roi, je vos di que je aime mout bielle dames, por ce je irai 
voluntier gaaignier celle, c'il vos plest ».  «Sire Palamidés», dit li roi, 
«il me plet assez que voz hi alés, et que vos gaaigniés la dame, et que 
vos mettés li chevalier a la terre, por ce qu'il reconnoise la grant 
sorcuidanse qu'il nos a mandés». Atant ne fait <abbr>m.</abbr> Palamidés nulle 
demorance, mes tot maintenant qu'il ot le conjé dou roi, il prent sez 
harmes astivement, et si i fu a lui armer maintes de preudomes. Et  
quant il fu armés mout richemant, il devalle dou palleis a la terre, et 
monte sour un buen chevalz  que son escuier li avoit aparoilliés.  
Il s'en vait ver li chevalier qui e<add>n</add>mi la place estoit, qui atendoit li 
chevalier que alaisent joster.  
Et quant mesire Palamidés fu au elievalier venus, li chevalier 
le demande qu'il est: «Sire», fait il, «Palamidés sui només, fiz sui 
Esclablor le Mesconneûs ».  « Sire », fet il, « Palamidés est vos? De voz 
ai je oï paller maintes fois, et renomés avés de buen chevalier. Mes si 
vos di que je ne vos sai a si buen chevalier que je lanse vuoille prendre 
par voz, ainz voz di que vos voz esloingnés de moi, et me venés ferir de 
toute votre force, et je vos serai quintaine.  Et se vos mes porés abattre, 
vos avrés gaaigniés ceste dame que voz veés ci. Et se vos ne avrés tant 
de pooir que vos me peûssiés abattre, voz ne me requerés plus ne de 
jostes ne de mellee; et ensi firai a toz li plusor de laienz». Et quant  
mesire Palamidés l'entent paller en tel mainiere, il le tient a grant 
desdoingne. Il li dit mout ireemant: «Sire chevalier, vos pallés mout 
hautemant, mes dou fait serés a l'esprove prochainemant; et je croi que 
vos sera mestier escuz et lance». Atant ne tienent plus pallemant, ainz 
s'esloingne <abbr>m.</abbr> Palamidés bien dimi arpant, il baisse les glaivies et urte 
chevaus de sporonz. Et vient ver li chevalier que s'estoit aparoilliés de 
son escu seulemant, car lanse ne prist il mie. Que vos en diroie? <abbr>M.</abbr> 
Palamidés vient si grant alleûre qu'il ne sembloit pas chevalier, mes 
foudre et tenpestes.  Il vait ferir li chevalier mout hardiemant, et quant 
il vient au jondre des glaivies, il le fieri sor  l'escu de toute sa force, 
et bliçe sa lance.  Et aprés le bliçemant se hurte en lui d'escu et de cors 
et de visajez si duremant que <abbr>m.</abbr> Palamidés cheï a tot son chevaus a la 
terre tiel atornés qu'il ne set c'il est nuit ou jor. Ne li chevalier ne se 
mue ne pou ne grant, ainz demore plus fermeemant que s'il fust un piler 
de marbre fichés.  
Et quant li roi Artus et tous les autres roi et baronz ont veû l'affer 
de la jostes en quel mainieres estoit alés, et ont veû tot cleremant que 
li chevalier ne avoit pris lanse, et que <abbr>m.</abbr> Palamidés estoit ensint alés a 
la terre, il s'en font tuit grant mervoille. Et dient que voiremant est li 
chevalier li plus poisant homes qe il veïssent a jor de lour vie. Et 
monseingnor Gauvain, que bien avoit veû comant <abbr>m.</abbr> Palamidés avoit 
estés abatus, et avoit oï ce que li chevalier lour avoit mandés, il n'est 
mout iriés. Il se fait maintenant aporter sez armes, et se fait harmer 
astivemant as preudomes oui i estoient. Et auant il fu bien armés et 
aparoilliés, il devalle dou paleis, et monte sour un buen chevaus que 
mout estoit fort et isniaus, et quant il est montés, il s'en vait maintemant 
ver li chevalier. Et quant il furent ensemble, <abbr>m.</abbr> Gauvain ne le salue 
pas, mes li chevalier li demande qu'il est. Et il respont come par  
<pb n="233"/>
corrus: «Vassal», fet il, «Gauvain sui apelìés, li roi Loth d'Orcanie fu 
mon pere ». Et quant li chevalier entent que cestui estoit <abbr>m.</abbr> Gauvain, 
li niez au roi Artus, chevalier preuz et vaillanz, il li dit. «Sire Gauvain, 
tot li monde vos tesmoingne a buen chevalier, [mes je]  vos di que 
je sui tel chevalier que je ne prendrai lanse par voz, ainz vos serai 
quintaine ausi con je fiz a mesire Palainidés, et se voz mes porés abattre, 
voz avrés gaaigniés ceste dame ». «Je ne sai », fait <abbr>m.</abbr> Gauvain, « ne de 
votre escuz ne de vottre lanse, mes je firai tot mon pooir de vos abatre 
tot maintenant ». 
Aprés ceste pallemant ne font nul deleamant, mes tantost 
messire Gauvain s'esloingne dou chevalier bien une archiez; il baisse 
sa lanse, et urte chevaus de sporonz, il vient ver li chevalier tant con il 
puet dou chevalz trere; il le fiert sour l'escuz de toute sa force, il bliçe 
sa lanse. Et aprés le bliçemant se hurte en lui si duremant, a ce qu'il 
trueve li chevalier si fort et si duremant fennée, &lt;qu'&gt; il convient qe <abbr>m.</abbr> 
Gauvain aille a la terre mout fellenessemant, et li chevalier demore plus 
fermeemant qu'il n'avoit fait devant. Et li roi Artus et toz les autres s'en 
font greingnor mervoille que devant, car sachiez de voir qu'il prisent tuit 
<abbr>m.</abbr> Gauvain a buen chevalier. Et la reïne Genevre et toutes les &lt;autres&gt; 
damez et damoiselles que ceste deus jostes ont veti s'en mervillent 
assez.  
Que voz en diroie? Li tierz chevalier qui hi aloit fu mesire Lamorat 
de Galles, buen chevalier et preuz et vaillanz mervillieusemant, car poi 
n'avoit en tot li monde de meillor.  Il bliçe ancois sa lanse sour li 
chevalier, mes ne le remue ne pou ne grant. Li quart fu <abbr>m.</abbr> Ghariet, li 
freres monseinguor Gauvain, chevalier de grant valor; li quint <abbr>m.</abbr> Beord 
de Gaunes; li seïsmes <abbr>m.</abbr> Yvain, le fiz au roi Hurien;  li septisme 
<abbr>m.</abbr> Sagremor le Desereés, li otismes <abbr>m.</abbr> Blioberis de Gaunes; li novismes 
<abbr>m.</abbr> Siguradés, chevalier de grant renomees; li disismez Separ, li frerez 
de <abbr>m.</abbr> Palamidés, li meillor ferior de lanse que l'en trovasse ne pres ne 
loing; li hunçismes <abbr>m.</abbr> Hestor de Marés, li freres <abbr>m.</abbr> Lancelot dou Lac, 
que ausi estoit mout buen josteor; li doçismes messire Givret de 
Lanbelle. Tuit cist chevaliers, que doçe furent, alent tuit les uns aprés 
les autres a ferir sor li chevalier, et a toz fu li chevalier quintaine, et tuit 
li bliçent lour glaivies sovre, ne de selle ne le remuent pas. Ancois de 
cist doçe chient bien li nof, dont il n'a grant noisse par toute la cort, et 
s'en font grant mervoille, et dient que cestui ne est mie chevalier, mes 
foudre et tenpestez. 
Coment monseignor Tristan fu abatus por le ansien chevalier. 
Quant monseingnor Tristan ot veû tant de sez conpangnons 
aler a la terre, et propremant de ceaus qu'il priçoit tant de chevalerie, 
il n'a grant ire, il ne se puet plus tenir. Il dit: «Or aille comant il pora 
aler, car je irai joster au chevalier pour vengier la honte mes conpangnons 
se je onques porai. Neporquant je puis bien dir seûremant qe cestui est 
le meudre chevalier dont je hoïsse paller en tote ma vie». Atant se fait 
armer hastivemant, et s'i fu a lui armer maint rois, et li roi Artus meïsmes 
et <abbr>m.</abbr> Lancelot l'aïdent armer. Et quant il fu bien armés et aparoilliés, 
il devalle dou paleis a la terre et monte sour un buen cheval fort et 
isniaus, ils'en vait ver li chevalier. Et <abbr>m.</abbr> Tristan, qui mout estoit cortois 
 chevalier, il le salue tantost qu'il fu a llui venus. Li chevalier li 
tent son salus bien et sajemant, et le demande qu'il est.  «Sire», fet il, 
«Tristam de Leonois m'apellent ceaus qui me connoissent». «Hay5, sire 
Tristan», fet il, «vos soiés li tres bien venus ensi con li tneudre chevalier 
dou monde. Et vos di voiremant que je refusast voluntierz la jostes de 
voz, pour le grant bien que l'en dit par tot li monde de vos.  Mes ma 
dame qui la est, a cui je sui, mez ha defendus que je ne refuse jostes de 
nul chevalier de la meison li roi Artus. Mais je firai tant por le amor 
de l'aute chevalerie que vos avés en voz; vos firai je tant d'onor que je 
prendrai mon glaivies». Atant apelle un de sez escuier, et se fait 
baillier un buen glaivies cort et gros. Atant se esloingnent les uns da 
les autres bien une harpant. 
Et quant li roi Artus et toz les autres rois et baronz et dames que 
veont esloingner li chevaliers, il crient tuit a une vois: «Or poira l'en 
veoir bielle jostes. Car ce est <abbr>m.</abbr> Tristan de Leonois qui vait joster au 
buen chevalier! ». Et quant li chevaliers furent esloingnés, il ne font nul 
deleanient, mes tot maintenant baissen les glaivies, et mistrent chevaus 
a sporonz. Et vient les un ver les autres de si grant allegre qu'il senbloit  
que la terre se deûst fondre desot eaus, car li chevaus estoi<add>en</add>t fort et 
isniaus, et li  chevaliers qui desus estoient sont preuz et puissant; il 
venoient si hardiemant qu'il semble foudre et tenpestes. Et quant il se 
<pb n="234"/>
vienent au jondre des glaivies, il se trefierent sour l'escus de toute lour 
force.  <abbr>M.</abbr> Tristan  bliçe sa lanse, et li chevalier fiert lu si 
roidemant qu'il li perce li escuz et li auberz, et li met le fer dou glaivies 
parmi l'espaulle senestre, et li fait une grant plaie. Et le porte a la terre 
tel atornés qu'il ne mue pié ne main, ainz gist a la terre tiel atornés con 
c'il fust inorz. Et li chevalier s'en vait houtre parformir son poindre. Et 
quant tuit ceaus que a le fenestres estoient ont veû <abbr>m.</abbr> Tristan en tel 
mainiere geçir a la terre, il lievent le cri et la noisse si grant que l'en ne 
hoïst le Deu tonant. 
Comant li roi Artus et monseignor Lancelot furent abatus por li Viel 
Chevalier. 
Et monseingnor Lancelot, qi voit tant de sez amis a la terre, et 
voit ancois <abbr>m.</abbr> Tristan son cier amis que ensi giçoit a la terre qu'il 
sembloit mort, il a si grant ire car pou qu'il ne muert de duel. Il dit car, 
tot soit li chevalier li plus puissant homes dou monde et que plus est da 
redouter, si se veaut il avant mettre en aventure qu'il ne prochacast de 
vengier la honte sez conpangnons; car se il ne feïsse son pooir, l'en le le 
poroit torner a coardie. Atant se fait aporter sez armes, et se fait armer 
astivemant, et si i furent a llui armer maintes preudomes. Et quant il 
fu armés bien et richement, il desmonte le degré dou palleis, et monte 
sour un buen chevaus, et s'en vait ver li chevalier. Lors se lieve grant 
cri par toz ceaus qui le voient aler, et dient: «Or poira l'en veoir 
monseingnor Lancelot a l'esprove dou buen chevalier!». 
Et quant <abbr>m.</abbr> Lancelot fu a llui venus, il le salue, et cil li rent son salus 
 bien et cortoisemant. «Sire», fet li chevalier a <abbr>m.</abbr> Lancelot, «qui 
est vos que joster volez a moi?». «Sire», fet il, «Lancelot dou Lac sui 
només, fiz fui au roi Band de Benuie». Et quant li chevalier entent que 
cestui estoit <abbr>m.</abbr> Lancelot dou Lac, li tres buen chevalier, et qu'il estoit 
l'ome au monde cui il plus avoit hoï nomer de haute chevallerie, il li dit: 
«Haï, sire Lancelot! Mout est grant la renomee de vos par tot li monde, 
et si voiremant m'aït Dex con je avoie grant desirier de joster moi a voz, 
et la Deu merci li tens en est venus. Et je firai bien tant par voz con je 
fis par <abbr>m.</abbr> Tristan, car je josterai a vos a lanse ».  «Sire chevalier», dit 
mesire Lancelot, «vos m'avés demandés mon nom, et je le voz dit 
cortoisemant, et pour ce voz pri por amor de chevalerie que vos me diés 
votre nom et votre estre». 
«Sire Lancelot», fait li chevalier, «mon nom ne poés vos 
savoir, qu'il m'est defendus a cestui point que je ne le die ne a voz ne 
a autres a ceste fois.  Mez je vos di qu'il ne alera gramant de tenz que 
voz savrés mon nom, mes si vos di que voz ne i avrés gueirez preu quant 
ce sera». Et quant mesire Lancelot hoï ensi paller li chevalier, et voit 
qu'il ne li veaut dir son nom, il s'en souffre atant. Il ne font nul 
deleament, ainz se esloingne les uns da les autres, il baisen les glaivies 
et hurten chevaus de sporonz, il vienent les un ver les autres les glaivies 
baissiez si grant alleûre qu'il semblent vent. Et quant il vienent au 
jondre des glaivies, il se trefierent sour l'escus de toute lour force. 
Mesire Lancelot bliçe sa lanse, et li chevalier fiert  lui si 
roidemant qu'il ne remaint &lt;ne pour les escus&gt; ne pour les auberz qu'il 
ne li mette le fer dou glaivies parmi le pis, et le porte a la terre mout 
fellenessemant, et l'enavre mout en parfont. Et li chevalier s'en passe 
houtre parfornir son poindre, et <abbr>m.</abbr> Lancelot giçoit a la terre ausi pasmés 
con c'il fust trepassés dou seicle. Et quant li roi Artus et toz les autres, 
et madame la reïne Genevre, et toz les autres dames que ce ont veû, se 
il avoient fait devant grant cri et grant noisse, ore a cestui point la font 
il assés greingnor pour le amor monseingnor Lancelot, qu'il avoient 
doutte q'il ne fust mors.  
Atant demande li roi Artus sez armes que l'en li aport 
maintenant. Et quant la reïne Genevre voit que son baron demande sez 
armes, elle s'en vient tantost a llui, et se laisse cheoir a sez piez, et li dit: 
«Ha, mon seingneur, merci, pour la douce Mere Deu, aiés pitié de voz 
meïsmes! Et que est ce que vos volés fere? Volés vos aler a votre mort? 
Or ne veés voz que tant preudomes sunt alés a la terre por le chevalier? 
Et voz volés encore aler a vottre mort? Je vos di voiremant que se vos 
hi alés, que je mes ocirai a mes deuz main! ». Li roi la fait hoster devant 
lui, et dit qu'il ne s'en remanderoit pour rien dou monde. Et quant tuit 
lez autres rois et baronz que voient que lour seingnor li roi Artus velt aler 
voiremant a joster au buen chevalier,  il li distrent tuit: «Sire, 
sachiez de voir que voz volés faire chouçe de nonsaichant, car un tel 
home con vos est, et que tant gent remirent a vos, et voz vos volés mettre 
en si grant perils con d'aler joster a celui ou tant preudomes hont fallis,
<pb n="234"/>
et que vos poroit si mescheoir a cestui point que tot li monde n'avroit 
domajes». 
«Seingneur», dit li roi, «sachiez tot voiremant que je ne m'en 
remandroie pour rien dou monde, ne par toute ma terre». Lors jure tant 
con il puet jurer qu'il ira tot maintenant, et comande mout ireemant que 
l'en li aport tant tost sez armes.  Et quant ceaus virent la voluntés lour 
seingneur, il convient qu'il faicent son comandemant, et li aporterent 
herament sez armez, et l'arment au miaus qu'il puent. Et quant li rois 
et li barons virent armer li roi Artus lour seingnor, toz les autres quatorçe 
rois se font armer a grant hastesse pour fere conpangnie au roi. Et quant 
il furent armés bien et richemant, il devallent tuit dou paleis, et montrent 
tuit en lour chevaus. Et quant il furent tuit aparoilliés et armés, li roi 
Artus se met a aler tot seul ver li chevalier, mes nul de li autre ne i ala 
pas a cestui point. Et quant les genz virent aler li roi, lour seingneur, 
a si grant perilz con d'aler joster au buen chevalier, il n'ont grant doutte 
et grant peor, et prient tuit nostre Sire et sa douce Mere que le defent de 
mecianse, et qu'il le rent eaus sain et haitié. Et les dames que  a 
le fenestres estoient preurent tote de pitié, et prient toute Deu et sa Mere 
qui le defent et gart. 
Mes la reïne ne puet pas souffrir qu'elle voie son baronz aler a si 
grant aventure, ainz s'en ala en sa chanbre, et se get sour son lit mout 
desconfortee, et mout demenoit grant duel et mout se deme<add>n</add>t. Et 
ancois avroit fait pis se ne fussent les autres dames que ne la <add>la</add>issent, 
ainz la reconfortent duremant. 
Et quant li roi fu au chevalier venus, il ne le salue pas, ainz li dit 
mout par corrus. «Es tu fentesmes ou enchantemant, qui estes venus par 
tot mon ostel mettre a bonte?».  «Et comant», fait li chevalier, «es tu 
donc sire de cestui hostiaus?».  «Voirement en sui je sire», fet il.   
«Donc est vos li roi Artus?» fait li chevalier. «San faille sui je Artus 
roi de Brettaingne, que te firai honte et desnor!»  Et quant li chevalier 
soit certainemant que cestui estoil messire li roi Artus, celui qui est 
tenus au plus preudomes dou monde, il li dit mout cortoisemant: 
«Mesire roi Artus, voz ne avés pas raison de fere moi honte ne desnor 
con voz dites. Car sachiez de voir que je fui grant amiz dou roi Huter 
Pandragon votre pere, &lt;et si fis jadis plus pour lui que pour nul autre 
chevalier de son ostel; et pour l'amour de votre pere&gt; voz di je que je 
aime assez vos. Et voluntierz refusastes la joste de vos se je peûsse, et 
vos rendisse mon espee. Mais si voi<add>r</add>emant m'aït Dex, et me done 
bone sentence le jor beneoit, comant je ne puis, mais josterai a voz contre 
ma voluntez».  
Quant li roi Artus entent ensi paller li chevalier, et que fu amis son 
pere, il pense tot maintenant que ce  soit aucun ansien chevalier 
de ceaus de &lt;la&gt; maison son pere, et por ce dit qu'il veaut connoistre li 
chevalier, s'il onques puet. Lors &lt;li&gt; dist: «Sire chevalier, vos m'avés 
fait entendant que fustes amis mon pere, et encor me dites qui estes moi; 
mes malemant me l'alés mostrant, car estes venus par tot mon ostel 
mettre a honte!  Mes totezvoies, por ce que vos dites qui estez mon amis 
et de mon pere, voz pri je que voz mez diés votre nom et votre estre».  
«Sire roi», fet li chevalier, «sachiez de voir que mon affer ne metra a 
honte votre hostiaus, car quant voz savrés le fait votre cort n'avra henor, 
et non desnor.  Mes mon nom ne mon estre ne poés savoir a cestui point, 
mais je vos di que je le vos firai savoir avant gramant de tenz, et voz pri 
tant con je poroie prier a mon amis et a mon seingnor que ne voz en poise 
de ce que je vos ai escondit mon nom et mon estre». 
Et quant li roi voit qu'il ne puet enprendre le nom ne l'estre dou 
chevalier, il ne li tient plus pallement, ainz se esloingne de lui tant con 
il fu convenabie. Li chevalier, quant il voit que li roi Artus s'estoit 
esloingnez por joster a llui, il dit contre son cuer que pour henor de la 
roiautés, et por coi il set qu'il est mout preudomes et homes de si grant 
valor, li fira il tant d'onor qu'il jostera a llui a lanse. Et atant s'aparoille 
de la joste.  Et quant li roi et li chevalier furent aparoilliés, il ne font 
nulle demorance, ainz hurte tot maintenant. Et vient li roi les glaivies 
baissiez  tant con il puet dou chevaus trere. Il vienent andeus 
mout hardiement, et quant il vienent au jondre des glaivies, il se 
trefierent sour l'escu de toute lour force. Li roi bliçe sa lanse, et le 
chevalier fiert lui si roidemant qu'il le porte a la terre mout fellenessemant, 
et li fait une grant plaie e<add>n</add>mi le pis. Et s'en vait houtre parfornir son 
poindre. 
Et quant tuit les autres rois et baronz et chevaliers er reïnes 
et dames et damoiselles virent li roi Artus lour seingnor geçir sour la 
terre en tel meinieres, il quident tot voiremant qu'il soit mors. Il ont tuit 
ci grant deulor car pou qu'il ne morent de duel; il battent lour paume 
<pb n="235"/>
ensemble, il lievent un cri et la noisse ci grant que l'en ne oïst le Deu 
tonant. Et <abbr>m.</abbr> Gauvain et <abbr>m.</abbr> Lancelot et <abbr>m.</abbr> Tristan, et autres chevaliers 
assez qui avoient estés abatus, que ja s'estoient relevés, quant il virent 
le lor seingneur geçir en tel mainiere, il ont doutance qu'il ne soit 
desviés. Il s'en vont heramant celle part, et li hostrent li heume de chief 
pour acoillir le vent. 
Et li roi ovri les iaux et getent un grant souspir de cuer parfont, et 
puis dit: « Ha, Sire Deu, aïde moi!». <abbr>M.</abbr> Gauvain et maint hautres le 
demandent comant il se <add>se</add>nt. «Seingnor», fait li roi, «sachiez tot 
voiremant que je sui enavrés duremant, et vos di que en tote ma vie je 
ne fui si aspremant encontree.  Et voiremant ce cestui est chevalier 
terreine, dir poés seûremant qu'il est  li meillor chevalier et li plus 
puissant qe fust iamés veûe. Mais san faille je ne croi qu'il soit 
chevalier, mais foudre et tenpestes, car nos peon dir tot seûremant que 
voiremant avon noz trevés a cestui point tiel chevalier qui passe de joste 
tuit li chevalier que jamés portassent armes ansienement ne novellemant. 
Et se il est si buen chevalier as brand comant il est de lanse, il se puet 
bien tenir qu'il est celui que ne a per eu monde». 
Atant qu'il parloient entr'aus dou chévalier, atant es vos venir 
li roi Karados, arraés de toutes armes mout richeinant ci acesmés bien 
a mainieres de roi. Et li roi Artus ci mesire Lancelot ci toz les autres 
qui enluech estoient le connoissent bien, il distrent entr'aus: «Veés ci 
venir li roi Karados qui nos vient fere conpangnie». 
Que vos en diroie? Li roi Karados, que bien avoient veû que li 
chevalier avoit tant preudomes mis a la terre, il s'en vait ver lui con grant 
doutte. Et quant il fu a lui venus, li roi Karados le salue mout 
henorablemant; li chevalier li rent son salus assez sofissianmant, et por  
ce qu'il voit qu'il estoit si richemant acesmés, pense il bien qu'il soit 
homes de grant valor. Il li demande qu'il est. «Sire», fait il, «li roi 
Karados m'apellent celz qui me connoisent». Et quant li chevalier 
entent que cestui est li roi Karados, il dit encontre son cuer que por henor 
de la roiautés se jostera a eus as glaivies, ci li dist: « Et comant, sire, est 
voz roi?». «Oïl voir», dit li roi, «et toz ceaus que voz veés la montés et 
 armés, que volent joster a vos, sunt ausi rois». Aprés ceste 
paroule il ne font nul deleaiemant, ainz se esloingne les uns da les 
autres, il baissen les glaivies ci se vienent au ferir de sporonz mout 
hardiemant. Et quant il vienent au jondre des glaivies, il se trefierent 
sour l'escuz de toute lour force.  Li roi Karados bliçe sa lance, et le 
chevalier le fiert si roidement qu'il le porte a la terre mout fellenessemant, 
ausi con il avoit fait &lt;de&gt; les autrez, enavrés mout duremant. Et li 
chevalier s'en passe houtre parfornir son poindre. 
Et aprés ce que li roi Karadoz ot estés abatus, il ne demore grament 
qu'il hi vieni li rei Yon d'Yrlande, armés et montés mout richemant.  
Il ala joster au chevalier, et bliçe sez glaivies, et li chevalier fait de lui 
tot autretel con il avoit fait de les autres, car il le porte a la terre enavrés 
a mort. Et puis hi ala li roi Aguisanx d'Escoce, ci autretant hi gaaigne 
con avoient fait les autrez, car il fu abatus a la terre mout durement 
enavrés.  Que voz en diroie? Sachiez tot voiremant que quant tuit li 
quatorçe rois qui pristrent lour armes avech li roi Artus, tuit alent joster 
au chevalier, ci tuit bliçent lour glaviez sour lui, mes de selle ne le 
remuent ne pou ne grant. Et li chevalier les abati tuit a la terre mout 
cruelmant, car sachiés tout voiremant qu'il estolent tuit li plusor d'eaus 
enavrés duremant. Et quant li chevalier ot abatus tant entre rois et 
barons et hautes homes con je voz ai contés, et il demore puis une grant 
pieces pour veoir se nul venist plus avant pour joster.  Et il voit que nul 
 hi venoit, il se hoste son escuz de cuel, que bien estoit de la moitié 
greingnor que ceaus des autres chevaliers, ci estoi mipartis de blanc et 
de noir, et le baille a son escuier, ci les glaiviez ausint. Et puis s'en 
vient la ou li roi Artus estoit con tuit ceaus qu'il avoit abatus. 
Et atant paroule, ci dit: «Sire roi Artus, sachiez de voir qu'il 
a plus de quaranz anz que je ne portai armes, mais ai demorés mout en 
repoust, et si sachiez que je ai passez plus de cent vins anz d'ages. Mes 
je avoie granz desirier d'esprover votre chevalier avant que je dou seicle 
trepassastes, pour ce qu'il avoient grant renomee de chevalerie par toz 
li monde. Et por ce avoie je voluntés de voir le pooir des chevaliers de 
cestui tenz, pour savoir li quelz estoient meillor chevalier, ou li ansienz 
ou li noviaus. Preuvés l'ai, la Deu merci, et vos fais certain d'une 
chouçe: que je connuit jadis tiel deus chevaliers, qui trepassés sunt 
ansienement, que tuit li chevaliers que sunt en votre hostiaus a cestui 
point, por coi il fussent jusque en ducenz, il les avront tuit mis a la terre 
les uns aprês les autres. Et si vos nomerai ci li quelz furent ceaus deus: 
li un fu mesire Ector le Brun, cestui fu li ainznés, et cestui fu bien parfeit 
<pb n="235"/>
chevalier et puissant et preudomes, le plus que fust a son tenz eu monde. 
Les autres fu Galeot li Brun, que fu fiz de <abbr>m.</abbr> Ettor; voiremant cestui san 
faille fu bien chevalier de grant valorz, bien le meillor de toz le seicle a 
son tenz. Des autres assés ne voz di je,que furent des plus noviaus  
et des plus ansienz, comant fu Febuz, que de haute chevalerie passé tot 
li monde». Atant se taist li chevalier que il ne dit plus. 
«Sire chevalier», dit li roi Artus, «nos avon veû tot apertemant que 
vos est tot li meillor chevalier et li plus poissant que nos veisimes en tot 
nostre vivant, et par vos veons nos tot cleremant que li ansienz homes 
furent miaux et plus vaillent que ne font ceaus que sunt ore parmi le 
monde, et tot ensi con vos avés devisés et dit creon nos. Mais nos voz 
prion tant con nos peûsson prier a notre amis et pour henor de 
chevalerie, que vaz nos di<del>és</del> qui vos est et votre estre, car sachiés de 
voir que nos le desirion mout a savoir». «Mesire roi», dit li chevalier, 
«je vos pri pour amor qui ne vos en poise de ce que je ne vos dirai mon 
nom ne mon estre a cestui point. Mais sachiez de voir que je vos 
manderai mon nom et mon estre, et ce sera prochainemant, et sachiés 
de voir que je sui votre amis et votre bienvoillant». Et quant li rois et 
li barons que enluec estoient ont entandus la voluntés dou chevalier que 
ne se veaut descovrir de son estre, il li distrent: «Sire, quant vos ne vos 
volés descovrir votre estre et votre nom, or nos faites tant par henor de 
chevalerie et par votre bontés que vos demorés avech nos deus jorz ou 
trois, si nos assenerés li quelz furent buen chevalier ansienemant».  
«Seingnor», fait li chevalier, «sachiés tot voiremant que je ne demorai 
pas a vos a cestui point, et de ce ne vos en poise, car san nulle faille je 
ne puis autre a cest fois. Mes je vos creant loiaumant come chevalier 
que je  vos firai savoir tot mon estre, et ne passera gramant de 
tens». Atant ne fait plus deleament, mes li chevalier tot maintenant 
comande li roi Artus et toz les autres rois et baronz a Deu, et se met au 
chemin entre lui et la dame et sez escuiers, et chevauche sa voie ver la 
foreste de Kamaaloth. 
Mes atant se taist li contes un petit dou chevalier, qe bien i savra 
retor<add>ner</add> prochainemant, et torne a paller dou roi Artus et de tos les 
autres rois et baronz et quens et chevalier qui enluech estoient. 
Or dit li contes que quant li roi Artus et toz les autres rois et 
barons et chevaliers que avoient estés abatus, quant il virent que li 
chevalier et la dame s'estoient partis, il s'en aloient tuit en la maistre sale 
dou paleis. Si se firent desarmer, et mandent tout maintenant par tuit 
li buen mire que en la ville estoient. Il regardent tot primieremant li roi 
Artus, et truevent qu'il estoit enavrés duremant. Il le lavent et bendent 
au miaus qu'il puent, et distrent qu'il ne avoit garde de mort, et qu'il le 
rendront prochainemant sain et haitié. Et aprés regardent <abbr>m.</abbr> Lancelot 
et <abbr>m.</abbr> Tristan, et les autres rois et baronz, et lavent et bendent lour plaies, 
et treuvent qu'il estoient enavrés mout en parfont, mais ci distrent qu'il 
ne i avoit nul que aûsse garde de mort. 
Et quant il furent bendés et asettés, et li roi dit entre sez baronz: 
«Seingnor», fet il, «vos avés veû en cestui ior d'ui tot la greingnor 
mervoille et aventure que avennisse au nostre tens eu monde, et 
propremant a notre cort,  et dont nos en peons avoir greingnor 
mervoille. Et pri chascuns qu'il die se il set ou par nom ou par 
pensemant qui cist chevalier fu, et nepourquant je voz di tot voiremant 
que je ne puis croire qu'il soit chevalier, mes aucun enchantemant. Mes 
toutes fois il nos dist tantes chouses ansiene, et de tant viel chevalier nos 
paroles, qu'il nos done creance qe il soit chevalier terreine. Mais je ne 
puis penser qu'il soit, et por ce vos demande se nul de voz set que li 
chevalier est». Atant respondirent <abbr>m.</abbr> Lancelot et <abbr>m.</abbr> Tristan et maintes 
autres baronz et chevaliers, et distrent: «Sire roi, sachiés tot voiremant 
que de la jornee d'ui avon nos tot la greingnor mervoille dou monde.  Et 
peons bien dir tot hardiemant que nos avon hui truevés tot li meillor 
chevalier et li plus puissant, et celui que la greingnor mervoille a fait en 
cestui jorz que feïstes jamés ansienemant ne de noviaus nul chevalier.  
Et c'est bien la plus mervillieuses aventures que avenist jamés eu 
roiames de Logres, et san nulle faille ce est bien aventure de mettre en 
ecrit entres les aventures de la Table Reonde. Car tot soit elle de notre 
honte et non de notre henor, si est elle bien de mettre en cerit sour toutes 
les aventures que avenissent jamez en tout li monde. Et dou chevalier 
vos dions nos tot voiremant que nos ne savon qu'il est, ne peon quidoir 
ne penser qu'il puet estre, mez tant voz dions nos voiremant qu'il est tout 
le meillor chevalier que homes mortiaus veïssent onques  mais». 
Mout s'en font grant mervoille qu'il puet estre, et mout en tienent grant 
pallemant de cestui fait. Et li roi fist venir un clerges, et fist mettre en 
ecrit tot l'affer de ceste aventure de chief en chief. Mes le nom dou 
chevalier ne dit il pas, por ce qu'il ne le savoient mie. Mes le livre le  
<pb n="236"/>
voz nomera en avant, et sachiez tot voiremant que certe novelle et 
aventure, qui vousist regarder le tenz et les aventures qui avindrent pour 
li tens, ne seroit pas de mettre en ecrit en cief de cestui livre, por ce que 
tiel novelles sunt ecrit en cest livre aprés cest que furent assez devant. 
Mes por ce que maistre Rusticiaus le truevé eu livre dou roi d'Engleterre 
tout devant, en fist il chief de son livre, por ce qu'elle est la plus bielle 
aventures et la plus mervillieuses qui soit escrit en trestous li romains 
dou monde. 
Mes atant laisse li contes a paller dou roi Artus et de tous les autres 
rois et baronz, et torne li maistre a paller d'une mout belle aventures, et 
traitera dou Viel Chevalier meïsmes et d'une damoiselle qui s'en vait 
aprés lui. 
Ci devise com li Viel Chevalier s'en vait avech la damoisele de 
Listinois, et coment delivre la damoisele et sa mere. 
Li contes dit que a Kamaaloth a la cort dou roi Artus estoit 
venue une damoiselle de si loingaine terre come de Listinois, et avoit 
demorés en la cort dou roi Artus bien un mois, [et] li demandoit toz jorz 
aïde. Car je voz fais savoir que ceste damoiselle estoit fille a une vielle 
dame que fu seuror a mesire Lamorat de Lystinois. Et l'avoit mandés 
sa mere au roi Artus por quere  aïde, car un grant quens que son 
voisin estoit, et que mout estoit poissant d'avoir et de terre, et por ce que 
la dame ne avoit baron ne homes que la deffendist, cestui quens li avoit 
tollue maintes terres et maint chastinaus, et l'avoit aseigés dedenz un 
chastel bien a <num>.C.</num> chevaliers. Et li quenz estoit dehors bien a <num>.IIII.</num> <num>.C.</num> 
chevaliers, et estoi demorés a l'aseiges de celui chastiaus bien dimi anz, 
et avoit jurés sour li Sainz qu'il ne s'en parteroit jusque atant qu'il avra 
la seingnorie dou chastiaus. Et la dame ot conseill a sez homes, et ceaus 
li loent qu'elle mandast au roi Artus por aïde. Et por coi li roi Artus 
n'aûst greingnor pitié, i distrent il qu'elle hi 'nvoiasse sa fille. Et por 
ceste achaions estoit venue la damoiselle a cort dou roi Artus, et li avoit 
maintes fois demandé aïde, et li avoit dit qu'il li dora aïde et 
seucors. Et quant ceste damoiselle ot tant demorés en la cort con voz 
avés hoï, et ceste aventure avint dou buen chevalier, et la damoiselle 
avoit veû la grant mervoille que cil avoit fait, et voit comant li chevalier 
s'en vait, elle, ensi come saige damoiselle qu'elle estoit, dit contre son 
cuer que cist chevalier poroit bien seucorre sa mere. Atant ne fait nulle 
demorance, mes tot maintenant monte a chevaus entre lui et deus vallet 
qui avech lui estoient venus par lui fere conpangnie. Elle ne prent pas 
conjé dou roi, mais se met a la voie pour le chemin dont elle avoit veû 
que li chevalier estoit alés. Elle chevauce si hastivemant qu'elle ot 
atint li chevalier et la dame. 
&lt;Et quant&gt;la damoiselle ot atint  li chevalier, elle se devalle 
dou palefrois a la terre, et sejette a jenoilz devant au chevaus dou 
chevalier, et crie merci au chevalier qu'il li entende ce qu'elle li voudra
dir. Li chevalier, que veoit la demoiselle ensi a jenoilz, et &lt;que&gt; li 
crioit merci si pietusement, il n'a grant pitié, il li dit «Bielle douce amie, 
hostés sus tot heramant, et demandés ce que voz voudrés, car je vos 
creant loiaumant que je vos aiderai de tot mon pooir». Lors se drece 
en estant la damoiselle, et li dit: «Ha, franc chevalier et jentilz, aiés pitié 
de moi et d'une moie mere que de mout grant ages est, et mettés conseill 
e<add>n</add> mon affer! Car sachiez de voir que nos somes les plus desconsiliés 
femes dou monde, et celle que greingnor tors nos est fait». Li chevalier, 
quant il entent ensi paller la damaiselle, il n'a si grant pitié que lermes 
li venoient as ieaus, et li dit: «Damoiselle, or mes asennés dou fait, et je 
vos creant loiaument que je ne voz faudrai l'aïde de tot mon pooir». 
«Grant merci», dit la damoiselle, «et je vos conterai maintenant».  
Atant comance en tel mainieres: «Sire», fet elle, «il est voir que je ai 
une mere &lt;que&gt; de mout grant aages est, et fu seuror a Lamort de 
Listinois, que mout fu buen chevalier, et celui Amorat se morut au tens 
dou roi Huter Pandragon. Et quant il se trepassé, il ne laissé nul enfant,  
dont tote sa terre remest a ma mere, et la tien aprés sa mort grant tenz 
en pes. Or avient que or novellemant est creûs eu païs un quenz que 
mout cruels est, &lt;et&gt; marçsoit a nostre terre. Et cestui quenz, ensi 
come cruelz homes qui est jeunez, et ne est si sennés come mestier seroit, 
 et il est mout poissant et de terre et d'avoir. Et quant il voit ma 
mere qene avoit baron ne home que la defendisse, il nos vient sour 
nostre terre. et por ce qu'il a assés greignor pooir de noz, et il nos a 
tollue maintes terre et maint chastiaus, et un seulemant nos estoit remés. 
Et  il venus con tot son pooir, et aseige li chastianus bien a <num>.IIII.C.</num> 
chevaliers. Et ma mere est dedenz, et a avech li bien cent chevalier. 
Et quant ma mere se voit a si grant meschief, elle m'envoie au roi Artus 
pour quere aïde. et li roi m'avoit hotroiés de mettre buen conseill e<del>n</del> 
<pb n="236"/>
mon afer. Mais quant je vi hui la grant chevaliere que vos feïstes en 
la place de Kamaaloth, je dit a moi meïsmes que je ne poroie avoir 
meillor conseill ne mellior haïde que li vottre. Et por ce me mis je aprés 
vos, et la Deu merci treuvés vos ai. Dont je vos cri merci, pour la douce 
Mere deu, que vos veignés avech moi pour aidier ma mere de celui  
maveis homes». 
«Damoiselle», fait li chevalier, «je te fais savoir qu'il a plus 
de quaranz anz passésque je ne portai armes se non hui, tant seulemant 
con vos meïsmes dites que veïstes; ne ne avoit voluntés de plus fere 
d'armés. Mais quant je regart a votre affere que estes a si grant meschief 
et si desconsiliés, me fait ensi le quer changier que je vos di que je sui 
celui que mon cuer osterai de ce qu'il s'avoit propensee, et me vuoill  
travailler de votre beiçonge. Et ancois le me fait fere un autre choçe, 
que je vuoill que vos sachiez: que <abbr>m.</abbr> Lamorat de Listinois fu grant mon 
amis. Et por ce soiés tot seûremant  car je prent desormais vottre 
afere spr moi, car je vos aiderai de tot mon pooir». «La Mere Deu voz 
en rent buen guerardon», dit la damoiselle. 
Atant monte sour son pallefrois, et se met au chemin avech li 
chevalier, et chevauchent tot celui jor jusque au soir. Et quant li soir 
fu venus, li chevalier fait drecier un mout riche pavilonz e<add>n</add>mi la 
foreste, et enluech demorent la nuit, et ont bien tout ce que mestier fu 
eaus, et por lour et pour lour chevaus. 
A l'endemain bien pour maitin se lievent, et montrent en lour 
chevaus. Et chevauchent tant par lour jornés sanz aventure treuver que 
a mentovoir face en contes, qu'il furent venus en Terre Forraine mout en 
repoust leu, et enluech sojornent trois jorz. Au quart jorz montrent a 
chevaus entre li chevalier et trois sez escuierz, et la damoiselle et trois 
sez vallet. Et acomandent la dame a Deu, que ne la moine mie li 
chevalier avech lui, et se mistrent au chemins. Et chevaucent tant qu'il 
ne arestrent lour aler qu'il furent venus en Lystinois, pres au chastel a  
trois liegues, et enluech demorent jusque au soir. Et quant la nuit fu 
venue, il chevauchent tant qu'il furent venus au chastiaus. Et la 
damoiselle, que bien savoit le leu dont l'en pooit maius aler eu chastel, 
le moine en tel mainieres qu'il entrerent dedenz le chastiaus, enci qe cil 
que dehors estoient ne s'en apercevent ne tant ne quant. Et quant il &lt;i&gt; 
furent, desmontrent e<add>n</add>mi la maistre forteressce. Et quant la mere 
voit  sa fille, elle li fait grant joie et au chevalier ausint, mes non 
mie si grant con elle eûsse fait ce elle seûsse qu'il estoit. Que vos en 
diroie? La dame fist aparoillier a souper richemant, et menuien et 
boivent aaiçemant. 
Et quant il estoient a les tables, et la dame et le hautres qui hi 
estoient ont bien veû et regardés li chevalier, il s'en font grant mervoille 
de ce qu'il le voient si vielz et que le voient ci grant et si corsus. Et 
quant il ont mengiés, il ont hostés les tables, et la dame trait a repoust 
sa fille en sa chanbre, et fait apeller jusque a doçe chevaliers, li plus 
saiges que eu chastiaus estoient, mais li chevalier ne i fu pas. Et quant 
la dame voit sez chevalier en sa chanbre, elle li dit: «Bielle fille, est 
cestui chevalier l'aïde que li roi Artus nos envoie? Mauveisemant avés 
prochaciés notre beiçogne selonc mon avix, car quidoie que voz eûssiés 
amoinés <abbr>m.</abbr> Lancelot dou Lac, ou <abbr>m.</abbr> Tristan de Leonois, ou <abbr>m.</abbr> Gauvain, 
li niez au roi Artus, ou <abbr>m.</abbr> Palamidés li Paienz, ou des autres buen 
chevaliers de la Table Reonde jusque a doce chevaliers. Et vos avés 
amenez un si vielz chevalier que semble que ait plus de cent anz d'ages! 
Et malement avés fait &lt;ce&gt; por ce que je voz envoiai a la cort dou roi 
Artus». Et quant la damoiselle ot bien entandus ce qe sa mere li avoit 
dit, elle respont: «Mere, merci pour Deu! Ne me blamés mie jusque 
atant que vos savrés miaus le fait que vos ne savés encore. Et vos di 
tot voiremant que je vos ai amenés meillor seucors que se je vos eûsse 
amenés <num>.XX.</num> li meillor chevalier  que soient en toute le cort dou 
roi Artus. Car sachiez sanz nulle faille &lt;que&gt; je voz ai amenés li 
meillor chevalier et li plus poissant que soit en tot ceste monde, que je 
voz di de voir que je li vit fere la greingnor mervoille d'armes que feïsse 
jamés nul chevalier ne ansienement ne novellemant. Car sachiez de 
voir que je li vit abattre en un jor plus de <num>.XXX.</num> chevaliers li meillor de 
l'ostiaus dou roi Arus. Et entr'aus furent ceaus que je vos nomerai ci: 
il i fu <abbr>m.</abbr> Lancelot dou Lac et <abbr>m.</abbr> Tristan de Leonois; et <abbr>m.</abbr> Palamidés li 
Paienz et <abbr>m.</abbr> Gauvain; et monseingnor li roi Artus, cui je dovoie nomer 
primieremant; et Hestor de Marés et <abbr>m.</abbr> Lamorat de Galles; et des autres 
tant que bien furent <num>.XXX.</num> entre rois et barons et chevaliers de grant 
renomee. Et de ce soiés vos tot aseûr qu'il est meillor chevalier dou 
monde».  
Et quant la mere et li chevaliers que enluech estoient ont hoï ce que 
<pb n="237"/>
la damoiselle avoit dit, il n'ont mout grant joie, et distrent qu'il firont 
grant honor au chevalier. Atant s'en vont tuit ensemble la ou li 
chevalier estoit, et la dame et tuit li chevaliers se humilent mout ver lui, 
et li offrent serviz et henorz. Que voz en diroie? La dame ne tient plus 
pallemant a lui, por ce que travailliés estoit assés, car sanz faille il 
avoient chevauchiez maintes iomés, mais le fait moiner en une chanbre, 
et vallet le coucierent mout henorablemant. Et se dormirent aaiçement 
jusque au jors.  
 Et quant l'endemain fu venus, li chevalier se lieve, et 
vait oïr la messe dou saint Espirit. Et atant furent les tables mises et le 
mengier aparoilliés, si se desnerent en la maistre sale, et si i furent tuit 
li plusor des chevalier dou chastiaus. Et la vielle dame et maintes 
autres dames et damoiselles estoient en celle meïsmes sale, mais san 
faille ne estoient a les tables des chevaliers, mais as autres tablez. Et 
mout fasoient grant joie et grant feste au Viel Chevalier, et le henorent 
plus que c'il fust li roi Artus meïsmes. 
Et quant il ont mengiés et les tables furent hostés, et toutes les 
dames et damoiselles dou chastiauz estoient en celle sale asemblé, atant 
se drece en estant li buen chevalier, et parole en tel mainieres: «Dame», 
fet il, «je sui venus par votre beiçons achever, et votre fille mes a fait 
entendant que ceste quenz que dehors est voz a tollue vottre terre, et que 
encore voz veaut il tollir cest chastiaus, et a toute ceste choçe ne a droit. 
Dont je vuoill savoir par vos et par cist preudomes que ci sunt se il est 
ensi con ceste damoiselle mes a fait entendant». Atant respont la dame, 
et dit: «Sire chevalier, ensi voiremant m'aït Dex et sa Mere, et voz dont 
venir a buen chief de cest fait, comant il est tout ensint con ma fille vos 
a fait entendant». Et aprés la dame distrent maint chevaliers que 
«voiremant est il ensint come notre dame et sa fille voz ont dit».  
«Donc», dit li chevalier, «desormais me conbaterai je plus seûremant, 
quant je sai que li droit est  dever noz. Car sachiez tot voirement 
que celui que a le droit a Damedeu avech lui, et celui que a tiel Sire a 
conpainz et de sa partie, seûreniant se puet conbattre. Et por ce, 
seingnor chevaliers, quant nos avon le droit, et que avon tiel chanpions 
avech nos con est nostre Sire, seûremant nos peons conbattre e<add>n</add>contre 
nostre enemis. Car c'il fussent de la moitié plus genz qu'il ne sunt, a 
le grant droit que nos avonz et le buen chanpions, si vos di tot voiremant 
que nos li metrons a la voie. Et voz lou que a l'endemain noz mettonz 
a la voie et au chanp por conbatre a notre enemis». Et atant se taist li 
chevalier, ne ne dit plus. 
Et quant li chevaliers dou chastiaus hont hoï ensint paller li 
chevalier, il distrent entr'aus que voiremant est saiges li chevalier, et 
que mout a bien pallés. Et dient qu'il firont tot ce qu'il lour comandera, 
et qu'il ne li faudront tant con il aûssent la vie eu cors. Et quant li Viel 
Chevalier voit la bone voluntés des chevaliers dou chastiaus, il n'a grant 
joie dedenz son cuer. Il prent tot maintenant un vallet, et li dit: «Tu 
alerai tot droitemant tantost au quenz, et li di que je sui un chevalier de 
grant agez, et qui a plus de quaranz anz passés que je ne portai armes; 
mais por le grant houtrajes que je ai oï dir qu'il fasoit a ceste dames sui 
je venus. Et que je li mant que s'il veaut rendre toute sa terre a ceste 
dames, et s'il se velt hoster de l'aseige de ceste chastiaus, q'il me plet 
assés. Et se il ce ne veaut fere, si li faites savoir con je li mant qe je li 
alerai demain sovre, et qu'il se aparoille, qu'il me veira demain  au 
chanp por defendre la droiture de ceste dames». Li vallet respont que 
ce fira il bien. Atant se part li vallet et se met a la voie, et s'en vait tot 
droitemant eu chanp. Et desmonte e<add>n</add>mi le pavilonz dou quenz, la 
ou il le trueve a grant conpangnie de chevaliers. 
Li vallet salue li quenz bien et sajemant, et li quens li dit que bien 
soit il venus. «Sire quens», dit li vallet, «un chevalier a cui je sui voz 
mande tel paroules con vos hoïrés: je voz fais savoir qu'il est un estranges 
chevalier, que bien a plus de cent anz d'ages, et qu'il est plus de quarans 
anz qu'il ne porte armes. Mais por ce qu'il a entandus le grant houtrajez 
et le grant tort que voz faites a ceste dames, dedenz est il venus. Et vos 
mande que se vos volés rendre toute la terre que voz avés tollue a la 
dame, et ancois que voz vos hosterés de l'aseige de ceste chastiaus, il li 
plet bien. Mes se ce ne volés faire, il voz fait savoir q'il vendra demain 
au chanp por conbattre a vos et a votre jenz. Et si voz mande que se 
vos fuissiés de la moitié plus jenz que vos ne avés, si vos quide mettre 
a desconfitture, tant set que la dame a grant droiture; et ce est ce que mon 
seingnor vos mande». Et quant li quenz ot oï ce que li vallet li ot dit, 
il le tient a une fable, et dit au vallet qu'il se torne a son seingneur, et 
qu'il li die, c'il est forssennee, que sa forsennerie li poroit faire grant 
domajes. Et quant li vallet ot hoï la response dou quens, il ne se puet 
<pb n="237"/>
tenir qu'il ne li die: «Sire quens, a l'endemain porés veoir se mon 
seingneur est saiges ou forsennee». Atant se part li vallet sanz prendre 
conjé au quenz, et chevauce tant qu'il fu venus eu chastiaus, la ou il 
trueve  son seingnor, et li conte tot a mot a mot ce que li quenz li 
mande. Atant dit li Viel Chevalier entre li chevaliers dou chastiaus:  
«Seingnor», fait il, «nos avonz fait tot ce que a droit convient, et avon mis 
la raisonz dever nos. Et por ce vos pri que chascun s'aparoille entre hui 
et ceste nuit de tot ce que a battaille mortiel convient, si que a 
l'endemain nos alonz esprover a nostre enemis; et que chascuns soit 
vaillanz homes, et que la mort ne prisiez un esporonz le droit defendant!». 
Et li chevaliers li respondirent qu'il en firont tot lour pooir. 
Que voz en diroie? Par tot li chastiaus se fait grant apareillemant 
de tot ce qu'il veont que lour eûsse mestiers. La nuit dormirent mout 
pou, car tuit atendoient con grant doutte le jor de l'endemain, car sanz 
faille il connoisent bien qu'il avoient a fere a trop bone jenz et granz. 
Et quant l'endemain fu venus, li chevaliers se lievent tuit, et 
alent hoïr la messe dou saint Espirit, et battent lor coupe de lour pechiez. 
Et puis se armerent au miaus qu'il puent, et montrent en lour chevaus. 
Et quant il furent montés et aparoilliés, li Viel Chevalier fist fere une 
battaille et une bainieres seulemant, et i mist buen conduiseor. Et aprés 
hoissirent bors dou chastiaus, et se mistrent ad aler ver li chanp dou 
quenz. 
Et les dames et damoiselles et vallet, et toutes lesjenz dou chastiaus 
que annes ne poroient porter, estoient montés as quernaus pour veoir la 
battaille, et tuit prient Damedeu et sa Mere que pour lour pitié donast 
le onor de la battaille a lour homes. 
Et quant li Viel Chevalier et les autres qui avech lui estoient, que 
bien puent estre jusqe  a cent chevaliers, furent pres au chanp dou 
quens a une abaletrie, il comande que la banieres ne aille plus avant. 
Atant s'arestrent tuit enluech par le comandemant lour seingnor. Et 
por coi li fist ensi arester li Viel Chevalier? Por grant cuer, car il voit 
que li quenz ne sa jenz ne estoient aparoilliés, car il li paroit fere grant  
coardie de asaillir li chanp tant con il fussent desgarnis. Et par ceste 
achaionz fist il arester sa genz, por ce qu'il se peûssent aparoillier, car 
li quenz ne avoit fait nul aparoill, car il avoit eû a fable tot ce que li Viel 
Chevalier li avoit mandés. Et quant li quens et sa genz virent venir les 
genz dou chastiaus si ordreemant, il crient tuit: « As armes, as armes! ». 
Il se armerent et montrent en lour chevaus heramant. Et quant il 
furent armés et aparoilliés, li quenz fist fere deus battaille, et en 
chascune mist buen conduiseor et ducens chevaliers. Atant se 
mistrent ad aler verz les jenz dou chastels bien et sajemant, les une 
battaille avant les autres. Et quant li Viel Chevalier voit venir li quens 
et sez homes, il comande tot maintenant a lour chevalier qu'il laissent 
corre sour lour enemis ardiement. Et celz que ont eû le comandemant 
de celui cu'il avoient a seingnor, il ne font nul deleament, mais tot 
maintenant baissent les glaivies, et mistrent chevaus a sporonz, et vont 
verz lour enemis bien con chevalier de grant valors. Et quant la 
primiere battaille dou quens virent venir lour enemis en tel mainieres, 
il ne font senblant qu'il soient de rienz esbais, ains vont contr'aus au ferir 
de sporonz mout hardiemant. Et quant il vienent au jondre des 
glaivies, il se trefierent sor l'escu de toute lour force. Il i fu si grant 
l'esfrocier  des lanse que ce fu une grant mervoille; or peûst veoir 
chevalier verser a la terre et chevaus trebucier, or peûst hoïr la crie et 
la noisse si grant que l'en ne hoïst le Deu tonant. 
Que vos en diroie? Li Vielz Chevalier ne fait d'armes a celui point, 
car il voloit que avant fussent toutes les genz dou quenz en la mellee. 
Et quant li quens voit que la mellee estoit si comenciés, et voit les 
homes dou chastiaus que estoient si pou de jenz et qui sunt venus si 
ardiemant, il s'en fait grant mervoille, et comande tot maintenant a ceaus 
de sa banieres qu'il laissent corre sour lor enemis si aspremant qu'il ne 
remaingne un seul a chevaus. 
Et quant les homes dou quens ont eû le comandemant lour 
seingnor, il ne font nul deleament, ainz baisent les glaivies et mistrent 
<pb n="238"/>
chevaus a sporons, et laissent corre sor lour henemis hardiemant. Et 
quant il vienent au jondre des glaivies, il mistrent assés de ceaus dou 
chastel a la terre. Il li maumenent si malemant, a ce qu'il estoient pou 
de genz enver celle dou quens, qu'il ne puent plus souffrir, ainz convient 
a fine force qu'il greppissent la place. Et de ce ne sunt pas da blasmer,  
por ce qu'il avoient mout bone chevalerie contr'aus. Et quant li Viel 
Chevalier voit que li quens et toute sa gens estoient en la battaille, et voit 
que sa genz ne puent plus souffrir, il dit que desormais poroit il trop 
demorer. Atant ne fait plus deleament, il enpuingne sa lanse et hurte 
chevaus de sporons, il vait ferir ver la greingneur presse qu'il voit de sez 
enemis. Il fiert le primier chevalier qu'il encontre si roidement  
qu'il le porte a la terre tiel atomés q'il ne a mestier de mire.  Et quant 
li chevalier ot abatus celui, il ne s'areste pas sor lui, ainz en fiert un autre 
de celui poindre meïsmes si fort qu'il le flatis mout duremant a la terre. 
Que vos en diroie? Li chevalier fiert le tiers et le quart et le quint et le 
seïsmes, il fait tant entre de lanse et dou pis dou chevaus et de soi 
meïsmes qu'il abati en son venir plus de vins chevaliers.  Et quant li 
Viel Chevalier ot bliçés sez glavies, il mist main a l'espée, qe mout estoit 
grant et fomie.  Il se met entre sez enemis si hardiemant con fait le leup 
entre le berbis, il comance a doner grandismes coux a destre et a 
senestre, il arache heume de teste et escu de cuel, il trebucie chevaus 
et chevalier a la terre.  Il ne atint chevalier a droit coux q'il ne le mette 
a la terre, il fait si grant mervoille d'armes que tuit ceaus que en la 
battaille se conbattoient en sunt tuit esbaïs, ensi li amis con li enemis. 
Et quant li chevaliers dou chastel virent la grant mervoille et le 
grant domajes que li Viel Chevalier fasoit de lour enemis, il en croist 
chascuns en force et en pooir et en bonbant. Il corrent sour lour 
henemis mout hardiemant, et comencent la mellee assés plus asspre que 
devant. Il en vaillent assés de miaus que devant ne au comencement; 
il domajent mout lour enemis. Et quant li Vielz Chevalier ot veû sez 
chevaliers que ensi sunt acordés a bien fere, il n'a grant joie, il ne 
demore pas en leu, ainz vait parini la renz abattant et ociant chevalier 
et chevaus, il fait tant qu'il est plus redoutés que tonoir. Il ne senble 
pas chevalier, mes foudre et tenpestes, car sachiés tot voiremant qu'il 
ne fu onques nul  chevalier que tant feïstes en un jorz grant 
mervoille d'armes con cestui fist. Et sanz faille il fait si grant maus de 
lor enemis qu'il n'i a nul si hardis e<add>n</add> tote la place, quant il ont 
esprovés le chevalier, qu'il l'oçast atendre, ainz li fuient devant ensint 
con font le bestes devant le lyons. 
Que vos en diroie? Sachiés que la jenz dou quens ne puent souffrir 
le grant domajes que li Viel Chevalier fasoit d'eaus. Et ce ne est pas 
mervoille, car sanz faille li Viel Chevalier mo<add>n</add>tre en celle mellee si 
grant mervoilles d'armes que la stoire nos tesmoingne; car se <abbr>m.</abbr> 
Lancelot ou <abbr>m.</abbr> Tristan ou <abbr>m.</abbr> Palamidés, ou cinquant des meillor 
chevalier de la Tabie Reonde fussent a celui point avee les homes dou 
quens, si ne avront peû souffrir le grant pooir dou Viel Chevalier. Et 
por ce que les homes dou quens, quant il ne puent plus souffrir, il se 
tornerent en fuie tant con il plus puent. Et li Viel Chevalier et les autres 
chevalier dou chastel, quant il virent que lour enemis sunt tornés a 
desconfiture, il li chacent plus de deus liegues, et toute fois li aloient 
abattant et ociant; il en font trop grant domajes. Et quant il ont 
mantenue lour chacie une grant pieces, il ne li chacent plus, ainz s'en 
tornerent arieres. Et pristrent li quens et bien cent chevaliers de lour 
enemis, et li moinent dedens le chastiaus. 
Et s'en alent en la maistre forteressce, et li Viel Chevalier se fist 
desarmer et li autrez chevalier ausint. Et la dame et tuit li chevalier 
dou chastel font si grant henor au Viel Chevalier con c'il fust un cors 
saint. Et quant li Viel Chevalier fu desarmés, il comande que li quenz 
et sez chevaliers soient mis en bone garde,  et ancois dist que l'en 
alast en la place la ou la battaille avoit estés, et qu'il preïssent tuit li 
mors, ensi li enemis con li amis, et qu'il le feïssent enterrer en terre 
beneoit. Et il le fìrent tot ensint con il avoit comandés, et la jenz a 
ba<del>nd</del>on dou chastel s'en alent tuit eu chanp dou quens, et pristrent le 
tref et pavillons et les arnoiz qu'il i treuvent, que assés furent. Que vos 
en diroie? &lt;La nuit&gt; se dormiren't et repousent jusque au jors. Et quant 
l'endemain fu venus, et tuit li chevaliers furent levés, ceaus que sain et 
haitié estoient, car san faille il n'i avoit assés d'enavrés, li Viel Chevalier 
li fait tuit asembler en la maistre sale, et aprés li Viel Chevalier paroule 
en tel mainieres: 
«Seingneur», fet il, «Damedeu nos a donés grant grace, que 
avés en votre pooir celui que vos ha fait si grant domajes. Et de ce dovés 
savoir buen gré a nostre Sire et a sa Mere, ne ne dovés monter en orgueill 
ne en bonbant, ainz en dovés estre plus hunble et meillor. Or, quant voz 
avés en votre pooir votre enemis, et que en poés faire a votre voluntés, 
si vos lou je que voz faichois pes a lui, et que soiés buen amis et buen 
voisinz». Et atant se taist qu'il ne dit plus. Lors se met avant un 
chevalier, qui mout estoit saiges et enparlés, et dit: «Monseingnor, voz 
noz avés hostés de grant perilz, si con de perdre la vie et notre terre, et 
estes les omes au monde que nos miaus dovons amer et tenir a seingneur. 
Or nos avés mis devant tot ce que a nostre affere est buen, con de fere 
 pes a ceste quenz.  Et je vos di que la pes se puet fere assez bone, 
et vos diroie comant: il est voir que cist quenz qe nos avon pris est mout 
<pb n="238"/>
jentilz omez, et riche de terre et d'amis, ne ne a feme. Et madame que 
ci est ha une fille tiel, con vos poés veoir, qui est enseingnés et saiges, 
et est bien d'ausi haut lingnee con est li quenz, et si a maint chastiaus 
et maintes terres. Et por ce seroit buen que l'en li donast ceste 
damoiselles a tote sa terre et chastiaus, et en ceste mainieres seromes 
buen amis, et les avromes a seingneur; et ce est le meillor de lui et de 
nos». Atant se taist li chevalier qu'il ne dit plus. 
Aprés cestui distrent maint autres preudomes que ce seroit 
buen, et li Viel Chevalier dist a la dame se elle veaut ensint con cist 
chevaliers ont dit. «Sire», fet elle, «vos est nostre seingnor, et s'il plest 
a vos et a cist autres chevaliers, nos le volons bien». Et li Viel Chevalier 
et toz lez autres distrent qu'il le volent voluntiers, et la dame et sa fille 
dient qu'elle le volent bien. Atant comande li Viel Chevalier que l'en 
li amenast li cuens et doçe chevaliers de ceaus qui avech lui estoient 
pris. Lors s'en vont maint chevaliers, et ont amenés li quens et doçe 
autres chevalier o lui. 
Et quant il furent en la maistre sale, et li quens et sez chevalier ont 
trovés si grant jenz, il ont grant doutte et grant peor de morir. Et quant 
li quens fu devant li chevalier, il le salue mout hunblement. Li 
chevalier li rent son salus, et li fait aseoir dejoste lui. «Sire quens», fait 
li Viels Chevalier, «voz avés veû que pour le grant houtrajes que vos avés 
fait a ceste dames, nostre Sire Deu vos en a fait  venir a tel point 
que l'en vos poroit bien mettre a mort. Et por ce veés que la gherre et 
l'otrajes ne est pas bone, mais mauveis durement. Et por ce que la pes 
est bone, voz lou je que voz faichois pes a ceste dames. Et je sai que 
voz ne avez feme, ne la dam<add>oisell</add>e ne a baron, et voz est de grant 
lingnee et elle ausint. Dont je voz lou et conseill que vos la damoiselle 
prennés a feme a totes sez terres et chastiaus, et feites pes et soiés buen 
amis». Quant li quens entent ensi paller li chevalier, il n'a grant joie 
dedens son cuer, car il avoit devant peor de morir. Il ne demande 
conseill a sez homes, ainz respont au Viel Chevalier, et li dit: «Sire, tot 
ce que vos mes comanderés et enchargierés, firai je». 
Lors fait li Viel Chevalier venir avant la dame et sa fille, et fist venir 
un prester et fait mettre l'aneaus a la damoiselle; et fu donés pour feme 
au quenz Ghiot, que ensi estoit il apellés. Et li confés qu'il a pour 
doaire de sa feme li chastiaus et le terres qu'il li avoit tollue, et ancois 
li chastiaus de Belloé, la ou il estoient. En tel mainieres fu donés la 
damoiselle de Listinois, que Aleyne estoit apellés, pour feme au cuens 
Ghiot. Et quant ceste mariages fu fait, et fermés bone pes entr'auz, 
atant comance por le chastel la joie et la feste mout grant, et toute la 
gherre et la malvoillanse q'il avoient eû devant sunt tornés en grant 
amors et en grant bienvoillanse. Et ensi set fere nostre Sire Deu, cellui 
qui est plein de toute pitié. Que voz en diroie? Bien un mois dure la 
joie et la feste par tot le chastiaus,  et toute fois i demore li Viel 
Chevalier, et tuit li fasoient si grant henor con c'il fust un cors saint. Et 
maintes fois le requirent de son estre et de son nom, mais il lour ne en 
dist rienz, dont il n'avoient grant ire et grant corrus. 
Qant li Viel Chevalier ot demorés en cest chastiaus plus d'un 
mois, si dit qu'il veaut torner en son païs. Et a l'endemain se lieve bien 
pour maitin, et quant il ot hoï le servise nostre Sire, il prent sez armes 
et se fait armer. Et quant la dame et sa fille virent que li Viel Chevalier 
s'en veaut aler, elle s'en vindrent a llui, et li distrent: «Sire, noz ne savon 
qui voz est, dont il nos en poise duremant. Mais quant il vos est pleû 
de non descovrir le votre nom ne votre estre, il nos en convient souffrir. 
Mes quel que voz soiés, noz vos avon a nostre seingneur, et tout quant 
noz avonz de pooir en dir et en fere est a votre comandemant, car sanz 
faille voz est les homes au monde que noz dovonz miaus amer». Et li 
Viel Chevalier le mercie assés, et dist q'il est lour amis et lour 
bienvoillan<del>t</del>. Atant se trecomanderent a Deu. 
Li chevalier monte a chevaus entre lui et trois sez escuiers, et se met 
au chemin por retorner en son païs. Et li quens et tuit li chevalier dou 
chastiaus montrent, et &lt;le&gt; convoient toute celle jomees. La nuit 
herbergierent en un chastels que au quens estoit, la ou il ont toutes 
chouses assez sofissianmant. A l'endemain bien pour maitin se lievent 
et montrent en lour chevaus, et se mistrent au chemins, et li quens et sez 
chevalier le convoient bien <num>.VIII.</num> liegues. Et quant il les ont tant 
convoié  con voz avés hoï, li quenz et tuit sez chevaliers offrent 
au Viel Chevalier serviz et onor, et li distrent qu'il sunt sez chevalier a 
tout lour vivant. Et li Viel Chevalier le mercie assez, et dit qu'il veaut 
estre bien lour amis. Atant se trecomanderent a Deu, et li quenz et sez 
homes s'en tornerent a lor ostiaus, et li Viel Chevalier et sez escuierz se 
mistrent au cheminz, et chevaucent maintes jomés sanz aventure 
<pb n="239"/>
treuver que a mentovoir face en contes. Il chevaucent tant qu'il furent 
venus eu roiames de Norbellande. 
Coment l'Ansien Chevalier mist a desconfiture Sadoc et vinz 
chevaliers. 
Et un jors qu'il chevauchoit par une grant forestes, atant 
encontrerent une grant conpangnie de chevaliers qe bien puent estre 
jusque a vins. Et se aucun me demandoit que li chevaliers estoient, je 
diroie que cestui estoit un chevalier que Sadoc estoit només, et tuit les 
autres estoient a llui. Il estoit un des plus cruelz homes de ceste monde, 
et voloit trop grant maus a tuit li chevalier herrant. Et tuit ceaus qui 
trovoit en forestes ou loingne de genz, et il peûst venir au desus de lui, 
il li mettoit tuit a la mort. Et sanz faille s'il voloit lour maus, ce n'estoit 
grant mervoille, que sachiez tout voiremant que chevalier errant avoient 
ocis le pere de cestui Sadoc, qui estoit un buen chevalier des meillor dou 
monde. Et quant Sadoc voit cestui chevalier, il n'a grant joie, car il voit 
qu'il les a truevés si en repoust qu'il li mettra a mort si que jamés ne sera 
seû. Lors comande a un de sez chevalier, qui mout estoit preudomes, 
qu'il aille joster au chevalier. Et celui que li comandemanz son 
seingnor ne ouçe  refuser, ne fait nul deleamant, mes tot 
maintenant broche de sporons et vait ver li chevalier que encore estoit 
auques loingn. Et quant il fu a llui venus il ne le salue pas, ainz li dit: 
«Danz chevalier, gardés vos de moi, car a joster voz estuet». «Sire 
chevalier», fet il, « alés de pars Deu, car je ne vuoill la joste de voz, ne 
de nul autres, car sachiez de voir qu'il a mout grant tenz queie ai laissiés 
ceste costume, et grant beiçonz est le por coi je vais ensint». «Sire 
chevalier», fet cil, «sachiez de voir queje ne puis refuser la joste de vos, 
que mon seingnor que la est les mes a comandés». 
«Sire chevalier», fait il Viel Chevalier, «quant vos est a 
seingneur, alons a llui, et li firon savoir mon affer. Et je croi qu'il soit 
tant saiges et tant cortois que quant il savra mon affer, qu'il me laiera aler 
tot quitemant». «Sire», ce dit il chevalier, «quant vos ce volés, il me 
plet assés». Atant ne font plus deleament, ainz s'en vont tot maintenant 
la ou Sadoc estoit. Et quant li chevalier fu a llui venus, il le salue mout 
cortoisemant. Et Sadoc a grant poine li rent son salus. «Sire», dit il 
Viel Chevalier, «cestui m'apelle de joste, et je vos di que quant je aloie 
querant aventures ensint come chevalier herrant vont, ne refusast pas 
la jostes. Mes sachiés de voir qu'il a grant tenz qe je ne portai armes, 
et de ce que vos me veés ensi aler, le me fait fere grant beiçons; dont je 
vos pri que voz ne m'arestés de rienz, mais me laissiés aler tot 
quitemant». Et quant Sadoc hoï ensi paller li chevalier,  il li 
respont aspremant: «Sire chevalier», fet il «defendés voz tant con voz 
porés, car je voz fais savoir que vos ne poés ale sanz jostes et mellee a 
cestui point, mais te convient morir, ou voz noz metterés tuit a 
desconfiture». Quant li Viel Chevalier hoï ensi paller Sadoc, et voit 
qu'il ne puet passer sanz jostes et mellee, il en est mout corruciés. Il 
respont a Sadoc mout ireemant: «Vassal», fet il «quant je voi que ne me 
volés laissier passer sanz joste et mellee, et veés que je sui si ansien 
homez, je vos di tot voiremant que voz ne estes ici tant de chevalier que 
je ne voz met tuit a outrance en cestui jorz». Atant apelle un de sez 
escuier, et se fait baillier li escus et lez glaivies et l'ieume, et s'aporoille 
de la joste. Et quant il est aparoilliés que rien ne lli falloit, il dit contre 
Sadoc et sez chevaliers: «Vassal», fet il, «la Deu merci je sui aparoilliés 
de la joste, et li avrés prochainement». «Vassalz», ce dit Sadoc, «vos 
pallés mout orguelieusemant, mes je le vos firai achatter chieremant».  
Lors comande Sadoc a celui chevalier a cu'il l'avoit primieremant 
coamndez la joste, qu'il aille heramant joster au chevalier. Aprés ceste 
paroule ne font nulle demorance, ainz se esloingne les uns da les autres, 
il baissen les glaivies et hurten chevaus de sporonz, et vient les uns vers 
les autres mout hardiemant. Et quant il vienent au jondre des glaivies, 
il se trefierent sour l'escus de toute lour force; il chevalier bliçe sa lanse, 
et li Viel Chevalier  fiert lui si roidemant qu'il le porte a la terre 
enavrés a mort. Li Viels Chevalier, quant il a celui abatus, il ne s'areste 
pas sour lui, ainz s'en vait verz les autres les glaivies bassiés, et lour dit 
qu'il sunt tuit mors. Il fiert le primier chevalier qu'il encontre si 
aspremant qu'il le porte a la terre tiel atornés qu'il ne a mestier de mire. 
Il ne fiert le tierz et le quart et le porte aussi  a la terre. 
Et quant Sadoc et sez chevaliers virent ce, il laissent corre tuit 
sour li Viel Chevalier, et le fierent tuit a une fois devant et derieres et 
d'eschin. Et tuit bliçent lor glaivies sour lui, ne de selle ne le remuent 
ne pou ne grant. Et quant li Viel Chevalier ot bliçes sez glaivies, il mist 
<pb n="239"/>
main a l'espee, et comance a doner grandismes cous a destre et a 
senestre. Il arace escus de cuel et heume de teste, il met chevaliers et 
chevaus pour terre, il fait tant qu'il est plus redoutés que tonoir. Il ne 
atint chevalier a droit coux qu'il ne le porte a la terre enavrés a mort; il 
ne semble pas bomes mes foudre et tenpestes. Il fait si grant mervoille 
d'armes que Sadoc et sez chevaliers en sunt tuit esbaïs. Et [sachiés] tot 
voiremant <del>q</del>ue [...] chevalier Sadoc ne ne [...] a chevaus que <num>.X.</num> et [...] 
[quant] il ont tant souff<del>ert</del> qu'il ne puet plus souffrir c'il ne volent morir, 
il se mistrent maintenant a la fuie tant con il puent de lour chevalz 
<del>tr</del>aire. Et quant li Vielz Chevalier vit qu'il les a mis a desconfìture, il 
ne  li vait pas enchauchant, ainz baille a son escuier son escus et 
son glaivies et son ieume, et se met au cheminz, et chevauche toute celle 
jornee jusque au soir. 
Et lors le porte aventure a un mostier de nonain, la ou il herbergie 
celle nuit aaiçemant, car li freres de laienz le onorent et servirent de tot 
lor pooir. A l'endemain bien pour maitin se lieve, et ale oïr le servise 
nostre Sire, et puis monte a chevaus et acomande li freres de laens a Deu.  
Et se met au chemin bien pour maitin entre lui et sez escuiers, et 
chevauce celui jor jusque a midi sanz aventure trover. Atant furent 
entree en une forestes mout grant, et chevauchoit mout pensif. 
Ci devise la grant bataille que fu entre li Viel Chevalier et 
Kara<add>ca</add>dos li grant chevalier. 
Et quant il ot auques chevauchiez pour la foreste, et il oï crier 
une dame qui fasoit mout grant noisse. Li chevalier, tot maintenant 
qu'il hoï crier, il s'en vait celle part mout hastivemant. Et quant il fu la 
venus, et il ot trovez une mout bielle dames, mais san faille elle estoit 
auques de ages. La dame avoit en son ghiron uns chevalier que enavrés 
estoit tot novellemant. Et quant la dame voit li chevalier, elle li dit mout 
pietusemant: «Ha, jentiz chevalier, aiés merci d'une si desconsiliés 
dame con je sui!». 
Li chevalier qe voit la dame que si duremant se deme<add>n</add>t, et que 
li crie si pietusemant merci, il n'a grant pitié. Il li dit: «Dame, sachiés 
de voir que je mettrai  tot le conseill que je porai en votre corrus 
apaier». «La Mere Deu vos en rende guerardon se vos en moi mettés 
conscill», fait la dame. «Dame», dit li Viel Chevalier, «cestui 
&lt;chevalier&gt; que crisi est enavrés dites moi qu'il est, et l'achaionz por coi 
il est ensi enavrés ». « Sire », fait la dame, «ce vos conterai je herament: 
sire, il est voir que ore<add>n</add>droit chevauchavames par ceste foreste entre 
cestui chevalier, que mon baron est, et moi, et une moie fille. Or avint 
que noz encontrames le grant chevalier que Karacados est apellés, qui 
est bien le plus cruel homes dou monde. Et tantost qu'il vit ma fille que 
pucelle est, si li plet tant qu'il la voloit avoir par soi. Et mon baron, que 
buen chevalier et preudomes est, li dit qu'il ne la pooit avoir, et qu'il est 
sa fille, et qu'il la defendroit contr'aus et contre,tuit ceaus dou monde. 
Atant comencent mellee et jostes, et ensi con mecianse le veaut, et 
encore que Karacados est plus poissant, torne le peior sour mon baron, 
et les ha tel atomés con vos poés veoir car il le laisse pour mors. Et 
quant il les ot tiel atornés, il prist ma fille et l'enmoine avech lui, et ce 
m'a mis si grant duel a cuer queje ne qier jamés vivres. Et por ce, franc 
chevalier, voz cri merci que voz nos seucorrés, et que vos alés aprés li 
chevalier, et vos conbattés a llui. Et se aventure veaut que vos la 
peûssiés recovrer, vos nos avrés randue la vie et hostés de grant 
deulors». «Dame», dit li Viel Chevalier, «conbien puet estre esloingnés 
celui chevalier que vottre &lt;fille&gt; enmoine?». «Sire», fet la dame,  
«sachiés de voir qu'il ne puet  estre esloingnés dimi liegues, et 
s'en vait ceste voie», et li mostre quelz. 
«Dame», ce dit li chevalier, «or ne voz esmaiés mie, mais 
reconfortés voz, que je voz creant loiaumant que je en firai tot mon pooir 
de recovrer vottre fille, et priés Deu que nos en doint grace». « Et a la 
Mere Deu place que ensi soit», dit la dame. 
Atant se fait baillier li chevalier son escus et sa lance, et s'aparoille 
de tot ce que mestier li estoit, et puis dit a sez escuierz qu'il l'atendissent 
enluec tant qu'il revendra. Aprés ceste paroles li chevalier ne fait nulle 
demorance, ainz se met a la voie celle part que la dame li avoit mostree. 
Il chevauce tant et si hastivemant qu'il ne ot chevauciez une liegues 
qu'il ot atint li chevalier qe la damoiselle enmoine. Il hurte de sporonz 
tant qu'il l'ot atint, il le salue assés cortoisemant. <abbr>M.</abbr> Karacadoz li rent 
son salus assez sofisianmant, car sachiés qu'il estoit saige chevalier.  
«Sire», fait li Viel Chevalier, «je vos pri pour amor et pour henor de 
chevalerie que voz ceste damoiselle me bailliés, car je l'ai promise a 
chevalierie que voz ceste damoiselle me bailliés, car je l'ai promise a 
rendre a sa mere, et de ce voz en savrai buen gré, et se voz enn autres 
<pb n="240"/>
mainieres le feïstes, vos feitez contre chevalerie, car vos savés bien que 
nul ne puet mettre main en damoiselle qui soit pucelle tant qu'elle fust 
avech son pere ou sa mere. Et vos savés tot certainemant que ceste 
damoiselle est encore pucelle, et que l'avés tollue a son pere et a sa 
mere». Et quant Karacados hoï ensi paller li chevalier, il soit tot 
voiremant qu'il dit verités, mais tant est cruel homes, et tant li plaçoit 
la damoiselle, &lt;qu'il&gt; l<del>i</del> <del>res</del>pont:  «Sire, voz porés dir tant con 
voz plaira, car la damoiselle ne rendrai ne a vos ne a autres tant con je 
la peûsse defendre». «Hay5, sire», fet li Viel Chevalier, «ne vos place 
que mellee soit entre nos, car sachiez que se voz ne la me rendrés par 
buen gré, que je la conquisterai parforce d'armes». A cest mot fu mout 
corruciés Karacados, et li dit: «Vassalz, il ne me chaut ne de vottre pes 
ne de vottre gherre. Car vos dites que la volés conquista par force 
d'armez, dont je te fais savoir que se vos fuissiés tiel quatre con voz estes 
un seul, si la quideroie je defendre». «De ce scrés vos a l'esprove 
prochainemant», dit li Viel Chevalier, «dont il me poise, se Dex mes 
saut». «Ne sai coment il allera», fait Karacados, «mes selonc mon 
quidier, je croi qu'il vos en poisera avant que voz partois de moi». «Ne 
sai comant il alera», fait li Viel Chevalier, «mais ce verés heramant, et 
voz aparoillés, car a la joste est venus tot maintenant». 
Aprés ceste paroule ne font nul deleament, ainz se esloingnent, 
il baissen les glaivies et mistrent chevaus a sporons. Et vient les uns 
verz les autres mout hardiemant, car sachiez que li chevaus estoient fort 
et isniaus, et li chevalier que desus estoient sunt preus et puissant. Il 
venoient de si grant alleûre qu'il ne semblent pas chevaliers, mais 
foudre et tenpestes. Et quant il vienent au jondre des glaivies, il se 
trefierent sour l'escus de toute lour force. <abbr>M.</abbr> Karacados bliçe sez 
glaivies, et li Viel Chevalier fiert lui si roidemant qu'il le  porte 
a la terre mout fellenessemant, et s'en passe houtre parfornir son 
poindre. 
Et quant messire Karacados se voit a la terre, se il a ire et corrus, 
ce ne fais pas a demander, car sachiez sanz nulle faille qu'il a si grant 
ire car pou qu'il ne muert de duel, car il n'estoit acostumés de tel affere, 
ce est de cheoir, mais de tant li avint bien q'il ne fu enavrés. Il se lieve 
mout vistemant, con celui qui mout estoit fort et ligiers. Il ne fait nulle 
demorance, mes tot maintenant mist main a l'espee, et vient verz li 
chevalier mout hardiement, et le trueve que ja enmenoit la damoiselle: 
«Danz chevalier!» fait Karacadoz, «ne e<add>n</add>menés la damoiselle plus 
avant! Car adonc la quidiés voz avoir gaaigniés par une joste? Non mie, 
car je la defendrai a mon pooir, carje ai veû maintes fois car un mauveis 
chevalier abat un preudomes, et vos en defendés, ou volés voz a chevaus 
ou volés a piés, car je vos desfi! ». Et quant li Viel Chevalier voit qu'il 
ne puet passer se parmi la battaille non, il dit que ja Deu ne vuoille qu'il 
se conbat a nul chevalier que a pié soit tant con, il fust a chevaus. Et 
por ce desmonte il tot maintenant, et baille son chevaus a la damoiselle
 meïsmes, que doucemant prioit la Mere Deu que dont le onor de la 
battaille au chevalier qui par li se conbat. Et quant li Viel Chevalier 
fu desmonté, il se met l'escus devant et mist main a l'espee, et vait ver 
<abbr>m.</abbr> Karacados qui ne le refuse pas. Il cort les uns sour les autres mout 
hardiemant, il se tredonoient grandismes coux de lour espee trinchant, 
et comencent une meslee mout dure et pesmes. Or puet l'en veoir au 
chanp  deus li greingnor chevaliers et li meillor et li plus 
poissant qui soient en trestous ceste monde, car je voz fais savoir que 
Karacados est bien ausi grant et ausi corsus que pou s'en faut qu'il 
n'estoit jeant. Et cist deus chevaliers sanz nulle faille estoient bien le 
greingnor chevaliers et li plus poissant que l'en trovast en tot li monde. 
Il se donent grant coux, il ne se vont pas espraingnant, ainz se vont bien 
mostrant qu'il sunt mortiaus enemis. Et quant il ont esprovés les uns 
les autres lour force et lour pooir, il prige assés les uns les autres. Et 
Karacados se fait grant mervoille qu'il puet estre; il dit Lien a soi 
meïsmes que cestui estoit bien le meillor chevalier, et le plus poissant 
a cu'il se conbatisse dou primier jor qu'il porté armes primieremant, et, 
«se Dex me saut, c'il ne fust si grant et si corsut je quideroie que ce fust 
<abbr>m.</abbr> Lancelot dou Lac ou <abbr>m.</abbr> Tristan de Leonois, mes ce ne puet estre, car 
je voi qu'il est plain pié greingnor que nul d'eaus. Mais je puis bien dir 
seûremant que selonc qu'il est granz, est il de valors». Et li Viel  
Chevalier dit bien contre son cuer que voiremant est cestui un des buens 
chevalier dou monde, et «ce ne est pas mervoille, car je voi qu'il est 
fornis dou cors a ghiçe de jeant. Mais aille comant il poira aler, que je 
me conbaterai usque a ffin, por ce que je ai promise a la dame de rendre 
sa fille». 
Que voz en diroie? Li chevaliers mantenoient tant le primier asaut, 
et tant s'avoient donés coux grant et petit, que ce estoit une grant 
<pb n="240"/>
mervoille comant il n'estoient mors.  Il s'avoient  despiecés li 
escus et desmailliez li auberz. Il se ont toute lour annez si maumenés 
que pou vaudront au departir, car sachiez tot voiremant que la piace la 
ou il se conbattoient estoit toute coverte de pieces d'escuz et de maille 
d'aubers. Il se vont tredonant grant coux, car sanz faille il ne avoit 
chevalier au monde que peûsse avoir sofert la mellee d'eauz deus.  
Quant il ont mantenue lourinellee une grant pieces, Karacados 
estoit plus travailliés que n'estoit li Viel Chevalier, car il venoit afeblent, 
et li Viel Chevalier estoit plus dur et plus fort que au chomencemant. Et 
que vos aleroie disant? Karacados souffre tant con il plus puet, mais au 
parfiner tot est noiant, car li Viel Chevalìer le moine en tel mainieres, 
et tant li done a fere que Karacados ne puet plus en avant, ainz vient 
greppent place. Et quant li Viel &lt;Chevalier&gt; voit celui senblant, il li 
cort sus plus aspremant et plus fort que devant, il li done tant coux sovent 
et menus que <abbr>m.</abbr> Karacados en est tant chargiés qu'il ne fait nul senblant 
four que le souffrir, et se covre de son escus, et toutes fois aloit greppent 
place. Et quant li Viel Chevalier voit que cil ne puet plus en avant, il 
se hurte en lui si durement qu'il l'enverse tout estandus a la terre. Et  
tantost li cort sus et li arace l'ieume de chief, et li voloit couper la teste.  
Et quant <abbr>m.</abbr> Karacadoz se voit a si grant mescief, il ha grant peor de 
morir, il dit: «A, jentilz chevalier! Merci, ne m'ociés mie, mais laissiés 
moi vivre, et je vos quit   la damoiselle!».  « Vassalz », ce dit li 
chevalier, «quant vos me quités la damoiselle, et je vos pardoint la vie.  
Mais si vuoill je savoir qui vos est, por ce que je ai trovés en vos grant 
pooir et grant force». «Sire», fet il, «Karacados sui només, chevalier sui 
de povre affere, ne sai se onques hoïstes paller de moi». «Sire  
Karacados», fet li Viel Chevalier, «de voz ai je ja hoï maintes fois 
paller». Lors le comande a Deu, et li dit: «Sire, je voz pri que vos mes 
pardonés de ce que je me sui conbatus a vos, car vos savés qu'il fu contre  
ma voluntés».  «Sire», ce dit Karacados, «je vos pri que vos pardonés 
moi, car vos avés droit et je tors».  «Je le vos pardoint debonairemant», 
fet li Viel Chevalier.  «Sire», fait Karacados, «je vos pri que vos me 
faichois tant de bontés que vos me diés votre nom et qui vos est».  
«Sire», fet li chevalier, «je vos di que voz ne poés savoir a cestui point 
mon nom ne mon estre, et de ce vos en pri que ne vos en poise ».  Atant 
se trecomanderent a Deu. Li chevalier monte sour son chevaus, et se 
met a la voie entre lui et la damoiselles, que mout estoit liez et joiant de 
ce qu'elle se voit delivrés de si grant perilz. Il chevauche tant qu'il sunt 
venus la ou la dame et son baron estoient. 
Et quant la dame et son baron virent lour fille, il ne demorent tant 
qu'elle fust a eus venue, ainz vienent contr'aus liez mervillieusemant.  
La damoiselle se devalle de son pallefrois, et cort a son pere et a sa 
mere, et s'acollent et baisent cent fols.  Il ont si grantjoie que puis qu'il 
furent  nes ne ont tant de bien ne de leesse.  Et se gettent a 
jenoillz devant li chevaus au chevalier, et li distrent: «Sire, sour tous 
ceaus dou monde garde Dex et defende li vottre cors, car voz est les home 
au monde que nos miaus dovons amer, car vos nos avés hostés de grant 
deulors, et de grant trestesse nos avés mis en grant leesse». Li 
chevalier ne souffre pas que cil demorent a jenoilz, ainz li fait drecier 
heramant, et li dit: «Sire, bostés vos sus; et estes vos si enavrés que vos 
ne peûssiés chevauchier?». «Sire chevalier», fait il, «sachiés de voir 
que je ai assés anui, mais vos m'avés donés tant de leesse et de joie de 
ma folle, que je ne sent nul mal, et porai chevauchier aaiçemant». «Or 
dou monter», dit li chevalier, «et de l'aler a quelque recet, la ou nos 
peûssons repouser et herbergier».  
Atant ne font nul deleament, mes tot maintenant montrent en  
lor chevaus, et se mistrent au chemin tuit ensemble. «Sire », dit li Viel 
Chevalier au baron a la dame, «savés vos aucuns recet la ou nos peûsson 
herbergier?». «Sire», fait il, «voiremant le sai je, car il est propres de 
ci, et est a moi et a vos c'il vos plest, la ou voz porés herbergier 
aaiçemant». «Donc nos alons la»,fait li Viel Chevalier, «car li tens en 
est il bien». 
Atant se mistrent a la voie, et chevauchent tant qu'il furent venus 
au recet dou chevalier, la ou il desmontrent. Et vallet desarment li Viel 
Chevalier et li baron a la dame, et treuvent qu'il estoit enavrés duremant, 
et li lavent et bendent lour plaies mu bien, car li Viel Chevalier  
estoit mout buen mire. Et quant il ont bien asettés li chevalier enavrés, 
la dame fait doner au chevalier riche dras, et li font le greingnor henor 
qu'il puent. Atant furent les tables mises et le mengier aparoiìliés, il 
s'asient a les tablez et menuient aaiçemant. Et quant il ont mengiés, et 
la dame fist apareillier un riche lit, et le moinent en une chanbre, et 
vallet le coucierent henorablemant, et se dormient jusque au jorz. 
<pb n="241"/>
Et a l'endemain bien pour maitin se lieve li Viel Chevalier, et prent 
sez armes, et acomande la dame et li chevalier a Deu. Et au departir 
li distrent qu'il sunt sez homes con tot ce qu'il puent en ceste monde. Li 
Viel Chevalier le mercie assés. Atant montrent a chevaus, et se 
mistrent au chemin entre lui et sez escuierz, et chevaucent tot celui jor 
sanz aventure trover que a mentovoir face en contes. La nuit l'aporte 
aventure chiez un vauvassor que mout le onore de tot son pooir, et le fait 
servir aaiçemant de quan qu'il mestier li fu. 
Coment li Viel Chevalier desconfist <num>.IIII.</num> chevalier et delivre <num>.I.</num>  
chevalier et une dame.
Et quant l'endemain fu venus, li Viel Chevalier se lieve, et 
prent sez armes, et monte sour son chevaus, ci acomande li vauvassor 
a Deu. Et se met au chemin entre lui ci sez escuiers, ci chevauce par 
une grant forestes tot celui iors jusque a midi sanz aventure trover. 
Et atant ont encontree quatre chevaliers armés de toutes armes, et 
moinent un chevalier pris et liés le main devant ci li piés desout le ventre 
dou chevaus; et encore moinent une mout belle dame qui aloit faisant 
 le greingnor duel dou monde. Et quant la dame voit li Viel 
Chevalier, elle li crie merci, ci li dit: «Ha, franc chevalier, por Deu, 
seucorrés cestui chevalier qui mon baron est, qe cist mauveis homes et 
desloiaus moinnent a sa mort! ».  Et quant li chevalier oï ensi paller la 
dame, ci voit qu'elle fasoit si grant duel, et ancois voit li chevalier qe si 
mauveisemant estoit moinés, il n'a grant pitié. Il dit tot maintenant 
encontre li quatre chevaliers: «Seingneur», fet il, «por coi menés vos si 
villainement cestui chevalier?». «E tquoi est a vos», font cil, «se nos 
li menonz bien ou maus?». «Ce ne est buen»,fait li Viel Chevalier, «et  
vos voudroie prier que vos le delivrés, ci la dame ausint». «Alés votre 
vie», font cil, «que nos ne &lt;le&gt; laierons ne par vos ne par homes dou 
monde se il ne aûsse plus pooir de nos».  «Donc le laierés voz par moi», 
fet li Viel Chevalier.  «Et comant», font cil, «et quidiés vos avoir plus 
pooir qe nos qe somes quatre?». «Oïl voiremant», fet li Viel Chevalier, 
«et a l'esprove en serés prochainemant». 
Atant se fait baillier son escus et son glaivies a son escuier, et quant 
il est bien aparoilliés, il lor dit: «Seingnor chevaliers, ou vos laissiez le 
chevalier ou voz vos defendés, car a la joste estes venus tot maintenant; 
or en prenés ceaus que miaus vos plest».  Li quatre chevalier le tienent 
par foux, quant il voient qu'il se voloit prendre encontr'eaus quatre. Li 
un d'eaus ne font nul deleament, ainz li dit: «Vassalz, quant vos jostes 
alés querant, trovés l'avés tot maintenant! ».  Aprés ce ne font nul 
deleaiemant, ains se trait les uns ensus de les autres, il baissen les 
glaivies, et mistrent  chevaus a sporonz, et vienent les un verz lez 
autres tant con il puent de lour chevaus trere. Et quant il vienent au 
jondre des glaivies, il se trefierent sour l'escus. Li chevalier bliçe sez 
glaiviez, et li Viel Chevalier fiert lui si roidemant qu'il le porte a la terre 
tiel atornés qu'il ne sei se il estoit nuit ou jors, et s'en vait houtre parfomir 
son poindre. Et quant li trois chevalier virent lour conpangnons ensi 
aler a la terre, il distrent entr'aus: « Cestui chevalier semble de grant 
puissanse, ci se nos alonz les uns aprés les autrez sour lui, il nos mettra 
tuit a la terre.  Mais tuit ci trois ensenble alons sor lui, et le metronz a 
la mort heramant! ».  Et a ce s'acordent li trois chevalier, il ne font nul 
deleament, ainz baissent les glaivies, et hurten chevaus de sporonz, et 
vienent verz li chevalier.  
Et quant il li voit veniren tel mainieres, il ne li refuse pas, ainz 
vait contr'aux les glaivies baissiés au ferir de sporons mout hardiemant. 
Et quant il vienent au jondre des glaivies, li trois chevaliers bliçent lour 
glaivies sour lui, et li Viel Chevalier fiert li un si roidemant qu'il li fait 
voidier andeus les archoris mout duremant. Et li deus chevaliers que 
remés estoient a chevaus mistrent main a l'espee, et vont contr'aus mout 
hardiemant. Et quant il li voit venir l'espee e<add>n</add> main, il baille tantost 
sa lanse a son escuier, il met main a l'espee, et vait contr'aus mout 
abandoneemant. Il done au primier chevalier qu'il encontre si grant 
coux desus l'ieume qu'il li fait sentir l'espee jusque as charz nue, et cil 
en fu si chargiés qu'il ne se puet tenir en selle, ainz cheï dou chevaus 
a la terre.  Aprés celui coux il torne la teste dou chevaus a les 
autres deus, que deriere li donoient de lour espee. Il prent li un et le 
flatis a la terre si roidemant qu'il le desbliçe tot. Il li a tuit et quatre tel 
atornés que cil ne font plus senblant d'eaus defendre. Et quant li Viel 
Chevalier voit qu'il les a tiel atornés, il ne fait eaus plus maus, ainz s'en 
vait tot maintenant au chevalier, et li fait deslier le main et li piez. Et 
li chevalier et la dame ont grant joie de ce qu'il se voient delivré, et 
mercient assés li Viel Chevalier. Et il Viel Chevalier lour dit se il ont 
<pb n="241"/>
plus garde de nelui: «Oïl voiremant avon noz garde, et vos prionz que vos 
nos conduiés jusque a nostre repaire, qui ne est grament loingne de ci».  
«Voluntier», dit li chevalier, «or dou monter et dou chevauchier, car je ne 
vos faudrai d'aïde a mon pooir».  «Grant merci», font cil. Atant montrent, 
et se mistrent a la voie qui estoit tot endroit chemin dou Viel Chevalier. 
Et quant il chevauchoient, et li Viel Chevalier lor demande 
l'achaions por coi il l'avoient pris, et la ou il le moinent.  « Monseingnor», 
fet cil, «ce vos conterai je tantost. Or sachiés que deus de ceaus quatre 
chevaliers que voz veïstes, sunt freres de pere et de mere, et si avoient 
encore un autre freres.  Et quant il estoient trois, il ocistrent mon pere 
sanz nulle achaions.  Donc je estoie a cellui tenz encore vallet, et por 
ce que je ne pooie mettre main en chevalier tant con je fust vallet, m'en 
alai mout jeune a la cort dou roi Artus, et me fis adobber chevalier assés 
plus tost que je ne aûsse fait, se il ne fust pour vengier la mort mon pere. 
Et quant je fui chevalier, je fis puis tarit que je mis a mort  un 
des trois frerer. Et aprés le vengiemant, fis je requiere de pes li deus 
qui remés estoient, et il ne vousistrent entendre rienz, mais me desfierent 
de la Vie. Et quant je vi ceste, je en pris garde tant con je plus puet, 
et il repairent loingn de mon ostiaus plus de vins liegues.  Or avint que 
hui entre moi et ceste moie dame alavames par ceste foreste, et 
volavames aler chiés la mere ma feme. Et ceaus quatre chevaliers que 
vos veïstes nos asaldrent, et je me defendi tant con je plus pooit, mes ma 
defense ne me vaut rienz; il me pristrent et moinent a lour pere, qui 
encore est vif, et me distrent que devant lour pere me volent couper la 
teste. Tot ensi est l'affer con je vos ai contés». 
Que vos en diroie? Ensi pallant chevaucent tant qu'il furent 
venus au repaire dou chevalier, la ou il erbergierent aaiçemant, et li 
chevalier et sa feme le onorent et servirent de tout lour pooir. A   
l'endemain bien pour maitin se lieve li Viel Chevalier, et prent sez 
armes, et acomande li chevalier et la dame a Deu. Et au departir li 
distrent ceaus: «Sire, nos vos dions tot voiremant que vos est les homes 
au monde que nos miaus dovons amer et tenir a seingnor, car vos nos 
avés hostés de grant perilz, et nos avés rendue la vie. Dont nos voz dions 
que nostre cors et quan que nos avonz est a votre comandemant». Et li 
Viel Chevalier le mercie assez. 
Atant se met au chemin entre lui et sez escuierz, et chevaucent tant 
par lour jornee sanz aventure truever que a mentovoir face en contes, 
qu'il furent venus a  lour ostiaus, la ou il furent receû 
henorablemant. Car sachiés que la dame qu'il moiné a Kamaaloth si 
richemant acesmés quant il abati tant chevaliers, estoit seuror germaine 
de <abbr>m.</abbr> Sigurans le Brun, et estoit nieces au Viel Chevalier.  Et ceste 
dame li rechoit henorablemant, et mout li fait grant feste, et mout le 
demande de son estre. Ensi repaire l'Ansien Chevalier a son repaire, 
et tot ce que vos avés hai li avient au Viel Chevalier en celle voie. 
Ci divise qui estoit li Viel Chevalie et comant il mande son nom au 
roi Artus. 
Or vos veaut conter li maistre qui estoit li Viel Chevalier et 
doni il fu nez, ci comant il mande a la cort li roi Artus pour conter son 
estre, ci qu'il est et son affer. Or sachiez que li Viel Chevalier estoit 
només messire Branor li Brun, ci fu oncles de <abbr>m.</abbr> Sigurans le Brun &lt;car 
il fu frere charnel son pere&gt;, et fu cousin li buen Ector le Brun. Et fu 
en son tens un des meillor chevalier dou monde, ci li plus poissant, car 
il ne avoit a celui tens eu seicle un chevalier si grant te si corsut con il 
estoit. Et fu li chevalier au monde que plus longuemant vesqui en celui 
tenz, ci qe miaus se peûst &lt;aidier&gt; de son cors en son grant ages jusque 
a la fin. Et estoit de la lingnee de ceaus de Brun dont, con vos poés 
savoir par maintes livre, que ansienemant surìt estés en celui lingnajes 
li meillor chevalier et li plus poissant dou monde.  Car sachiez que 
Febuz, que fu tel chevalier con vos savés et con le monde tesmoingne, 
fu de celui lingnajes. Or vos ai contés qui fu li chevalier, ci dont il fu 
nes. Or vos deviçera li maistre comant il mande a la cort dou roi Artus. 
Or sachiez  que quant <abbr>m.</abbr> Branor li Brun fu repairiés a son 
repaire, il prent un vallet, et l'envoie a cort dou roi Artus, et li mande tel 
paroles con vos hoïrez. Li vallett a cui son seingnor avoit enchargiés 
la beiçonge il se met a la voie, et chevauce tant par sez jornees qu'il fu 
venus a Kamaaloth, la ou il trueve li roi Artus a grant conpangnie de 
chevaliers ci de barons. Li vallet s'en vait tot droitemant devant li roi, 
et le salue mout cortoisemant. Li roi li dil qu'il soit le bien venus. 
«Sire», fet il vallet, «li Viel Chevalier, celui que se josté a vos 
et a votre chevaliers a celui point qu'il avoit avech eaus la dame que si 
<pb n="242"/>
richement estoit acesmés, voz salue ensi con a son seingnor, et voz prie 
et vos crie merci que vos li pardonés de ce qu'il se josté a vos et a votre 
homes. Car il vos fait savoir qu'il ne le fist pour maus qui vousist a voz 
ne a omes de vostre ostiaus, mais le fist por savoir comant eûssent de 
pooir li chevalier de cestui tenz, et pour connoistre li quelz furent meillor 
chevalier, ou li ansien homes ou li noviaus. Et por ce que vos le priast 
assez de savoir so<add>n</add> nom et son estre et son affer, or sachiés qu'il est 
<abbr>m.</abbr> Branor li Brun, oncles de mesire Siguranz le Brun, li Chevalier au 
Dragon, et cousin de mesire Ector le Brun». 
Quant messire li roi Artus et <abbr>m.</abbr> Lancelot dou Lac, et monseingneur 
Tristan et messire Gauvain, et tous les autres barons que enluech 
estoient, ont entandus ce que cestui vallet lour avoit contés, et ont seû 
que celui chevalier estoit  messire Branor li Brun, il s'en font tuit 
grant mervoille, por ce que il quident qu'il fust trepassés dou seicle ja 
a grant tens, ne ne avoient oï paller. Mais messire Siguranz, son neveu, 
avoient il bien veûs, et distrent que voiremant fu monseingnor Branor li 
Brun le meillor chevalier dou monde, et est encore, ensi ansien con il 
est. Et mout s'en font par toute la cort grant mervoille, et li rois Artus 
dit qu'il veaut qu'il soit mis en ecrit. Atant comande a un crergies que 
li nom dou buen chevalier soit mis en ecrit entres les aventures dou jorz 
quant il abati tant entre rois et barons et chevaliers, et meïsmant tant des 
conpangnons de &lt;la&gt; Table Reonde. Or avés entendus la stoire de 
monseingnor Branor li Brun, ce est les chevaleries et les aventures qu'il 
fist dereanemant. Car sachiez sanz nulle faille qu'il ne fist aprés ceste 
aventures que vos avés hoï &lt;plus&gt; d'armez.  Mais selonc que la verais 
estoire nos tesmoingne eu livre meïsme de monseingnor Branor, il morut 
celui anz meïsmes qu'il fist ceste chevaleries, et fu enterrés e<add>n</add> 
Norman<add>d</add>ie mout henorablemant, en la plus riche tonbe dou monde. 
Mes atant laisse li maistre a paller de <abbr>m.</abbr> Branor li Bran, que plus 
ne en pallera en cestui livre, et veaut torner maistre Rusticiaus a 
conpiler son livre de tresmervillieuses aventures de tous li buen 
chevalier dou monde. Et traitera tot primierement des mellee et 
malvoillance que furent entre <abbr>m.</abbr> Lancelot dou Lac et monseingnor 
Tristan le fiz au roi Meliadus de Leonois.  
 Comant <abbr>m.</abbr> Tristan et <abbr>m.</abbr> Palamidés se conbatirent durement 
ensemble. 
Or dit li contes que <abbr>m.</abbr> Tristan, le fiz au roi Meliadus de 
Leonois, estoit venus eu romaies de Logres novellement, en celui anz 
meïsmes qu'il prist a feme Yçelt a Blance Main. Il chevauchoit par une 
foreste qui estoit la greingnor de tot li roiames de Logres, et la ou plus 
aventures i se trovoit toz jorz. Et <abbr>m.</abbr> Tristan chevauche tot celui jorz sanz 
aventure treuver, ne homes ne feme ne recet ne maisonz. Et quant il fu 
anutié qu'il ne veoit plus le chemin, il desmonte entre trop biaus arbres, 
et hoste le frain et la selle a son chevals, et le laisse aler paistre. Et puis 
se hoste son ieume et son espee, et se coucie sour son escus, et se dort. 
Et aprés ce ne demore gramant que messire Palamidés, li tres buen 
chevalier, hi vint, et desmonte assés propres de monseingnor Tristan, ne 
ne le veoit ne ne s'an perchoit. Et se desarme d'eume et d'escus, et hoste 
a son chevaus la selle et le frain, et le laisse aler paistre, et puis se coucie 
sour son escus par dormir. Et sachiez que entre <abbr>m.</abbr> Tristan et <abbr>m.</abbr> 
Palamidés avoit grant haïne por madame la reïne Yçelt de Cornoaille, 
et ceste aïne avoit il enpris en Irlande a celui tens que la reïne Yçelt 
estoit encore  pucelle. 
Et quant <abbr>m.</abbr> Palamidés fu couciez sus son escus, il ne puet dormir, 
ainz se drece en estant, et se e comance a conplaindre d'amorz si 
duremant que <abbr>m.</abbr> Tristan fu esvoilliés. Et <abbr>m.</abbr> Palamidés recomance son 
duel en tel mainieres: « Hay5, Palamidés! », fait il, «comant tu es le plus 
mesceanz chevalier dou monde, car tu aime la flor et la roçe dou seicle, 
ne onques ne n'aûst se mal non!  Ha, madame! Comant il fu de male 
hore celle que je primieremant vos vit! Hay, madame Yçelt, reïne 
vaillanz et deboneaires, que de bontés et de senz et de valor passés 
toutes les dames mortiaus! Hay5, fontaines de biautés, par cui je hay 
fait maintes chevaleries, et par cui je ai mis maint chevalier a outrance! 
Comant vos m'avés obliés? Et por coi je ne ai un petit de confort de voz? 
Ou je fusse ausi votre chevalier comant est <abbr>m.</abbr> Tristan! Ja Damedeu ne 
me laissastes porter armes, se je ne meïsse au desout <abbr>m.</abbr> Lancelot dou 
Lac et <abbr>m.</abbr> Tristan de Leonois, et toz li monde de chevalerie! Ha, maleoit 
soit le jorz que Tristan fu nes, car vos m'avés tollue la rien dou monde 
que je miaux aime, car vos n'avés toz jorz le bien et joie, et je n'ai travaill 
et maus!». 
Mout  se deme<add>n</add>t <abbr>m.</abbr> Palamidés, et mout moine grant duel et grant 
corrut. Et quant il ot demené son duel une grant piece, il se taist qu'il 
<pb n="242"/>
ne dit plus. Et puis ne demore gramant qu'il recomence son duel de 
rinchief, et fist greingnor duel que devant. Et toute celle nuit demore 
en tel mainieres, une hore en pes, et une  autre demenoit son 
duel. Et quant <abbr>m.</abbr> Tristan l'ot entandus tot ce que <abbr>m.</abbr> Palamidés avoit 
dit, il est si duremant iriez car pou qu'il ne moroit de duel, ne ne puet 
dormir ne pouser en toute celle nuit. Ainz dit a soi meïsmes se il ne 
met Palamidés a male mort, il ne quiert iamés porter armes. En tel 
mainieres demorent jusque au jorz. 
Et quant le jor fu venus, et <abbr>m.</abbr> Palamidés ot veû <abbr>m.</abbr> Tristan tot 
armés, que si pres li avoit demoré toute celle nuit, il n'a trop grant ire, 
car il cuide bien que cil ait hoï tot ce qu'il avoit dit. Atant li demande 
et dit: «Sire chevalier, qui est voz que si coiemant voz estez mantenus 
toute nuit aprés moi?».  «Vassal», fet il, «sachiez de voir que je sui 
Tristan, li vottre <del>ene</del>mis, que te firai achatter chieremant ce que je t'ai 
oï dir!». «Hay5, Tristan!» dit Palamidés, «je ne demande de toi se la 
mellee non».  «A l'esprove en serés assés tost!» fait <abbr>m.</abbr> Tristan. 
Que voz en diroie? Li chevaliers ne font nul deleament, ainz 
pristrent lour chevaus, et mistrent caus la selle et le frain, et puis se 
laicent l'ieume en teste, et s'aparoillent au miaus qu'il puent. Et 
montrent en lour chevaus, et s'en alent en un petit pré, qui pres d'eluec 
estoit. Atant ne font plus deleament, ainz se trait les un e<add>n</add>sus de les 
autres, il baissent les glaivies, et mistrent chevaus a sporonz, et vient les 
uns verz les autres tant con il puent de lour chevaus traire.  Il se 
trefierent sour l'escus de tote lour force, si roidemant qu'il font andeus 
lez glaivies voler en pieces. Et aprés le  bliçemant des glaivies, 
il se treûrterent d'escu et de cors si duremant ensenble que andeus alent 
a la terre tiel atomez qu'il ne savoient s'il estoit nuit ou jors. Et li 
chevaus que si virent eschargiés de lour seingneur, il se tornerent en fuie 
or ca or la. 
Et quant li chevaliers furent demorés a la terre une grant pieces, 
il se lievent tel atomés qu'il aloient chancelant ausi con se la terre se 
fremuast desout eaus. Et puis ne demore gramant qu'il furent revenus 
en pooir et en force. Il ne font nul deleament, ainz se gettent l'escus 
devant et mistrent main a l'espee, et cort les un sour les autres mout 
hardiemant, et se tredonoient grandismes coux de lour espee trinchant, 
et comencent une mellee mout dure et pesmes. Il ne se vont pas 
espraingnant, ainz se mostrent bien qu'il sunt nìortel enemis. Lour 
peûst veoir doner et recevoir grant coux, et mout se mantienent bien 
andeus, et bien mostrent lour pooir. Et qui l'affer d'andeus aûsse 
regardez, seûremant peûst dir qu'il sunt andeus li meillor chevalier dou 
monde. Que vos en diroie? Il cort les uns sour les autres mout 
hardiemant, et tient cort les uns les autres en tel mainieres qu'il ne puet 
gramant gabber les uns les autrez. Et mout est cruel et fellenesse a 
regarder la mellee, car se <abbr>m.</abbr> Tristan li donoit grant coux, ne <abbr>m.</abbr> 
Palamidés ne l'aloit mie espraingnant, si que <abbr>m.</abbr> Tristan dit bien a soi 
meïsmes que voiremant est <abbr>m.</abbr> Palamidés un des meillor chevalier dou 
monde. Et <abbr>m.</abbr> Palamidés dit bien tot autretel de lui.  Il mantienent tant 
le primier asaut qu'il ne  puent plus en avant, car tant avoient 
feru et mailliés les uns sour les autres que ce estoit une grant chousez 
qu'il n'estoient mort andeus. Et tant baoit les un les autres mener a 
outrance qu'il n'avoient cure d'eaus repouser par recovrer aleyne et 
force. 
Quant il estoient si lax et si travailliés con voz avez hoï, atant 
es vos venir, ensi come aventure plet, un chevalier qui avoit en sa 
conpaingnie deus escuier, qui li portoient li escus et les glaivies. Et se 
aucun me demandoit qui li chevalier estoit, je diroie que ce estoit 
messire Brandelis, le fiz Lac. 
Et quant il est jusque a eus venus, et il voit qu'il estoient tiel atornés 
qu'il ne puent gramant en avant, et qu'il se tenoient si cort, il n'a grant 
pitié, et lour dit. «Seingnor chevaliers, je vos pri que voz mes diés qui 
voz est, et l'achaions de votre haïne, porce que je voi que vos volés mener 
vottre battaille a outrance». Et <abbr>m.</abbr> Tristan et <abbr>m.</abbr> Palamidés, a tot ce que 
<abbr>m.</abbr> Brandeliz disoit, ne fasoient nul mot, ainz cort les uns sour les autres 
plus aspremant que devant. 
Et quant <abbr>m.</abbr> Brandelis voit que cil ne respondirent rienz, il ne fait 
autre deleance, ainz se met tot maintenant ensi a chevaus con il estoient 
entr'aus deus. «Sire chevalier», fait <abbr>m.</abbr> Tristan, «vos feites grant 
villenie, que departis notre battaille sanz notre voluntés, et vos pri que 
noz laissiés mener notre bataille a fin», et <abbr>m.</abbr> Palamidés li dit tot autretel. 
Et <abbr>m.</abbr> Brandelis prie tant les uns et les autres, et tant dit et tant fait qu'il 
fait remanoir la battaille. Et puis lour dit: «Seingnor chevaliers, poroie 
je savoir l'achaionz  de votre haïne? Por ce que je voudroie mettre  
<pb n="243"/>
pes entre vos, se je onques porai». Monseingneur Tristan, que mout 
avoit grant haïne verz <abbr>m.</abbr> Palamidés de ce qu'il li avoit hoï dir, respont 
a messire Brandelis tot primieremant, et li dit: «Sire, notre haïne est 
pour tel achaionz que nul i poroit mettre pes se mort non! Et l'achaions 
ne poés savoir, et por ce voz en soufrez, car toutes chousez seroit poine 
perdue». Et <abbr>m.</abbr> Palamidés se acorde bien a tot ce que <abbr>m.</abbr> Tristan dit, 
et respont tout autretel a <abbr>m.</abbr> Brandelis. Et quant messire Brandelis voit 
qu'il ne puet mettre pes entr'aus, il lour dit: «Seingneur chevalier, je voz 
pri pour amor et pour henor de chevalerie, que voz m'otroiés que voz ne 
voz conbatterés plus en cestui jor». Tant li prie et tant lour dit messire 
Brandelis, que sil li creantent qu'il ne se melleeront plus en celui jorz. 
Atant se part <abbr>m.</abbr> Brandelis d'eaus, ne ne connuit mie <abbr>m.</abbr> Palamidés, por  
ce qu'il estoit armés, ne <abbr>m.</abbr> Tristan ne avoit il jamés veû. 
Et quant <abbr>m.</abbr> Brandelis se fu partis, <abbr>m.</abbr> Palamidés paroule et dit: 
«Sire Tristan, je vos ai hoï dir de votre bouche meïsmes que nul ne poroit 
mettre pes entre nos se mort non ». « Hoïl, san faille», ce dit <abbr>m.</abbr> Tristan. 
«Donc feïssomes ensint», fet <abbr>m.</abbr> Palamidés, «otroions entre nos une 
battaille en le plus desvoiables leu que noz peûsson trover, et enluec noz 
alonz tuit seul. Et poronz mener notre battaille a outrance en tel 
mainiere que li un de nos i mora, ou pour aventure andeus, et ensi faudra 
notre haïne et notre rancune et corrus». «Sire», ce dit <abbr>m.</abbr> 
Tristan, «ce me plet bien, mais por ce que voz estes plus repairiés en cest 
païs que je ne sui, et savés miaus le desvoiables leu et l'estranges que 
je ne sai, si le nomez». «Ce vuoill je bien», falt <abbr>m.</abbr> Palamidés, «je sai 
tot voiremant que le Peron Merlin est le plus desvoiables leu et le plus 
estranges qui soit en tout le roiames de Logres, la ou nos poron bien tot 
notre affer achever en tel mainiere que nul en savra rien». « Le leu me 
plet bien», ce dit <abbr>m.</abbr> Tristan, «car je l'ai hoï nomer pour desvoiables leu». 
Atant creanterent entr'aux la mellee dou Peron Merln, et 
noment le jorz, et otroient les uns les autres de non fere savoir cestui fait 
ne a homes ne a femes. A ceste choçes se acorderent bien andeus, et  
distrent chascuns qu'il hi vindrent le jors només bien pour maitin au 
Peron Merlin. En tel mainieres con vos avés hoï, fu acreantés la 
battaille dou Peron Merlin entre messire Tristan et messire Palamidés.  
Atant se partirent les uns da les autres: <abbr>m.</abbr> Tristan s'en ala sojorner 
a un mostier de nonain, la ou il avoit autres fois repairiés, et messire 
Palamidés s'en vait chiés une sue a<add>n</add>tain, qe mout grant henor li fist. 
Et ensint sojoment li deus chevaliers pour atendre le jor només, et 
estoit chascuns d'eaus propres a cinq liegues au Peron Merlin. Et <abbr>m.</abbr> 
Tristan se fait assenner dou Peron Merlin as freres de laienz, et hi vait 
maintes fois.  
 Ci devise la grant battaille dou Peron Merlin qe fu entre <abbr>m.</abbr>
Palamidés et <abbr>m.</abbr> Tristain de Lenois. 
Et quant le jor només que la battaille dovoit estre fu venus, 
<abbr>m.</abbr> Tristan se lieve bien pour maitin, et se fait confés as preudomez de 
tot ce qu'il se sentoit coupables ver son Creator, et puis s'en ala oïr la 
messe dou saint Espirit. Et aprés ce s'en vait a son ostel, et se fait armer 
au miaus qu'il puet, et s'aparoille bien de tot ce que a battaille mortel 
convenoit. Et monte sour son chevaus, et acomande li freres de laiens 
a Deu. Et se met au chemin, et chevauce tant qu'il fu venus au Peron 
Merlin, et atendoit que <abbr>m.</abbr> Palamidés venist. 
Et quant <abbr>m.</abbr> Palamidés se voloit lever le maitin de la battaille, il li 
prist un si grant maus qu'il ne se puet sostenir en estant. Et quant il se 
voit tiel atomés, il n'a si grant ire car pou qu'il ne rage de duel. «Ha,  
Damedeu! » fait il, «coment il vos est pleû que a cestui point me soit si 
mesceû de mon cors! Ha, <abbr>m.</abbr> Tristan! Comant vos porés bien dir que je 
laisse ceste battaille pour coardie et pour defaut de cuer!  Ha, <abbr>m.</abbr>  
Tristan! Or voz peûsse je fer savoir la mescianse que je ai, et que nos 
determinames notre battaille a un autre jorz! Et, se m'aït Dex, je me 
tenisse a bien paiés se je eûsse fait ceste battaille et je hi fusse mort! Et 
se je en fusse eschanpés, si voudroie je estre mort l'endemain, a ce que 
je peûsse avoir fait ceste battaille, et que <abbr>m.</abbr> Tristan ne peûsse dir que 
je laisse pour coardie! ».  Ensint se deme<add>n</add>t <abbr>m.</abbr> Palamidés 
con voz avez hoï, et remest qu'il ne ala au Peron Merlin por 
l'engonberamant qu'il li vint dou cors. 
Et quant monseingneur Tristan ot demoré une grant pieces, et il 
voit que <abbr>m.</abbr> Palamidés ne venoit, ildesmonte sour le Peron. Mais toutes 
fois tenoit l'ieume en teste et l'escus a cuel et la lanse et le frein dou 
chevaus e<add>n</add> main, et estoit tot entent qu'il ne voloit que, quant <abbr>m.</abbr> 
Palamidés venist, qu'il le trovast desgamis. Et en tel mainieres con vos 
avez hoï atendoit <abbr>m.</abbr> Tristan <abbr>m.</abbr> Palamidés. 
<pb n="243"/>
Quant il atendoit en tel mainieres, atant es vos venir uns 
chevalier armés de toutes armes, et trop bien montés. Ne ne avoit nulle 
conpangnie, et venoit mout pensant la teste eneliné ver terre.  Et se 
aucun me demandoit qui li chevalier estoit, je diroie que ce estoit <abbr>m.</abbr> 
Lancelot dou Lac, qui aloit querant aventures. Ne onques ne s'avoit veû 
con <abbr>m.</abbr> Tristan, et estoient li greingnor amis dou monde. 
Et quant monseingnor Tristan le voit venoir, il quide tot voiremant 
que ce soit <abbr>m.</abbr> Palamidés.  Il monte tantost sour son chevaus, il baissen 
les glaivies et hurte chevaus de sporonz, il vait contr'aux mout hardiemant, 
et li dit: «Vassalz, gardés vos de moi!». Et quant <abbr>m.</abbr> Lancelot voit li 
chevalier que ensi l'escrie, et que si fellenessemant li vient a l'encontre, 
il dit a soi meïsmes qu'il ne puet estre que li chevalier ne le connoise. 
Il ne fait nul deleament, ainz li vient les glaiviez baissiez, et vient les 
un ver lez autrez  tant con li chevaus porent aler, et se trefierent 
sour l'escus de toute lour force si roidemant qu'il font andeuz lez glaivies 
voler en pieces.  Et aprés le bliçemant des glaivies, il se treûrterent 
d'escus et de cors si duremant ensemble qu'il se treporterent a la terre 
tiel atornés qu'il ne savoient c'il estoit nuit ou jors, et demorent a la terre 
une grant pieces qu'il ne remuent pié ne main. A chief de pieces se 
lievent andeus li chevaliers, et aloient chancelant ausi con se la terre se 
fremuast desout eaus, et remirent les uns lez autres come home 
espaontés.  Et quant il furent auques retornés en lour pooir, et <abbr>m.</abbr> 
Tristan dit bien a soi meïsmes qu'il avoit maintes fois esprovés a <abbr>m.</abbr> 
Palamidés, mes nulle fois ne l'avoit encontrés si duremant con il a fait 
a cestui point.  Et <abbr>m.</abbr> Lancelot dit bien encontre son quer que puis qu'il 
porté arme primieremant, il ne truevé chevalier que si aspremant 
l'encontrast con cestui a fait, et « voiremant est il poissant chevalier! ». 
Et quant il furent revenus en pooir et en force, il ne font nul 
deleament, ains mistrent main a l'espee, et se gettent l'escus devant, et 
cort les un sour les autres mout hardiemant l'espee droite contremont. 
<abbr>M.</abbr> Tristan gette tot primieremant sous <abbr>m.</abbr> Lancelot, et li done de haut 
a la force dou bras un si grant cous qu'il li abat un grant chantel de son 
escus, et <abbr>m.</abbr> Lancelot li rent le guerardon tantost. Atant comencent la 
mellee dure et pesmes et aspre, et mout se tredonoient grant coux; 
il  ne s'alent mie espraingnant.  Que voz en diroie? Il se 
despiecerent l'escuz et desmaillent les auberz, il se font sovent fois 
sentir lour espee en lour charz nue, il mantienent tant le primier asaut 
qu'il ne puent plus en avant, ne ne avoit nul d'eaus que ne aûsse 
meillo<add>r</add> mestier de pouser que de conbattre. Et por ce convient a fine 
force qu'il se repousent pour recovrer aleyne et force.  Et atant se trait 
les uns ensus de lez autres, et s'apuient a lour escuz. 
Et <abbr>m.</abbr> Tristan se mervoille mout, et dit a soi meïsmes que 
voirement ne truevé onques mais si grant force ne si grant pooir en <abbr>m.</abbr> 
Palamidés con il a fait a cestui point, et, «si voiremant m'aït Dex, con 
je ne avroie creû e<add>n</add> nulle mainieres qu'il aûsse la moitié de pooir qu'il 
a».  Et monseingnor Lancelot dit bien tot autre<add>te</add>l de lui; il n'a la 
greingnor mervoille dou monde qu'il puet estre, et dil bien que onquez 
mais ne truevé un si aspre et puissant chevalier con cestui est, et «je ne 
sai quidier q'il soit». 
Et quant il ont recovré aleyne et force, et <abbr>m.</abbr> Tristan, que grant haïne 
avoit sour lui con celui que creoit certainemant qu'il fust <abbr>m.</abbr> Palamidés, 
il met main a l'espee primieremant, et se met l'escus devant, et vait ver 
li chevalier. Et quant <abbr>m.</abbr> Lancelot le voit venir, il ne demore plus, ainz 
fait tot autretel, et li vient a l'encontre l'espee e<add>n</add> main, et cort les un 
sour les autres con c'il fussent lyons ou leopars.  Il se tredonoient 
grandismes coux, il comencent  lour mellee assez plus aspre que 
devant, il se baingnent lor espee sovent fois en lor sanc, il se despiecent 
li escus et l'ieume et desmaillent les auberz. Il s'avoient toute lour arme 
tiel atomés que pou vaudront au departir, et sachiez que toute la place 
la ou il se conbattoient estoit toute vermoille de sanc, et junqez de maille 
d'auberz et de pieces d'escus. Que voz en diroie? Qui aûsse regardez 
l'affer de les uns et de les autres, et les grant asaut qu'il se fasoient, et 
la mellee qu'il mantenoient, bien peûst dir seûremant qu'il sunt andeus 
li meillor chevalier dou monde. Mout mantienent le segont asaut dur 
et pesmes; il ne i avoit nul d'eaus que ne aûsse plus de doçe plaies que 
toute seingnent. Il estoient tel atomés qu'il ne puent gramant en avant, 
et lour espee estoient toute tinte et vermoille de lour sanc. Et <abbr>m.</abbr> 
Lancelot, que veoit la spee de <abbr>m.</abbr> Tristan qui estoit si vermoille de sanc, 
il dit contre son cuer: «Ceaus est de mon sanc», et <abbr>m.</abbr> Tristan que veoit 
ausi la spee de <abbr>m.</abbr> Lancelot, que ausint estoit vennoille, disoit tout 
autretel, et ensi avoient andeus grant ire dou sanc qu'il veoient en 
l'espee. Lorz cort les uns sour les autres mout ardiemant et mout 
aspremant; il s'estoient tiel atornés que a poine se pooit sostenir en 
<pb n="244"/>
estant, tant estoient afeblis et tant avoient perdu dou sanc. Et por ceste 
achaions convient a fine force qu'il recovrent lour aleine, et se trait les 
uns ensus de les autres,  et s'apuient a tant d'escus con il avoient; 
et <abbr>m.</abbr> Lancelot dit contre son quer: «Hay5, biaux Sire Dex aïde moi! Que 
je ne soie escarnis mauveisemant en cestui jor, carje voi tot apertement 
que cestui a cui je me sui tant conbatus ne est mie homes, mes diables! 
Car c'il fust homes, et je eûsse tant ferus et maillés sour lui con je ai 
fait sour cestui, je le creoie maintes fois avoir conquis, et je voi cestui 
que se mantient miaus au dercain que au comeneemant. Et por ce, 
biaux Pere, ou soit homes ou soit enchantemant, aïde moi, que je ne 
receve hui hentouse mort». 
Monseingnor Tristan dit: «Ha,Virgen Pucelle! Priés le vottre 
doux Fiz qu'il soit e<add>n</add> mon aïde, et qu'il aït merci de m'ame, car je voi 
que li cors alés est, car je voi tot apertemant que je sui a ma fin venus!  
Hay, Damedeu! Comant je ai estés deceû mauvaisemant de <abbr>m.</abbr> 
Palamidés! Car je ne quidoie qu'il aûsse en lui si grant pooir con je ai 
trovés a cestui point, car il &lt;s'&gt; est mantenus toz jorz mout aspremant, 
et a mon avis il a eû toz jorz le meillor de la battaille». 
Et quant il se sunt repousés, et qu'il ont recovré auques de force, 
<abbr>m.</abbr> Tristan se lieve tot primierement, et dit: « Or aille comant il pora aler, 
car je vuoill parfomir nostre battaille!». Lorz enbrace tant d'escu con 
il avoit par grant ire, et drece l'espee contremont, et vait ver <abbr>m.</abbr> Lancelot.   
Et quant <abbr>m.</abbr> Lancelot  le voit venir, il ne fait semblant qu'il soit 
de rienz espaontés, ainz met main a l'espee, et li vient a l'encontre mout 
hardiemant. Et avant qu'il recomencent la mellee, paroule <abbr>m.</abbr> Lancelot, 
et dit: «Sire, je voi bien que voz volés aler avant de la battaille jusque 
a outrance, et quant vos ce volés faire, je voudroie que noz faichonz entre 
nos une choses: que vos me diés vottre nom, et je vos dirai le moi, por 
ce que se vos me mettés a outrance ou a mort, que vos saichez cui voz 
avés ocis, et je de voz celui meïsmes». 
Et quant monseingnor Tristan hoï ensi paller <abbr>m.</abbr> Lancelot, il connuit 
tot maintenant que cestui n'estoit mie celui qu'il creoit.  «Et comant», 
fait il, «ne estes vos le mon <add>ne</add>mis Palamidés?». «Nenil», fet il, 
«voirement le sachiez!».  «Et qui est vos donc?» fait <abbr>m.</abbr> Tristan. 
«Sire», fet <abbr>m.</abbr> Lancelot, «se voz me creantés que voz me dirés vottre 
nom depuis que je vos avrai dit le moi, je le vos dirai tot maintenant». 
Et <abbr>m.</abbr> Tristan li dit: «Sire, ce vos otroie je debonairemant, et me plet 
assés».  «Or sachiés», fet li chevalier, «que je sui Lancelot dou Lac 
apellés, ne sai se onques oïstes paller de moi». Quant <abbr>m.</abbr> Tristan entent 
que ce est <abbr>m.</abbr> Lancelot, les homes au monde qu'il plus amoit, tot 
maintenant gette a la terre son escus, et s'ajenoille devant lui, et li rent 
sez espee, et li dit: «Sire, prenés mon espee, que je me teingne pour 
houtree». Et quant <abbr>m.</abbr> Lancelot entent et voit la debonarités dou 
chevalier, il li dit: «Sire, dreciés vos, car je sui li outrés, et ne voz, et vos 
pri que vos  me diés qui vos est».  «Sire chevalier, biaux amis 
doux», fait, «je sui Tristan de Leonois, li votre chevalier et chier amis!». 
Quant monseingnor Lancelot entent que cestui estoit <abbr>m.</abbr> 
Tristan de Leonois, li son amis, il fait tot maintenant autretel con avoit 
fait <abbr>m.</abbr> Tristan: il gette l'escu tantost a la terre, et s'ajenoille ausint et li 
rent sez espee, et li dit: «Sire, prenés mon espee, car je sui li outrés, et 
vos cri merci que voz me pardonez de ce que je me sui conhatus a vos».  
«Ha, <abbr>m.</abbr> Lancelot!» fait <abbr>m.</abbr> Tristan, «vos prenés la moie, qui en estes 
plus doingne que je ne sui, car vos avés eû toz jorz le meillor de la 
battaille!». «Hay, sire!» fait <abbr>m.</abbr> Lancelot, «ne dites, carvos dovés avoir 
le onor de la battaille, et de tot cest fait!». Mout offrent les un a les autres 
le onor de la battaille mes nul ne la veaut prendre. Il se lievent lour 
heume, et se drecent, et s'acollent et baisent cent fois. Mout fait grant 
joie et grant feste les uns a les autres. 
Et quant il se sunt conjoié une pieces, et <abbr>m.</abbr> Tristan li dit: «Sire, or 
dou monter et de l'aler a aucun recet la ou nos noz faichonz regarder 
nostre plaies et notre bleceûres». «Sire», fait <abbr>m.</abbr> Lancelot, «a vottre 
comandemant!». Atant alent quere lour chevaus qui pres estoient, et 
montrent et se mistrent a la voie. Et chevaucent tant qu'il furent venus 
au mostier dont <abbr>m.</abbr> Tristan estoit le maitin partis, et enluech desmontrent.  
Et quant li freres de laienz ont veû <abbr>m.</abbr> Tristan qui tel estoit atomés, il 
n'ont ire, et li moinent en une chanbre,  et li desarment, et trovent 
que chascunz avoit plus de doze plaies grant et parfont.  Et un des 
freres, que bien s'en savoit entremettre, regarde lour plaiez, et bende et 
lave mout bien, et dit qu'il ne avoient garde de mort, et qu'il li rendra sain 
et haitié dedenz un mois. 
Ensint con vos avés hoï se virent et conneûrent primieremant <abbr>m.</abbr> 
Lanceloe et <abbr>m.</abbr> Tristan. Et puis qu'il furent venus au mostier, il i 
<pb n="244"/>
demorent bien un mois.  Et mout fait grant joie et grant festes les uns 
a les autres, et assés se demandent de lour estre, et mout se conjoient 
entr'aux de la grant mellee qu'il firent entr'aux au Peron Merlin. Et <abbr>m.</abbr> 
Tristan li dit toute l'achaionz de celle battaille a mot a mot: comant il 
avoient acreantés entre lui et <abbr>m.</abbr> Palamidés une battaille, et comant il <abbr>m.</abbr> 
Palamidés atendoit.  «Sire», fait <abbr>m.</abbr> Lancelot, «por Sainte Crois, tel fu 
l'aventure que pou s'en falli que je ne achattai chieremant l'aïne de vos 
et de <abbr>m.</abbr> Palamidés! ». Mout demoinent, tant con il furent eu mostierz, 
grant jole et grant feste et grant seulas.  Et quant il furent bien gharis, 
et <abbr>m.</abbr> Lancelot li dit: «Sire, je vos pri que vos veingnés veoir messire li 
roi Artus et madame la reïne Genevre».  «Sire, a votre comandement», 
fet <abbr>m.</abbr> Tristan.  
Comant <abbr>m.</abbr> Tristan mist desconfiture li <num>.X.</num> chevalier qi gardoient 
un point. 
A l'endemain bien pour maitin se lievent, et alent hoïr la 
messe. Et puls montrent en lour chevals, et acomandent li freres de 
laiens a Deu, et se mistrent au chemins pour aler a Kamaaloth. Et en 
celui jor qu'il se partirent ne truevent aventure  que a mentovoir 
face en contes. Li segont jorz chevauchent jusque a midi qu'il ne 
treuvent aventure que a mentovoir face en contes.  Et entor hore di midi 
lour avint qu'il furent venus a un pont que estoit a l'esue de la Marche  
de Gallone. 
Et ceste pont gardoient <num>.X.</num> chevaliers de celui païs, que grant maus 
voloient a tuit li conpangnons de la Table Reonde.  Et por ce gardoient 
il celui passajes, car tuit ceaus que par enluech trepassoieni, por quoi 
il fussent des conpains de la Table Reonde ou de l'ostiaux dou roi Artus, 
il li prenoient et mettoient en prison enn une tor qui pres d'eluech estoit. 
Quant li <num>.X.</num> chevaliers que le pont gardoient ont veû cist deus 
chevalier herrant que voloient passer, atant paroule li un d'eaus, et lour 
dit: «Seingnor chevalier, se vos estes des conpairis de la Table Reonde 
ou de l'ostiaus dou roi Artus, ne passés sanz jostes. Et se vos de ceaus 
ne estes, passés seûremant». Et quant <abbr>m.</abbr> Lancelot l'entent, il respont 
tot maintenant, et dit: «Voiremant sui je des conpains de la Table 
Reonde».  «Donc vos arestés», font cil, «car a la jostes estes venus 
heramant! ».  
Et quant monseingnor Tristan l'entent, il paroule a <abbr>m.</abbr> Lancelot: 
«Sire», fet il, «je vos pri que voz m'otroiés que je face ceste joste». 
«Sire», fait <abbr>m.</abbr> Lancelot, «soit a votre comandemant, puis qu'il voz 
plest». Atant es voz venir un des chevalier dou pont tot aparoilliés de 
la jostes.  Et quant <abbr>m.</abbr> Tristan le voit venir, il vait contr'aus. Il ne font 
andeus nul deleament, ainz baissen les glaivies et urten chevaus de 
sporons, et vient les uns ver les autres tant con il puent  de lour 
chevaus traire.  Il se trefierent sour l'escus de toute lour force.  Li 
chevalier bliçe sa lanse, et <abbr>m.</abbr> Tristan fiert lui si roidemant qu'il le porte 
a la terre enavrés a mort, ne ne bliçe sa lanse. Atant es voz venir un 
autre chevalier de si grant alleûre con li chevaus pooit aler.  Et <abbr>m.</abbr> 
Tristan, que le voit venir, li vait a l'encontre les glaivies baissiés, et se 
trefierent sour l'escus.  Li chevalier bliçe sa lanse, et <abbr>m.</abbr> Tristan fiert 
lui si roidemant qu'il le porte a la terre tiel atomés qu'il ne &lt;a&gt; mestier 
de mire. Aprés vient le tierz, et bliçe sa lanse sour <abbr>m.</abbr> Tristan, et il le 
fiert si fort qu'il le porte a la terre mout fellenessemant. 
Que vos en diroie? <num>.VI.</num> chevaliers abati a la terre <abbr>m.</abbr> Tristan dou 
glaivies qu'il tenoit.  Et quant <abbr>m.</abbr> Tristan ot bliçés sez glaivies, il se fait 
baillier le suen a <abbr>m.</abbr> Lancelot, et de celle glaivies abati il li quatre que 
remés estoient.  Et quant <abbr>m.</abbr> Lancelot voit que <abbr>m.</abbr> Tristan a abatus tuit 
li <num>.X.</num> chevaliers si roidemant, et voit que tuit ceaus li avoient bliçés lour 
glaivies sovre, ne de selle ne le avoient pas remué, il dit bien a soi 
meïsmes que voiremant est <abbr>m.</abbr> Tristan tel chevalier con le monde 
tesmoingne, et voiremant est il le meillor chevalier dou seicle. Et dit 
qu'il ne vit a jor de sa vie nul chevalier que si bien ferist de lanse 
con il fait. 
Et quant li chevaliers dou pont se virent ensi abatus, et par un seul 
chevalier, il quident tot voiremant que ce soit <abbr>m.</abbr> Lancelot dou Lac.  
Lors paroule li un d'eaus, et dit: «Sire, vos avés aconplis l'aventure 
de ceste passajes, et avez delivrés trois des conpainz de la Table Reonde 
que nos avons e<add>n</add> notre prisonz. Et voz prions que vos noz di<del>é</del>s 
votre nom, ou se vos est <abbr>m.</abbr> Lancelot  dou Lac ou autre chevalier 
que vos soiez, por ce que l'en saiche mettre en cerit li queiz fu celui qui 
aconpli l'aventure». Atant respont <abbr>m.</abbr> Lancelot, et dit: «Sachiez qu'il 
ne est mie Lancelot, mais il est meudre de lui.  Il est un estranges 
chevaliers, ne autres ne poés savoir de son estre. Mez faites venir li 
<pb n="245"/>
trois conpains de la Table Reonde que vos avés en votre prisonz &lt;a tout  
leur chevalx et armes». Atant s'en vont li un d'eaus ver une tor qui 
pres d'eluech  estoit. Et puis ne demore gramant qu'il fu revenus, et ot 
amenés li trois conpains.  Et sachiés que li un estoit <abbr>m.</abbr> Yvain, le fiz 
roi Hurien, li autre Sacremor le Desereés, li tiers estoit Agravain, li 
freres <abbr>m.</abbr> Gauvain.  
Et quant il furent jusque a cus venus, il li saluent, et <abbr>m.</abbr> 
Lancelot et <abbr>m.</abbr> Tristan lour rendent le salus bien et cortoisemant; ne ne 
li connoissent mie, mais il le mercient assez de ce qu'il li avoient 
delivrés. Atant se partirent tuit et cinq, et se mistrent au chemin. 
Et quant il ont auques chevauchiés, et <abbr>m.</abbr> Yvain lour demande qu'il 
sunt. Et atant se trait <abbr>m.</abbr> Lancelot a repoust de <abbr>m.</abbr> Tristan, et li dit tot 
plainemant: «Sire, cist sunt des conpainz de la Table Reonde, et sont 
notre amis, et nos alons a cort; et por ce, c'il vos plet, nos faichonz eaus 
connoistre».  «Soit a votre voluntés», fait <abbr>m.</abbr> Tristan. Lors respont <abbr>m.</abbr> 
Lancelot a <abbr>m.</abbr> Yvain: «Sire», fet il, «voz nos demandés de nostre estre. 
Or sachiez de voir que noz somes votre amis, et cestui chevalier que ci 
est, est <abbr>m.</abbr> Tristan, le fiz au roi Meliadus de Leonois, et je sui Lancelot 
dou Lac, votre amis ci votre conpains». Et quant li chevaliers ont seû 
que ce est <abbr>m.</abbr> Tristan, qui tant est  prisez de chevalerie, il ne font 
nul deleament, ainz se hostent li hieume tout maintenant, ci autretel fait 
<abbr>m.</abbr> Lancelot et <abbr>m.</abbr> Tristan.  Et se font grant joie et grant feste, et mout 
henorent tuit li trois chevaliers a <abbr>m.</abbr> Tristan, et mout se li offrent et dient 
qu'il sunt sez chevaliers, et <abbr>m.</abbr> Tristan fait eaus tout autretel. 
Et quant il se sont conjoié une pieces, il se mistrent au chemin, et   
chevaucent tant par lor jornees sanz aventure trover que a mentovoir 
face en contes, qu'il furent venus a un recet qui propres estoit de 
Kamaaloth a deus liegues, et enluech desmontrent. Atant fait <abbr>m.</abbr>  
Lancelot monter un vallet pour fere savoir au roi Artus l'affer de <abbr>m.</abbr> 
Tristan, et de tot ce ne savoit rien <abbr>m.</abbr> Tristan. Atant se met a la voie un 
vallet a cui <abbr>m.</abbr> Lancelot avoit enchargiés la beiçonge; il s'en vail  tot 
droitement a Kamaaloth, la ou il trueve li roi Artus a grant conpanie 
de chevaliers. 
Et quant li vallet fu devant li roi, il li dit: «Monseingnor roi, <abbr>m.</abbr> 
Lancelot voz salue, et vos mande qu'il est la hors a un recet, et vos ha 
moiné <abbr>m.</abbr> Tristan de Leonois, li buen chevalier, qu'il a avech lui». Et 
quant li roi entent ceste novelles, il n'a grant joie, et dit tot maintenant 
a <abbr>m.</abbr> Gauvain et a maint autres chevaliers: «Seingnor chevalier», fet il 
«or dou monter et de l'aler aprés cestui vallet pour convoier <abbr>m.</abbr> Tristan, 
qe a nostre hostiaus vient». Et messire Gauvain bien a cinqant 
chevaliers montrent tot maintenant, et s'en vont avech li vallet, et ont 
tant chevauchiés qu'il furent venus au recet la ou <abbr>m.</abbr> Tristan estoit. Et 
quant <abbr>m.</abbr> Lancelot li voit venir, il dit a <abbr>m.</abbr> Tristan: «Veés ci venir <abbr>m.</abbr> 
Gauvain, qui voz vieni  convoier».  Et <abbr>m.</abbr> Gauvain, et toz les 
autrez qui avech lui estoient, desmontrent, et s'en vont contr'aux, et <abbr>m.</abbr> 
Tristan, qe bien connosoit <abbr>m.</abbr> Gauvain, car <abbr>m.</abbr> Lancelot le l'avoit 
mostrés, il li cort les bras tandus; il s'acollent et baiçent, il se font grant 
joie, et tous les autres ausint.  Et puis tuit montrent en lour cheval, et 
chevauchent tant qu'il furent venus a Kamaaloth, et desmontrent 
e<add>n</add>mi la cort, et s'en vont en la maistre sale. 
Et quant li roi Artus li voit venir, il se lieve et vait contr'aus. Et 
<abbr>m.</abbr> Tristan s'enjenoille a sez piés, mais li roi ne le souffre pas, ainz le 
drece heramant, et li dit: « Biaux doux amis, voz soiés li tres bien venu».  
Et <abbr>m.</abbr> Tristan li rent son salus bien et cortoisemant, come saige 
chevalier qu'il estoit, et li dit: « Monseingnor, veés ci Tristan de Leonis 
li vottre chevalier, et serai a tot mori vivant».  Li roi li dit qu'il li plet 
assez, et li offre soi et tot son pooir. 
Atant es voz venir <abbr>m.</abbr> Kex li Seneschalc, ci li dit: «Sire, les tables 
sunt mises, ci hore est de mengier, c'il vos plest», et li roi li dit qu'il le 
veaut bien. Atant comande que l'aigue soit doné, et s'asierent a les 
tables, &lt;et le roy fist asseoir&gt; <abbr>m.</abbr> Tristan dejoste lui, et menuient a grant 
joie et a grant desduit. Et quant il orent mengiés, et les tables furent 
hostés, et <abbr>m.</abbr> Gauvain dit au roi: «Sire, donés nos pars de <abbr>m.</abbr> Tristan, car 
je vuoill qu'il veingne veoir madame la reïne Genevre». Et li roi li dit 
qu'il le veaut voluntiers. Atant s'en vont entre <abbr>m.</abbr> Cauvain et <abbr>m.</abbr> Tristan 
et maint autres chevaliers a la chanbre la reïne. Et quant la reïne voit 
<abbr>m.</abbr> Tristan,  elle se drece en estant, et <abbr>m.</abbr> Tristan se ajenoille a sez 
piez, et li dit: « Dame, veés ci Tristan li votre chevalier».  La reïne le 
drece tant tost, et li dit que bien soit il venus, et li fait joie et feste. Et 
quant elle l'ot auques regardés, elle dit bien a soi meïsmes que 
voiremant est <abbr>m.</abbr> Tristan bien taliés de toutes menbres, et que mout est 
biaus chevalier, «ne ne est grant chouses se il est buen chevalier, tant 
est bien fait de toutes menbres». Et <abbr>m.</abbr> Tristan priçe la reïne de mout  
<pb n="245"/>
grant biautés, et bien li senble dame de grant valorz. Et quant il furent 
demorés avech la reïne une grant pieces, il pristrent conjé, et s'en 
tornerent en la maistre sale, la ou li roi estoit a grant conpangnie de 
barons. Et mout en fait grant joie et grant feste li rois Artus, et toz les 
autres chevaliers et baronz, de la venue de <abbr>m.</abbr> Tristan. Et ensi demore 
<abbr>m.</abbr> Tristan en la cort dou roi Artus bien un mois a grant joie et a grant 
feste et a grant seulas. 
Et sachiez que ceste fu la primicre fois que <abbr>m.</abbr> Tristan vint a cort, 
et sachiez qu'il devint conpains de la Table Reonde et de l'ostiaus dou 
roi Artus. Que vos en diroie? Bien dure un mois la joie et la feste qui 
se fist par toute la cort dou roi, por ce que <abbr>m.</abbr> Tristan estoit devenus 
conpains de la Table Reonde.  Coment, n'e<add>n</add> quel mainiere en devient 
conpains, ne fira ici memoire nostre livre, car bien le mentovra en avant. 
Et quant <abbr>m.</abbr> Tristan ot tant demorez en la cort dou roi Artus 
con vos avés oï, et qu'il fu devenus conpainz de la Table Reonde, il dit 
un jorz a <abbr>m.</abbr> Lancelot: «Sire, c'il vos plet je iroie voluntiers cherchent 
aventures parle roiames  de Logres, carje en sui mout desirant». 
«Sire», fait <abbr>m.</abbr> Lancelot, «il me plest bien, et voz firai conpangnie en 
ceste queste ». «Sire», fait <abbr>m.</abbr> Tristan, «je voz pri qu'il voz place que je 
aille tot seul,car je ne demorai gramant que je revendrai, se Deu plest». 
«Sire», ce dit <abbr>m.</abbr> Lancelot, «quant il voz plest d'aler en tel mainieres, 
a moi plest». Atant s'en vait <abbr>m.</abbr> Tristan au roi, et li dit: «Sire, je ai a ffere 
une moie beiçonge, la ou il me convient aler astivemant, et revendrai 
tantost, se Deu plest, et por ce vos comande je a Damedeu». Et li roi 
li dit qu'il prent de sez conpainz que li faichent conpangnie, et <abbr>m.</abbr> Tristan 
le mercie assés. A l'endemain, bien por maitin, <abbr>m.</abbr> Tristan prent sez 
armes, et monte sour son chevaus. <abbr>M.</abbr> Lancelot l'acolle et baise assez, 
et le prie qu'il reveingne au plus tost qu'il poira, et qu'il li face savoir 
toute sa beiçonge. «A votre comandemant», fait <abbr>m.</abbr> Tristan, atant le 
comande a Deu. «Sire», dit <abbr>m.</abbr> Lancelot, «alés, que la douce Mere vos 
conduie!».  
Atant se part <abbr>m.</abbr> Tristan, et se met au chemin, ne ne moine 
conpangnie n'escuier.  Il chevauce bien <num>.VI.</num> jornees sanz aventure 
trover que a mentovoir face en contes. 
Comant <abbr>m.</abbr> Tristan mist a desconfiture li <num>.XXXVI.</num> chevalier de la 
Fee Morgain. 
Or dit li contes que au septismes iors chevauchoit <abbr>m.</abbr> Tristan 
par une foreste grant et lees, qui estoit appellés la Periliuse Forestes, por 
ce que tot jorz i se trovoit aventures de granz perilz.  Et quant il 
chevauchoit ensi seul, atant encontre bien <num>.XXXVI.</num> chevaliers qi 
estoient a la Fee Morgain, et moinent  deus chevaliers pris, qui 
conpains de la Table Reonde estoient: li un estoit <abbr>m.</abbr> Dynadan, li autre 
estoit Dodinel le Sauvaiges. 
Et quant li chevaliers virent monseingnor Tristan, tot maintenant 
li vient un chevalier a l'encontre, et li crie: «Danz chevalier, gardés voz 
de moi, car a joster vos estuet!». Quant monseingnor Tristan se voit 
appeller de jostes, il n'a grant joie, car a pieces mais ne avoit fait 
d'armes. Il hurte chevaus de sporons, et vient les uns ver lez autres tant 
con il puent de lour chevaus traire. Il se trefierent de toute lour force. 
Li chevalier bliçe sez glaivies, et <abbr>m.</abbr> Tristan le fiert si roidemant qu'il 
le porte a la terre tiel atomés qu'il ne a mestier de mire. Et atant es voz 
venir un autre chevalier, et laisse corre a <abbr>m.</abbr> Tristan, et le fiert sour 
l'escus de toute sa force, et bliçe sa lance. Et <abbr>m.</abbr> Tristan fiert lui si 
aspremant qu'il le porte a la terre enavrés a mort. 
Que vos en diroie? Sachiez que doçe chevaliers, les uns aprés les 
autres, bliçent tuit lour glaivies sour <abbr>m.</abbr> Tristan, ne de selle ne le remuent 
pas. Et <abbr>m.</abbr> Tristan li abati tuit et doçe d'un seul glaivies, et n'ocist trois.  
Et quant les autres chevaliers ont veû que lour conpainz sont si 
malemant atomés, et ont veû comant li chevalier a fait grant mervoilles 
d'armes, il distrent tot maintenant: «Cestui est <abbr>m.</abbr> Lancelot dou Lac, et 
por ce se noz alons ensi les un aprés les autres, il nos metra tuit a mort.  
Or li laissomes corre tuit a une fois, et le metrons a mort tot maintenant 
ou voir a outrance». Et a ce s'acordent tuit li chevaliers, ne ne font nul 
deleament, ainz laissent corre tuit a une fois sour <abbr>m.</abbr> Tristan.  Et quant 
<abbr>m.</abbr> Tristan li voit  venir ensi a une fois, il ne fait senblant qu'il 
soit de rienz esbaïs, ainz met main a l'espee, car le glaivies avoit il bliçés, 
et vait contr'aus mout hardiement au ferir de sporons. Et sachiez que 
quant il vienent au jondre des glaivies, bien <num>.VIII.</num> chevaliers le ferin tuit 
a une fois devant et de choste et d'eschin, et bliçent lour glaivies sour 
<abbr>m.</abbr> Tristan, ne de selle ne le remuent &lt;ne&gt; pou ne grant.  Et <abbr>m.</abbr> Tristan 
fiert le primier chevalier qu'il atint desus l'ieume si duremant qu'il li met 
<pb n="246"/>
l'espee dedenz la teste plus de deus doie, si qu'il cheï a la terre. Atant 
comance <abbr>m.</abbr> Tristan a doner grandismes cous a destre et a senestre, et 
a trebuchier chevalier a la terre, et a <add>a</add>racier heume de teste et escus 
de cuel, et a fere la greingnor mervoille d'armes dou monde.  Et qui li 
suen fait eûsse regardés, bien peûst dir seûremant que voiremant est <abbr>m.</abbr> 
Tristan li meillor chevalier dou seicle. Li chevaliers se penoient mout 
de lui mettre a mort, mes ce est noiant, que quant il ont esprovés la grant 
force de <abbr>m.</abbr> Tristan, et ont veû qu'il ne atint chevalier a droit coux qu'il 
ne l'ocie ou ne le maagne a mort, il le redouttent come tonoir.  Il fait tant 
que de tuit li <num>.XXXVI.</num> chevaliers ne n'estoient remés a chevaus que 
quinge, et tuit lez autres estoient a la terre ocis et navrés a mort. 
Et Dynadan et Dodinel, que ont veû <abbr>m.</abbr> Tristan que si grant 
mervoille aloit faissant, il en sunt tuit esbaïs, et dient entr'aus: «Dex! 
Qui puet estre cestui chevalier? Car <abbr>m.</abbr> Gauvain ne <abbr>m.</abbr> Lancelot ne <abbr>m.</abbr> 
Palamidés ne peûst tant fere con cestui a fait! ».  Et ensi se mervilient 
entre Dynadan et Dodinel de <abbr>m.</abbr> Tristan.  Et mout i souffre grant poine 
et grant  travaill <abbr>m.</abbr> Tristan. Et mout est chaut et tresués, et mout 
avoit sez armes maumises, mais il ne a cure de nulle rienz, ainz cort 
entr'aus con fait le leup entres les berbis.  Il abat, il trebucie, il ocie, 
li atoene en tel mainieres que li chevalier que remés estoient a chevaus 
ne puent plus souffrir, ainz se mistrent a la fuie tant con il plus puent. 
Et <abbr>m.</abbr> Tristan, qui mout estoit lax et tresués, ne li vait pas enchauchant.  
Et Dnadan et Dodinel, quant il virent la desconfitture, et veont 
qu'il sont delivrés, il s'en vont tot maintenant a <abbr>m.</abbr> Tristan, et le saluent 
et mercient assés de ce qu'il sunt par lui delivrez. Et <abbr>m.</abbr> Tristan lour 
rent le salus bien et cortoisemant, et li demande qu'il sunt; et il dient 
comant il sunt de la maison li roi Artus et conpains de la Table Reonde. 
«Seingneur chevaliers», fet <abbr>m.</abbr> Tristan, «voz soiez li tres bien 
venus. Or dou monter et de l'aler a quelque leu, la ou nos peûssons 
herbergier. Et Dynadan et Dodinel ne font nul deleamant, mes tot 
maintenant &lt;pristrent&gt; des armes as chevaliers ocis, et se armerent et 
montrent en buen chevalz que enluech estoient, et se mistrent au 
chemins aprés m. Tristan. Et ont tant chevauchiez qu'il furent venus 
a une abaïe de nonain, la ou il fu receû henorablemant. Il li mistrent 
en une chanbre et le desarment, et truevent que <abbr>m.</abbr> Tristan estoit 
duremant enavrés. Et un freres que buen mire estoit, s'en prent garde, 
et bende et lave sez plaies mout bien, et dit qu'il ne ont garde de mort. 
Et quant Dynadan et Dodinel l'ont veû desarmés, et qui  estoit 
un des plus biaus chevalier dou monde, ne ne l'avoient jamés veû, il 
n'ont mout grant mervoille, et le demandent maintes fois de son estre, 
mes <abbr>m.</abbr> Tristan ne li descovre nulle rienz. Il li firent conpangnie <num>.VIII.</num> 
jorz, et quant il vit qu'il n'estolt gharis, il le comandent a Deu, et se 
mistrent au chemin por aler a Kamaaloth. 
Mes atant laisse li contes a paller de <abbr>m.</abbr> Tristan et de Dynadan et 
de Dodinel, et torne li maistre a paller des chevaliers a la Fee Morgain. 
Li contes dit que li chevaliers que eschanpés estoient de le 
main <abbr>m.</abbr> Tristan, il chevauchent par grant hastesse tant qu'il furent 
venus a l'ostiaus la Fee, mout travailliés et navrés. Et quant la Fee li 
ot veû si malemant atomés, elle lour demande la ou il ont les autres lour 
conpainz. « Dame», font il, «un seul chevalier nos a tot ce fait, et portoit 
un escus blanc a une bende de belic au d'eschin. Et voz dionz qu'il 
n'estoit mie chevalier, mez diables. Car sachiés tot voiremant que 
<num>.XXIIII.</num> de nos li alames sovre tuit a une fois, ne de selle ne le remuames 
ne pou ne grant, et il nos aloit tuit ociant et abattant ausint con se nos 
eûssomes estés bestes menues!». 
« Ha, las! » fait elle, «je sai bien qu'il est, car je savoie bien qu'il 
estoit en cestui païs, car l'en le m'avoit fait savoir de l'ostel mon freres!». 
«Dame», font li chevalier, «nos vos prions que voz noz dites qui li 
chevalier est».  «Seingnor», fet elle, «or sachiez qu'il est un estrange 
chevalier, et a nom Tristan de Leonois, et est niez au roi March de 
Comoaille, que novellemant est venus eu roiames de Logres, et est 
devenus conpainz de la Table Reonde qui est bien un des meillor  
chevalier dou monde». &lt;«Dame», font il, «voirement est il <num>.I.</num> des 
meilleurs chevaliers du siecle,&gt; et maleoit soit le jorz qu'il se pensé 
primieremant de venir eu roiames de Logres! ». 
Atant fist monter Morgain tot maintenant bien cinquant chevaliers, 
et lour dit qu'il alaissent heramant la ou la battaille avoit estés, et qu'il 
aportassent tuit li mors et li navrés qu'il i treuverent. Atant se mistrent 
au chemins tuit li cinqant chevaliers, et chevauchent tant qu'il furent 
venus la ou la battaille avoit estés, et ont truevés que <num>.VI.</num> n'i avoit mors. 
Et il firent maintenant <num>.III.</num> bieres, et hi mistrent li mors dedenz. Et 
li navrés montrent au miaus qu'il puent, et se mistrent a la voie, et 
<pb n="246"/>
chevauchent tant qu'il furent venus a l'ostel Morgain.  Et quant li amis 
charnaus des morz les hont veû, il en font un duel si grant que l'en ne 
hoïst le Deu tonant; et, que ce estoit une pitié a veoir, il li firent enterrer 
a grant plor et a grant lermes. 
Mais atant laisse li contes a paller de Morgain et de sez chevaliers, 
et torne a Dynadan et a Dodinel li Sauvajes. 
Or dit li contes que quant Dynadan et Dodinel se furent partis ù
de <abbr>m.</abbr> Tristan, il chevaucent tant par lour jornés sanz aventure trover que 
a mentovoir face en contes, qu'il furent venus a Kamaaloth. Et 
desmontrent e<add>n</add>mi la cort, et montrent eu maistre paleis, la ou il 
truevent li roi Artus et <abbr>m.</abbr> Lancelot, et maintes autres chevaliers et 
barons. Il saluent li roi et toz les autres qui enluech estoient.  Et quant 
il les ont conneûs, il lour distrent que bien soient il venus, et lour font 
grant joie et grant feste. Et li roi lour demande comant lour estoit avenus 
puis qu'il se partirent de cort. Atant  respont Dynadan: «Mon 
seingnor», fet il, «sachiez de voir que nos ne avons puis truevés 
aventures que a mentovoir face en contes, four une seulemant, qui est 
bien la plus mervillieuse dou monde! ». Et lorz comance a conter mot 
a mot tot l'afer, comant il truevent <num>.XXXVI.</num> chevaliers de la Fee 
Morgain, et collant il li pristrent.  Et comant il encontrent puis un 
chevalier que li del<add>i</add>vre, et comant il mist a desconfiture tuit li 
<num>.XXXVI.</num> chevaliers.  Et comant il firent puis conpangnie au chevalier 
a l'abaïe, et coment il ne puent savoir son nom. Et conte tot le fait 
comant il estoit avenus. 
Et quant li roi et toz lez autres ont entandus ce que Dynadan avoit 
dit, il le tienent a la greingnor mervoille dou monde.  Et li roi dit: «Ha, 
Dex! Quel chevalier poroit il estre?».  Et tuit respondrent qu'il ne 
savoient se ce n'estolt <abbr>m.</abbr> Tristan de Leonois. «Dynadan», fet <abbr>m.</abbr> 
Lancelot, «quel armes portoit li chevalier que vos ditez qui fist si grant 
mervoille d'armes?».  «Sire», fet Dynadan, «il portoit un escus tot 
blanc a une bende de belic ».  Et quant <abbr>m.</abbr> Lancelot l'ot entandus, il 
comance a sorire.  Et li roi, que bien le voit, li dit: « Lancelot, au 
semblant que voz faites, vos connoissiez bien li chevalier! ».  Et <abbr>m.</abbr> 
Lancelot li dit tot a conseill: «Sire, sachiez de voir que ce fu <abbr>m.</abbr> Tristan 
de Leonois, et je voz di que je li donai celui escus que Dynadan nos o<del>u</del>t 
contés qu'il porte. Et li roi li dit qu'il velt qu'il soit mis en ecrit entres 
les aventures de la Table Reonde. «Sire», fait <abbr>m.</abbr> Lancelot, «soit a votre 
voluntés».  Atant paroule li roi, et dit: «Seingnor conpainz de la Table 
Reonde, sachiez de voir que li chevalier que Dynadan et  Dodinel 
nos ont contés qui fist si grant mervoille d'armes est <abbr>m.</abbr> Tristan, le fiz au 
roi Meliadus de Leonois». Et quant il l'oïrent, il n'ont tuit grant joie,  
et distrent que voiremant est <abbr>m.</abbr> Tristan un des meillor chevalier dou 
monde. Lors fait li roi appeller un clergies, et fait mettre en ecrit tot 
de chief en chief comant Dynadan avoit contés. Et li roi et touz ceaus 
de son ostiaus en font joie et feste, por ce que il estoit conpains de la 
Table Reonde. 
Mez atant laisse li contes a paller dou roi Artus et de monseingnor 
Lancelot et de toz les autres, et torne a <abbr>m.</abbr> Tristan. 
Coment <abbr>m.</abbr> Tristan fu pris et jugiés a mort, et comant <abbr>m.</abbr> Palamidés 
l'eschanp de mort.   
Li contes dit que tant demore <abbr>m.</abbr> Tristan en l'abaïe qu'il fu 
bien gharis. Lors prent sez armes, et monte sour son chevaus, et 
acomande li freres a Deu, et li mercie assés dou grant henor qu'il les ont 
fait. Et se mist au chemins, et chevauce tot celui jor sanz aventure trovet 
que a mentovoir face en contes. La nuit le aporte aventure et mecianse
 a un chastiaus, et vail hosteller chiez un vauvassor que sire estoit dou 
chastel, a cui <abbr>m.</abbr> Tristan avoit ocis son fiz a la mellee qu'il fist avech li 
chevaliers de la Fee Morgain, et cestui chastel estoit a llui. 
<abbr>M.</abbr> Tristan desmonte a l'ostel dou vavassor, la ou il fu receû 
henorablemant. Li vallett le desarmerent et li donent un mantiaus par 
lui afibbler, et puis le moinent au vavassor, qui le rechoit assez 
sofisianmant. <abbr>M.</abbr> Tristan le salue, et cil li rent le salus mu bien. Les 
tables estoient mises,  et li vavassor le fist asetter dejoste lui, et 
menuient et boivent aaiçement. 
Et quant il estoient ensi a le tables, et li vauvassor comance a getter 
grant souspir de cuer parfont, et plore et regratte son fiz, et dit: «Haï, 
Tristan de Leonois! Con grant doulors mez avés mis au cuer, qui m'avés 
tollue m'ame et ma vie, et la rienz dou monde queje miaus amoie! Haï, 
Tristan! Comant m'avés tollue le cuer de mon ventre!». Et aprés ceste 
parole, il comance a plorer mout tendrement, et tuit les autres qui hi 
estoient preurent ausint. 
<pb n="247"/>
Et quant <abbr>m.</abbr> Tristan voit demener si grant duel au vavassor, 
et hooit ce qu'il disoit, il n'a grant pitié. Il dit a soi meïsmes qu'il ne i 
voudroit estre hostellés avech lui. Et quant li vavassor et <abbr>m.</abbr> Tristan ont 
mengiés, il moinent <abbr>m.</abbr> Tristan en une mout belle chanbre par lui 
coucier. 
Et une damoiselle, qui avoit estés a la cort dou roi Artus quant <abbr>m.</abbr> 
Tristan devint conpainz de la Table Reonde, et quant elle le voit, si le 
connuit maintenant. Elle s'en vait tantost au vavassor, et li dit: «Mon 
seingnor, sachiez de voir que vos avés en votre hostiaus le votre enemis 
Tristan!». «Et comant», fait il, «est il done celui que a soupee avech 
moi?». «Sire», fet elle, «voiremant est il, car je le connois mu bien, por 
ce queje le vi a la cort dou roi Artus». «Amie», fait li vavassor, «or alés 
encore veoir, si me savrez miaus dir se il est <abbr>m.</abbr> Tristan». La damoiselle 
s'en vait a la chanbre de <abbr>m.</abbr> Tristan, et li offre la bone soir, et paroule avec 
lui de maintes chousez. Et quant elle l'ot bien conneûs, elle s'en torne 
au  vavassor, et li dit: «Sire, voiremant est il <abbr>m.</abbr> Tristan!». 
Lorz fist armer li vavassor bien doçe serjenz, et lour comande tot 
maintenant qu'il aillent a la chanble la ou <abbr>m.</abbr> Tristan estoit, et le 
preïssent et meïssent en prisonz. Et ceaus s'en alent sanz nul 
deleament faire a la chanbre de <abbr>m.</abbr> Tristan, et le truevent en chamise et 
en braies.  Il le pristrent tot maintenant con celui que ne se puet 
defendre, car il estoit despoilliés et desarmez.  Il li firent mettre sez 
dras, et le moinent en une prisonz mout fellenesse et cruelz.  Et quant 
monseingneur Tristan se voit ensi prendre et enprisoner, et voit qu'il ne 
se puet defendre, il n'a grant ire, et dit a soi meïsmez q'il est conneûs.  
Il demande li serjenz por coi il l'avoient ensi pris.  Et cil li dient: 
«Vassalz, vos est a la mort venus, carvos ociestes le fiz notre seingnor!». 
Atant s'en tornerent a lour seingneur, et li distrent comant il l'avoient 
mis en prisons. 
Et quant <abbr>m.</abbr> Tristan se voit en si mal leu, el qu'il n'i a mestier 
proesse ne force d'armes, et voit qu'il estoit atint par si mauveis 
achaionz, il a grant duel et grant ire, et mout se deme<add>n</add>t et se 
delaingne, et dit qe mout ont eû tost fin sez chevaleries. « Hay5, <abbr>m.</abbr> 
Lancelot!» fet il, «que ne savés voz hore ceste mescianse qui m'est 
sourvenue, que voz me delivrast de si hentouse mort con je croi recevoir  
quant je ne me puis aidier! ».  Mout se deme<add>n</add>t <abbr>m.</abbr> Tristan celle nuit. 
Et quant li jor fu venus, li vauvassor s'en vait a la prisonz de <abbr>m.</abbr> Tristan, 
et li dit: « Ha, mauveiz et traïtres, or me vengierai je de toi de si grant 
domajes que vos m'avés fait, car vos m'ociestes mon doux fiz 
desloiaument!  Et je te farai morir ensi come traïtrez 
et desloiaus!».  
«Sire», fait <abbr>m.</abbr> Tristan, «vos ne dites pas verités, car desloiaus 
ne traïtres ne fui je onques que je saiche, et sul prest que je m'en defende 
encontre le meillor chevalier dou monde». «Vassal», fet li vavassor, «je 
te farai tot ce qu'il convendra».  Lors se part de lui, et s'en vient en la 
maistre sale dou paleis, et mande par tuit li haut homes dou chastel, et 
lour dit: «Seingnor, voz savés bien comant <abbr>m.</abbr> Tristan de Leonois ocist 
mon fiz, et la Deu merci nos l'avons en tel leu que nos noz en peûssonz 
bien vengier. Et por ce &lt;que&gt; voz est mes homes, si vuoill que vos me 
consiliez de quel mort je le firai morir». Et li plusor distrent comunemant 
qu'il volent qu'il li face couper la teste. Et a ce s'acorde li vavassor et 
toz sez homes, et fait comander que l'endemain fussent la hors en la 
prarie pour veoir couper la teste a <abbr>m.</abbr> Tristan pour la mort son fiz. 
Et un serjenz, que a <abbr>m.</abbr> Tristan gardoit et donoit mengier, li dit: «Ha, 
sire, comant il est grant pechiez et grant domajes de voz, car sachiés que 
au maitin vos sera coupé la teste! ».  Et quant <abbr>m.</abbr> Tristan l'entent, il n'a  
grant duel: « Ha, Damedeu! » fet il, «je vos pri par votre pitié que voz aiez 
merci de m'ame, car li cors alés est trop briefmant!  Et si voiremant aiés 
vos merci de moi, con il me poise plus de ma fin qu'il est si tost venue, 
por ce que je ne ai peû mostrer ma chevalerie, qu'il ne faiz de ma mort!»  
Mout demoine <abbr>m.</abbr> &lt;Tristan&gt; grant duel et grant ire, il demande un 
preudomes, et se fait confés de tot ce q'il se sentoit coupables ver son 
Creator. Et puis comance son duel en tel mainieres: «Hay5, roy March 
et reïne Yçelt!»  fet il, « comant vos avrés grant dolorz quant voz 
savrés que je sui mort si villainemant!». Mout atent <abbr>m.</abbr> Tristan 
l'endemain con grant doutte et con grant peor. 
Et quant l'endemain fu venus, atant es voz venir <abbr>m.</abbr> Palamidés. Et 
entre dedens le chastiaus, et desmonte a l'ostel dou vavassor.  Et vallet 
le desarment et li doinent mantiaus par lui afibler, et le moinent a lour 
seingnor. Et quant li vavassor le voit venir, il le connuit tot maintenant, 
et li vait a l'encontre, et li dit: «Sire Palamidés, voz soiez li tres bien 
venus, car vos est bien venus a point de veoir morir le votre greingnor 
enemis que vos aiés en  ceste  monde.» «Sire», fait <abbr>m.</abbr> Palamidés, «li  
<pb n="247"/>
quelz est celui que vos dites, qui est ensi mo<add>n</add> nemis?». «Sire 
Palamidés», fait li vavassor, «ce est <abbr>m.</abbr> Tristan de Leonois!». «Et 
comant», fait <abbr>m.</abbr> Palamidés, «le verai je morir?». «Por ce» fet il, «que 
je l'ai e<add>n</add> ma prisonz chaienz, et li firai au maitin couper la teste, car  
il ocist un mori fiz en traïsonz». Quant <abbr>m.</abbr> Palamidés entent ce, il n'a 
grant joie, et dit a soi meïsmes que ce veaut il bien, mais ne i se voudroit 
estre troyés. Et puis dit qu'il se tendra si coiemant que nul ne le 
connoistra, ne savra qu'il soit estés. Grant feste et grant henor fait li 
vavassor a <abbr>m.</abbr> Paiamidés celle nuit.  
Et quant li jor fu venus, li vavassor fist venir devant lui <abbr>m.</abbr> Tristan, 
et li fait liet le main.  Et il mont a chevaus, et moine o lui bien cinqant 
chevaliers armés de toutes annes. Et <abbr>m.</abbr> Palamidés prent sez armes, 
et se met son ieume en son chief, por ce que <abbr>m.</abbr> Tristan, ne nul autre, le 
peûst connoistre, et se met ausi avech li vavassor. Atant se mistrent 
a la voie a tuit sez chevaliers, et alent hors dou chastiaus, et moinent  
 <abbr>m.</abbr> Tristan tot a pié, le main liez derieres le dos.  Et toutes les 
jenz que voient <abbr>m.</abbr> Tristan ensi aler a sa mort, n'avoient tuit pitié, et 
disoient que mout estoit grant domajes de sa mort. 
Et quant il furent venus en la place, la ou il li doivient fere couper 
la teste, et <abbr>m.</abbr> Tristan qui ot veû <abbr>m.</abbr> Palamidés, connuit tot maintenant 
que cestui estoit chevalier herrant, et au contenemant li senbloit il 
voiremant que cestui estoit <abbr>m.</abbr> Palamidés.  Lors li dit: « Sire chevalier, 
vos me senblés chevalier aventeuros, et por ce voz pri que quant voz 
verrés a la cort li roi Artus, et voz i troverés li roi, et madame la reïne 
Genevre, et <abbr>m.</abbr> Lancelot et <abbr>m.</abbr> Gauvain, et tous les autres conpainz de la 
Table Reonde, que vos li salués de pars Tristan de Leonois, et lour 
contés comant je muir hentousemant. Et priés que mon escus, que je 
lassai a <abbr>m.</abbr> Lancelot, qui le faichent pendre en la maistre sale, por ce que 
quant il le veront, qu'il aient remenbrance de moi». Et toute fois, quant 
<abbr>m.</abbr> Tristan disoit ce, il ploroit mout tendremant. Et quant <abbr>m.</abbr> Palamidés 
hoï ensi paller <abbr>m.</abbr> Tristan, et le voit ensi plorer, si li en prent si grant pitié 
qu'il en plore tendremant desout son ieume, et dit a soi meïsmes: «Hay5, 
Palamidés, chevalier mauveis! Coment soufre tu que devant toi receve 
mort li meillor chevalier dou monde?  Certes tu es hunis a toz jorz, 
quant tot li monde savra que tu soies estés a la mort dou meillor chevalier 
dou monde, et tu ne met tot ton pooir en sa delivrance! Et, se m'aït Dex, 
tot soit il mo<add>n</add> nemis mortiaus, si ne garderai je ce, niais aille comant 
il pora aler, car je me metrai en aventure par sa delivrance». A 
ce s'acorde <abbr>m.</abbr> Palamidés li buen chevalier, ne ne i garde ne nimistié ne 
autre chouses. 
Quant li vavassor comande que l'en li coupe la teste, et <abbr>m.</abbr> 
Palamidés se met avant, et dit qu'il ne soit nul si hardis qu'il met main 
en <abbr>m.</abbr> Tristan par lui maux fere. «Et comant, sire Palamidés», fait li 
vavassor, «mez volés vos defendre e<add>n</add> mon ostiaus que je ne me vengie 
de mo<add>n</add> nemis mortielz? Certes se vos en pallerés plus, je firai 
couper la teste avoz et alui! ». Et <abbr>m.</abbr> Palamidés li dit qu'il sont tuit mort.  
Lors ne fait nul deleament, ainz laisse corre au vavasor, et li done, dou 
glaivies qu'il tenoit, si grant coux parmi le cors que le fer en pert pour 
derieres, dont li vauvassor cheï mort a la terre.  Et quant li chevaliers 
au vavassor virent mort lour seingneur, il corrent tuit sour <abbr>m.</abbr> Palamidés, 
et <abbr>m.</abbr> Palamidés a eus, et comencent une mellee mout grant. Et <abbr>m.</abbr> 
Palamidés lour comance a doner grandismes coux a destre et a senestre.  
Il abat chevalier a la terre, il trebuce chevals, il comance a fere si grant 
mervoille d'armes que ce ne semble pas proesse d'omes, mais foudre et 
tenpestes.  Il fait tant en pou d'ore qu'il est plus redoutés que tonoir. 
Il ne atint chevalier a droit cous qu'il ne l'ocie ou ne le maagne 
malemant.  Et quant li chevalier dou chastel virent <abbr>m.</abbr> Palamidés qe 
ensi les aloit ociant, il ne i ot nul si ardis qu'il l'oçast atendre, ainz se 
mistrent a la fuie tant con il plus puent verz li chastiaus. 
Et quant <abbr>m.</abbr> Palamidés voit qu'il les a ensi desconfis, il ne li vait 
pas enchaucant, ainz s'en vait tot maintenant a <abbr>m.</abbr> Tristan, et li deslie le 
main, et li dit: «Sire, montés sour  un de cist chevaus que vos ci 
veés hastivemant». Et quant <abbr>m.</abbr> Tristan entent ce que <abbr>m.</abbr> Palamidés li 
dit, il ne fait nul deleament, ainz monte tot maintenant. Et quant <abbr>m.</abbr> 
Palamidés le voit a chevaus, il li dit: «Sire, or dou chevauchier, car ce 
que voz estes desarmés vos poroit tost mescheoir; mes se vos fuissiés 
armés, ne nos partiromes sanz mellee».  «A votre comandement», fait 
<abbr>m.</abbr> Tristan, «car voz estes les omes au monde que je miaus doie amer, 
car voz m'avés hostés de hentouse mori! ». Atant se mistrent a la voie 
et se mistrent au chemin. 
Quant li chevalier dou chastiaus virent que cil s'en aloient, il ne 
vont eaus pas derieres, ainz vont en la place ou la battaille avoit estés, 
et pristrent lour seingnor et lour amis que mort estoient, et le porterent 
eu chastel, et li firent enterrer a grant plores et a grant lermes. 
<pb n="248"/>
Et <abbr>m.</abbr> Palamidés et <abbr>m.</abbr> Tristan chevaucent tant qu'il furent 
alés entor de quatre liegues. Atant furent venus a un hostel d'un 
chevalier que de mout grant ages estoit, et avolt estés de l'ostiaus du roi 
Artus, et amoit mout tuit li chevalier de celui hostels. Et quant il i furent 
venus, et vallet l'aïdent desmonter, et puis le moinent au viel chevalier.  
Il le saluent, et il lor rent le salus bien et cortoisemant, et li demande 
dont il sunt. Et <abbr>m.</abbr> Tristan li dit qu'il sunt de l'ostiaus dou roi Artus. 
«Seingnor», fait il, «voz soiés li tres bien venus, car je voz di que je aime 
assez tuit ceaus de celui ostiaus. Et coment, sire», fait il a <abbr>m.</abbr> Tristan, 
«alés voz ensi desarmés?». Atant li conte <abbr>m.</abbr> Palamidés tot l'afer  
comant il avoit estés.  Lors comande li hostes a sez vallet qu'il 
desarment <abbr>m.</abbr> Palamidés, et dit qu'il mettra buen conseill en <abbr>m.</abbr> Tristan, 
et li vallet le firent tot maintenant. 
Et quant monseingnor Tristan voit <abbr>m.</abbr> Palamidés desarmés, et 
connuit que ce estoit <abbr>m.</abbr> Palamidés, il li cort le bras tandus, et <abbr>m.</abbr> 
Palamidés a llui, et s'acollent et baisent cent fois. «Hay5, <abbr>m.</abbr> Palamidés!», 
fait <abbr>m.</abbr> Tristan, «beneoit soit le jorz que voz fust nes!  Or apert bien 
vottre francise et votre jentilise, car quant tot li monde quidoit que voz 
me fuissiés enemis mortiaus, et que me voussiés mettre a mort, et vos voz 
meïstes en si grant perilz par moi hoster de si hentouse mort dont je 
estoie si prochain de recevoir, dont je voz di que je serai votre homes a 
toz jorz de ma vie, car jamés li mon cuer ne poroit avoir haïne ver voz, 
tant m'avés valus a cestui point». «Sire», fet <abbr>m.</abbr> Palamidés, «je vuoill 
estre votre amis et vottre bienvoillanz, et vos serverai et henorai de 
quanque je porai». Que voz en diroie? Mout fait grantjoie et grant feste 
les uns a les autres, et mout se offrent servis et henors, et mout se 
demostrent grant amistié.  Li viel chevalier lour fait doner mantiaus par 
caus afibler, et mout lour fait grant joie et grant festes, et mout li 
demande de ceaus dou l'ostel dou roi Artus. 
Mes atant laisse li contes a paller de cist deus, que bien i savra 
retorner prochainemant, et pallera li maistre d'une autre matire que ne 
est pas d'une con cest.  Et veaut paller li maistre de <abbr>m.</abbr> Galeat li tres 
buen chevalier, le fiz  monseingneur Lancelot dou Lac. 
Ci comance des chevalerie de <abbr>m.</abbr> Galeat, comant il mist a mort 
et Dalidés. 
En cest partie dit li contes que mesire Galeat, li tres buen 
chevalier, le fiz monseingnor Lancelot dou Lac, chevauchoit par le 
roiames de Logres querant aventures en celui tenz que la queste dou 
saint Graalz fu comenciés. 
Or avint que une soir vait osteller chiez un vavassor, que avoit un 
fiz que avoit estés novel chevalier en celui anz, que Dalidés estoit 
apellés. Ne ne avoit plus de vins anz d'ages, et estoit un des meillor 
chevalier dou monde, et son pere ne avoit plus d'enfanz que cestui 
Dalidés. Et amoit pour amor une jentilz dames qui avoit nom madame 
Aleyne dou Chastel dou Plain, et estoit une des plus bielle dames dou 
mondes, dont Dalidés en fist maintes chevaleries et maint chevalier en 
mist a outrance. Et quant li vavassor et son fiz ont seû comant il avoient 
en lour ostiaus messire Galeat, que l'en tient au meillor chevalier dou 
monde, il li font grant joie et grant feste, et mout le onorent et servirent 
de tot lour pooir celle nuit. A l'endemain bien pour maitin se lieve <abbr>m.</abbr> 
Galeat, et prent sez armez, et monte sour son chevaus, et acomande li 
vavassor et son fiz a Deu, et li mercie assés dou grant henor  qu'il 
li avoient fait, et se met son chemin aventure querant. 
Et quant <abbr>m.</abbr> Galeat se fu partiz, et <abbr>m.</abbr> Dalidés s'en vait a son pere, 
et s'ajenoille devant lui, et li dit: «Pere, je voz pri que vos m'otroiés un 
don que je voz demanderai». Et li pere, que ne avoit plus fiz, quant il 
le vit ensi a jenoilz, il le drece tot maintenant, et li dit: «Ha, doux fiz, que 
est ce que tu me dis? Il ne est rien au monde que je vos escondisse, et 
vos otroie debonairemant tot ce qu'il te plet». «Grant merci, biaus 
pere», fet Dalidés, «or sachiés que voz m'avés hotroiés que je m'esprove  
a <abbr>m.</abbr> Galeat de joste et de mellee! ». Et quant li pere hoï ce que son fiz 
li demande, il li dit: «Ha, biaus fiz, merci pour la douce Mere Deu! Et 
ne te place que je m'ocie! Or ne ses tu que messire Galeat est li meudre 
chevalier dou monde, et que nul poroit venir au desus de lui?  Et se tu 
te esprove a eus, et il te mesceoit, je m'ocirai tot maintenant, car tu set 
que je ne ai plus d'enfanz de toi».  «Pere», fait Dalidés, «sachiés de voir 
que je ne m'en remandrai pour rien dou monde que je ne m'esprove a 
mesire Galeat». Lorz s'en vait tot maintenant a sa chanbre, et se fait 
armer hastivemant au miaux qu'il puet. Et quant il est bien armés, il 
monte sour son chevaus que un vallet li avoit aparoilliés, et se met aprés 
<abbr>m.</abbr> Galeat pour melleer a llui. Et quant son pere voit que son fiz s'estoit 
mis aprés <abbr>m.</abbr> Galeat, et dit qu'il li departira. Atant apelle bien doçe 
<pb n="248"/>
chevalier, et montrent heuramant, et s'en vont aprés eaus par departir 
<abbr>m.</abbr> Galeat et son fiz. 
Et <abbr>m.</abbr> Dalidés, qui ot tant chevauciez  qu'il vit <abbr>m.</abbr> Galeat, 
li crie tant con il puet: «Sire Galeat! Arestés vos, cara joster voz estuet!».  
Quant <abbr>m.</abbr> Galeat se oï ensi apeller, et voit que li chevalier venoit si 
grant alleûre aprés lui, il li torne la teste dou chevaus.  Et quant <abbr>m.</abbr> 
Dalidés fu a lui venus, et <abbr>m.</abbr> Galeat li demande: «Qi est voz que de joste 
m'apellés?».  «Sire», fet il, «je sui Dalidés, le fiz au vavassor avech cui 
voz herbergiastes anuit». «Ha, biaux doux amis Dalidés», fet <abbr>m.</abbr> 
Galeat, «por coi volés voz joster a moi?». «Sire», fet Dalidés, «ce vos 
conterai je tot maintenant: or sachiés que je aime pour amor une des plus 
vaillanz dame dou monde, dont je ne vuoill qu'elle se teingne a moi se 
je ne sui ausi le meillor chevalier dou monde; dont je ne puis miaus 
savoir la certaintés con de esprover a vos, car tot li monde voz 
tesmoingne au meillor chevalier dou seicle». Et quant mesire Galeat 
l'entent, il n'a grant mervoille, et dit que de grant cuer est li chevalier, 
et dit: «Biaus amis Dalidés, je te pri que tu me laisse aler tot quitemant, 
ne de joste ne m'apeller, car je ne poroie avoir voluntés de prendre moi 
a toi, por le grant henor que ton pere et voz meïsmes feïstes a moi en votre 
ostiaus». «Sire», fait Dalidés, «sachiez de voir que je ne m'en 
remandrai pour rien dou monde, et vos di que je ne le fais par haïne que 
je ai avoz, mais por celle esprove que je vos ai contés». Et quant <abbr>m.</abbr> 
Galeat voit qu'il ne se puet partir sanz jostes, il dit qu'il se jostera outre 
sa voluntés.  Lors ne font nul deleament, ainz se trait les uns ensus de 
les autres. Il baissen lez glaivies, et hurten li chevaus de sporonz,  
 et vient les uns ver lez autres tant con il puent de lour chevaus 
traire, et se trefierent sour l'escus de toute lour force.  Dalidés bliçe sa 
lanse, et <abbr>m.</abbr> Galeat le fiert si roidemant qu'il li perce li escu et li auberz, 
et li met le fer dou glaivies parmi le cors, si qu'il li pert pour deriere le 
fer. Et le porte a la terre tiel atomés qu'il ne a mestier de mire, dont 
il fu grant domajez par tot li monde, car trop estoit buen chevalier. 
Quant <abbr>m.</abbr> Galeat voit qu'il les ha crisi abatus, il trait a soi son 
glaivies, et au t<add>re</add>re, il voit qu'il ne mue pié ne main; il croit bien qu'il 
soit mors, dont il est mout iriés, et s'en vait son chemins. Et puis ne 
demore gramant que un chevalier dou pere, qui avoit chevauchiés plus 
hastivemant, hi fu venus, et le trueve ensi gegir a la terre. Il desmonte 
tot maintenant, et le trueve qu'il estoit a sa fin venus. Li chevalier apelle 
Dalidés, et il ovri les iaux. Et quant il vit li chevalier, il li dit ausi con 
il puet: «Sire, je te en merci que voz mori cors feitez porter au Chastiaus 
dou Plain, et enluech me faites enterrer, et mettre en cerit sour la lame 
de ma tonbe con j'e sui mors pour madame Aleyne por la main Galeat, 
li tres buen chevalier. Et priés ma dame qu'elle ne doine son amor a pire 
chevalier de moi». Aprés ceste paroles ne dit nul mot, for tant qu'il bati 
sa coupe, et joint sez main sor son pis, et dit: «Biaus Pere et Fiz et saint 
Espirit, aiez merci de m'ame! ». Et atant se trapasse dou seicle. 
Et aprés ne demore gramant que li pere hi vint, et desmonte 
cramant, et voit son fiz geçir. Il le abrace, tot ensi sanglant  con 
il estoit, et se pasme sour lui. Et quant il revint en sa memoire a chief 
de pieces, il dit: «Hay5, biaus Sire Deu, comant il voz est pleû que je voie 
devant moi mors le mori doux fiz, cui je amoie sour toute rienz, car il 
estoit m'ame et ma vie?  Et quant je le voi ensi mors, je ne quier plus 
vivre aprés sa mort. Et voz pri, biaus Sire Dex, que aiez merci 
de m'ame». Et aprés qu'il ot dit ceste paroles, il prent sez espee, et se fiert 
parmi le cors en tel mainie<add>re</add>s qu'il cheï mort a la terre. Et quant sez 
chevalier  virent ceste grant mescianse de lor seingneur que mort 
estoient, il en font grant duel. Et pristrent le cors, et le porterent a lour 
chastiaus, et enluech firent enterrer li vavassor a grant lermez. Et puis 
pristrent li cors Dalidez, et le mistrent en une biere, et se mistrent au 
cheminz, et chevauchent tant qu'il furent venus au Chastiaus dou Plain, 
la ou madame Aleyne estoit. Et quant elle soit que ce estoit li corz 
Dalidés, et l'achaionz por coi il estoit mort, elle en fait le greingnor duel 
dou monde. Il le firent enterrer tot crisi con il avoit requis.  Et fu mis 
desus la lame de sa tonbe lettres que tesmoingnent l'achaionz de sa mort. 
Mais atant laisse li contes a paller de cestui fait, que plus ne en 
pallera, et torne li maistre a paller de <abbr>m.</abbr> Tristan et de <abbr>m.</abbr> Palamidés li 
Paienz. 
Comant <abbr>m.</abbr> Galeat se conbati a <abbr>m.</abbr> Tristan et a <abbr>m.</abbr> Palamidés 
durement. 
Li contes dit que quant <abbr>m.</abbr> Tristan et <abbr>m.</abbr> Palamidés furent 
demorés avech li viel chevalier bien quatre iorz, li chevalier fait  
doner a <abbr>m.</abbr> Tristan armes bonez et belles, et tot ce qu'il ot mestier. Et 
<pb n="249"/>
quant il furent bien annés, il montrent en lor chevaus, et comandent li 
viel chevalier a Deu, et le mercient assez de ce qu'il les ha tant serviz 
et henorés. Et se mistrent au chemin, et chevauchent tant qu'il estoit 
midi passéz sanz aventure trover que a mentovoir face en contes. 
Aprés midi ont tant chevauchiés qu'il ont auqez loingn veû un 
chevalier armés de toutes armes sanz nulle conpangnie, et avoit covert 
son escu d'une o<del>u</del>içe vermoille. Et se aucun me demandoit qui li 
chevalier estoit, je diroie que ce estoit mesire Galeat, li tres buen 
chevalier. Atant parole <abbr>m.</abbr> Palamidés: «Sire Tristan», fet il, «veés la un 
chevalier aventeuros; et por ce qu'il a maint jorz que je ne fis d'armes 
vos pri que voz m'otroiés lajoste dou chevalier». «Sire», fait <abbr>m.</abbr> Tristan   
«quant il vos plest, et voz l'aiés!». Atant se met avant <abbr>m.</abbr> Palamidé toz 
aparoilliez, et li crie: «Danz chevalier, a joster voz estuct!». «Sire 
chevalier», fait <abbr>m.</abbr> Galeat, «je ne ai ore voluntés de joster ne a vos ne a 
autrez». Et sachiez que <abbr>m.</abbr> Galeat estoit mout iriés, por ce qu'il avoit 
le jor meïsme mis a mort <abbr>m.</abbr> Dalidés. Et quant messire Palamidés voit 
que cil li refuse la joste, il li dit autre fois: «Sire chevalier, votre 
escondire ne voz vaut rienz, car vos ne poés passer sanz joste!». Et 
quant messire Galeat voit qu'il ne puet passer sanz joste et mellee, il ne 
font nulle demorance, ainz se esloingne les uns da lez autres, il baissen 
les glaivies, et mistrent chevaus a sporonz, et vienent  si grant 
alleûre qu'il senblent que la terre se deûst fondre desout caus. Il se 
trefierent sour l'escuz de tote lor force. <abbr>M.</abbr> Palamidés bliçe sez glaivies, 
et <abbr>m.</abbr> Galeat fiert lui si roidemant qu'il le porte a la terre mout 
fellenessemant, et de tant li avint bien qu'il ne ot autre mal four que le 
cheoir seulemant. Et <abbr>m.</abbr> Galeat s'en vait outre parfomir son poindre, 
et dit a soi meïsmes que de grant pooir est li chevalier, et que a piece 
mais ne truevé que si duremant l'encontrast. 
Et quant <abbr>m.</abbr> Tristan voit <abbr>m.</abbr> Palamidés aleralatem en tel mainiere, 
et si asprement, et qu'il le priçoit tant de chevalerie, il en devient tout 
esbaïs, il dit: «Sainte Marie! Que puet ce estre quant je voi un des meillor 
chevalier dou monde estre si portés a la terre par l'encontre d'un seul 
chevalier?». Lors s'en vait tot mai<add>n</add>tenant ver monsegneur Galeat 
et li dit: «Sire chevalier, vos avés abatus mon conpangnons, por ce me 
seroit tornés a coardie se je ne vengiasse sa honte a mon pooir. Et voz  
gardés de moi, car a joster vos estuet!». 
Et quant <abbr>m.</abbr> Galeat voit que encore li convient joster, il ne fait 
nul deleament, ainz se trait les uns ensus de les autres, il baissen les 
glaivies, et se vienent au ferir de sporonz tant con il puent de lor chevaus 
trere.  Li chevaus estoient fort et isniaus, et li chevaliers que desus 
estoient sunt preus et puissant. Il venoient si grant allegre con se la  
foudre le chachast. Et quant il  vienent au jondre des glaivies, 
il se trefierent sour l'escu de tote lour force. ' <abbr>M.</abbr> Tristan bliçe sez 
glaivies, et <abbr>m.</abbr> Galeat fiert lui si roidemant qu'il met en un mont lui et 
li chevaus, et s'en vait outre parfomir son poindre. Quant <abbr>m.</abbr> Tristan se 
voit a la terre, il n'a si grant ire car pou qu'il ne rage de duel. Il se lieve 
mout hastivemant, et dit bien que de grant pooir est li chevalier. Et <abbr>m.</abbr> 
Palamidés, que ja s'estoit relevés, dit bien a soi meïsmes que puis qu'il 
porté armes primieremant, ne truevé chevalier que si duremant 
l'encontrast con cestui fist. Et quant il voit encore <abbr>m.</abbr> Tristan a la terre, 
il dit: « Ha, Damedeu! Que est ce que je voi?  Car <abbr>m.</abbr> Tristan, qui est 
le meillor chevalier dou monde, est ensi fellenessemant portés a la terre 
par l'encontre d'un seul chevalier!  Par foy, ce est grant mervoille, et 
de grant pooir est li chevalier! ». Et <abbr>m.</abbr> Tristan s'en vait tot droit verz 
<abbr>m.</abbr> Galeat, et li dit: «Sire, voz noz avés bien mostrés que voz estez meillor 
chevalier de lanse que nos ne somes, et por ce me vuoill je esprover a 
vos a l'espee, si vengierai ma honte se je onques porai!». «Sire 
chevalier»,respont <abbr>m.</abbr> Galeat, «sachiez de voir que je ne ai ore voluntés 
de melleer ne a voz ne a autres, car je ai mout aillors a ffere». «Sire, 
fait <abbr>m.</abbr> Tristan, «il voz convient a moi esprover as brand, si veron conbien 
voz noz savrés mostrer de votre bontés». «Et comant, sire», fait <abbr>m.</abbr> 
Galeat, «done me volés fere a force melleer a l'espee?».  «Nenil», fait 
<abbr>m.</abbr> <abbr>T.</abbr>, «mes voz savez bien  que quant li chevalier se sunt 
esprovés de jostes, qu'il s'esprovent encore a l'espee».  «Oïl voir», fait 
<abbr>m.</abbr> Galeat, «se il sunt andeus en veluntés d'esprover eaus!». 
Que voz en diroie? Tant li dit <abbr>m.</abbr> Tiistan bones paroles et orguelieuses 
que <abbr>m.</abbr> Galeat li dit: «Sire chevalier, quant voz avés si grant voluntés de 
melleer, a la battaille est venus tot maintenant!». Il ne fait nulle 
demorance, ainz desmonte herament, et atache son chevaus a un harbrez. 
Et puis se met l'escuz devant, et met main a l'espee.  Et <abbr>m.</abbr> Tristan fait 
tot autretel, et vait les uns verz les autres l'espee droite contremont, et se 
tredonent grandismes coux, et comencent une mellee mout dure et pesmes 
et aspre. Or puet l'en veoir grant coux doner et recevoir.  
<pb n="249"/>
Quant <abbr>m.</abbr> Tristan ot auques esprovés la grant force de <abbr>m.</abbr> 
Galeat, il dit bien que voiremant est cestui li plus puissant chevalier 
qu'il trovast a jor de sa vie. Et <abbr>m.</abbr> Galeat dit bien tot autretel de lui. 
Mout se tredonoient grant coux. 
Et <abbr>m.</abbr> Palamidés, que la battaille regardoit, n'a grant mervoille, car 
il voit tot apertement que <abbr>m.</abbr> Tristan est tant travailliés qu'il ne pooit 
gramant en avant, et voit li chevalier que si mantient plus asprement et 
miaus que au comencemant de la battaille. Et por ce dit il a soi meïsmez 
qu'il ira seucorre <abbr>m.</abbr> Tristan. Atant se met l'escus devant, et met main 
a l'espee, et s'en vait tot droit la ou li chevaliers se conbattoient, et se met 
au devant  de <abbr>m.</abbr> Galeat. Et quant <abbr>m.</abbr> Tristan voit ce que <abbr>m.</abbr> 
Palamidés avoit fait, il li dit: « Hay5, sire conpangnons!  Mout me priçés 
petit, quant voz ne creés que je me peûsse defendre dou cors d'un seul 
chevalier. Mout quidiés que je soie travailliés?». <abbr>M.</abbr> Palamidés ne li 
respont pas, ainz cort sus a <abbr>m.</abbr> Galeat, et il ne le refuse pas, come celui 
que de grant cuer estoit.  Lors done les uns a les autres grant coux. Or 
puet l'en veoir li buen Palainidés au chanp encontre le meillor chevalier 
dou monde. Mout la fait bien <abbr>m.</abbr> Palamidés, et bien mostre a cestui 
point qu'il est puissant chevalier. Et <abbr>m.</abbr> Galeat dit bien que voiremant 
sunt andeus de grant pooir. Que voz en diroie? <abbr>M.</abbr> Palamidés mantient 
tant le primier asaut con il plus puet, mes ce est noiant qu'il se peûsse 
mantenoir longemant encontre la grant aspresse de <abbr>m.</abbr> Galca<add>t</add>.  
Quant <abbr>m.</abbr> Tristan voit <abbr>m.</abbr> Palamidés tant travailliés, et qu'il ne pooit 
plus en avant, il s'aparoille de la battaille, et se met au devant de messire 
Galeat. Et quant <abbr>m.</abbr> Galeat voit cestui fait, il paroule atant, et dit: « Ha, 
maveis chevaliers et fallis! En quel mainieres vos conbatés voz a moi?  
Certes vos ne faites ensi con chevalier herrant et loiaux font, carje voz 
di loiaumant que se vos feïstes come chevalier herrant font, que quant 
li un est au chanp o moi, et il feïsse tot son pooir jusque a outrance, et 
vos fuissiés tiel vins chevaliers con vos estes deus, si vos quideroie je 
bien tuit mener a outrance en un jorz». Et quant <abbr>m.</abbr> Tristan hoï paller 
si hautemant li chevalier, il dit a soi  meïsmes qu'il ne puet estre 
qu'il ne soit chevalier de tres grant puisance, et por ce dit il qu'il le veaut 
connoistre, se il onques puet. 
Atant li dit: «Sire chevalier, je vos ai oï paller si hautemant 
que je ai voluntés de savoir qui voz est, et porce vos pri que voz mes diés 
votre nom». «Sire», fet <abbr>m.</abbr> Galeat, «or sachiez bien que je ne voz ai dites 
chouses que je ne creoisse mantenir, et voz me priés que je voz die mon 
nom, et je le vos dirai tot maintenant.  Or sachiez que je sui apellés 
Galeat, fiz sui monseingnor Lancelot dou Lac, ne sai se onques oïstes 
paller de moi». Et quant <abbr>m.</abbr> Tristan entent que cestui est <abbr>m.</abbr> Galeat, li 
tres buen chevalier, les homes au monde a cu'il s'avoit greingnor 
voluntés d'esprover, il n'a grant joie, et dit contre son cuer: «Hay5, Tristan 
de Leonois, or es tu au chanp encontre le meillor chevalier dou monde, 
a cui tu ai eû si grant desirier d'esprover toi a eus! Or convient a cestui 
point que tu demostre tot ton pooir et ta chevalerie! ». Atant dit a <abbr>m.</abbr> 
Palamidés: «Biaux doux conpainz», fet il, «je te pri pour amor que vos 
me laissiés ceste battaille fornir jusqe a outrance». Et quant <abbr>m.</abbr> 
Palamidés voit la voluntés de <abbr>m.</abbr> Tristan, il li respont: «A votre 
comandemant!».  
Lors ne font <abbr>m.</abbr> Tristan ne <abbr>m.</abbr> Galeat nul deleament, ainz enbracent 
li escus, et drecent l'espee contremont, et cort les uns sour les autres 
mout hardiemant. <abbr>M.</abbr> Tristan gette tot primieremant sour <abbr>m.</abbr> Galeat, et 
li done li greingnor coux qu'il puet amener de haut a la force dou bras. 
Li coux fu ferus pour grant vertus,  et li abat un grant chantel 
de son escuz, et desmaille de l'aubers, mais la chars ne li touchie il mie.  
Mais en rechoit tantost le guerardon, car messire Galeat li done parmi 
l'ieume si grant coux qu'il i met dedenz la spee bien deus doie, mais la 
charz ne li touchie il pas, jusque la teste. Mes <abbr>m.</abbr> Tristan en fu si 
estordis qu'il dit que «voiremant est cestui li buen chevalier dont tot li 
monde en parole». &lt;Mout tient li uns l'autre court, et&gt; mout se 
mantient miaux <abbr>m.</abbr> Tristan a cestui point u'il ne avoit fait devant, et 
mout s'esforce et mout i met tot son pooir. Il se mantient si bien que <abbr>m.</abbr> 
Galeat n'a grant mervoille, et dìt contre son cuer: «Par foy! Je puis 
bien dir seûremant que cestui est le meillor chevalier a cui je me 
conbattisse dou primier jor que je portai armes primierement, et je ai 
doutance qu'il ne soit dou lingnajes monseingnor mon pere». 
Que voz en diroie? Il avoient tant feruz et mailliés les uns sour les 
autres que ce estoit une pitié a veoir, car sachiez q'il s'avoient tot l'escuz 
despieciés, les auberz desmailliés, et l'ieume maumenés, si que la place 
la ou il se conbattoient estoit toute coverte de pieces d'escus et de maille 
d'auberz. Et li chevalier estoient si las et si travailliés qu'il ne puet 
gramant en avant, mes sanz doutte <abbr>m.</abbr> Galeat avroit ancois assez souffert 
<pb n="250"/>
au grant beiçonz. Et <abbr>m.</abbr> Palamidés, que la battaille regardoit, et l'affer 
de l'un et de l'autre, dit bien a soi meïsmes que voiremant sunt andeus 
li meillor chevalier dou monde, et li plus puissant, et « si voiremant m'aït 
Dex con je ne vi ne hoï paller a jor de ma vie d'une si dure battaille con 
cest a estés  de deus chevalier. Et mout puet plus <abbr>m.</abbr> Tristan 
au grant beiçonz que je ne quidoie jusque a cestui point qu'il tant peûst! 
Mes de l'autre chevalier di je bien tot hardiemant qu'il est li meillor 
chevalier qui soit en trestous ceste monde». Ensi disoit <abbr>m.</abbr> Palamidés 
a soi meïsmes des deus chevaliers. 
Et quant <abbr>m.</abbr> Galeat et <abbr>m.</abbr> Tristan onttant mantenus lour mellee 
con je voz ai contés, et <abbr>m.</abbr> Galeat voit que <abbr>m.</abbr> Tristan veaut mener la 
battaille a outrance, il dit bien a soi meïsmes qu'il le croit bien mettre 
au desout. Mais ensi con je voz ai contez ca arieres, il avoit doutance 
qu'il ne fust aucun dou lingnajes son seingnor son pere, et pour ce dit 
il qu'il velt savoir qui li chevalier est. Et atant parole il a <abbr>m.</abbr> Tristan, et 
li dit: «Sire, je voi apertemant que vos volés mener ceste battaille a 
outrance, dont je voz pri que voz me diés votre <abbr>nom.</abbr>. Car se voz ne estes 
dou lingnajes au roi Band ou des conpains de la Table Reonde, je irai 
avant de la battaille. Mais se voz estes d'aucun de cestui, je ne me 
contatterai a voz e<add>n</add> nulle mainiere dou monde». 
Et quant <abbr>m.</abbr> Tristan entent <abbr>m.</abbr> Galeat, il connuit apertemant que 
pour raisons il ne poroit mener la battaille a outrance, puis qu'il sunt 
andeus des conpainz de la Table Reonde, se l'appel ne fust de traïson. 
Et ancois qu'il set qu'il est fiz monseingnor Lancelot dou Lac, que ensi 
est son amis, il dit a soi meïsmes qu'il firoit grant malz se il alast plus 
avant de la battaille, et por ce se fait il connoistre a mesire  Galeat.  
Atant li dit: «Sire Galaaz, vos m'avés priés que je vos die mon nom, et 
je le voz dirai hore<add>n</add>droit: or sachiez que je sui Tristan de Leonois, 
votre amis et de votre pere! ». Et quant <abbr>m.</abbr> Galeat entent que ce est <abbr>m.</abbr> 
Tristan, il li dit: « Hay5, merci, sire Tristan, je voz pri que vos me pardonés 
de ce que je me sui conbatus a voz; et prenés mon espee, que je me 
teingne pour houtrés!». «Hay, sire Galeat», fait <abbr>m.</abbr> Tristan, «que est 
ce que vos dites? Ne place Deu que je la doie prendre! Mais voz 
prennés la moie, ensi con li ineudre chevalier dou monde». 
Que voz en diroie? Mout offre les uns a les autrez sez espee, mes 
nul ne la velt prendre. Ainz se hosterent li hieume de chief, et 
s'acollent et baissent assez, et <abbr>m.</abbr> Palamidés ausint. Et mout se font 
grant joie et grant feste li trois chevaliers. Et quant il se sunt conjoié 
une pieces, <abbr>m.</abbr> Tristan lour dit: «Seingnor, noz somes hui travailliés 
assez, por ce je croi qu'il seroit buen que noz alon a aucun recet, la ou 
nos noz peûssons auques repouser». «A votre voluntés», distrent <abbr>m.</abbr> 
Galeat et <abbr>m.</abbr> Palamidés. Lors montrent en lour chevaus, et se mistrent 
a la voie, et chevaucent tant qu'il furent venus a un mostier, la ou <abbr>m.</abbr> 
Galeat avoit maintes fois repairiés. Et li freres lour font grant henor, 
et li moinent en une chanbre, et le desarment, et auques de bleceûres 
qu'il avoient font caus laver et bender. Ensint demorent laiens li trois 
chevaliers bien une semaine a grant joie et a grant feste et a grant seulas, 
et mout demande les uns les autres de lour estre, et mout font grant joie 
dou grant asaut  qu'il s'avoient fait le jor de la battaille. 
Et un jor dit <abbr>m.</abbr> Galeat a <abbr>m.</abbr> Tristan: «Sire, je voz pri que voz me 
contés comant et en quel mainieres voz vos conbatistes primieremant a 
monseingnor mon pere le jor de la battaille dou Peron Merlin, et 
l'achaionz por qoi». Quanti <abbr>m.</abbr> Tristan entent ce, il comence maintenant 
a sorire, et li dit. «Sire, or sachiés que de celle battaille me sovendra a 
toz jorz de ma vie. Et quant vos le volés hoïr, et je le vos conterai 
ore<add>n</add>droit».  Lors li comance a conter tot le fait comant avoit estés. 
Et quant <abbr>m.</abbr> Galeat l'ot entandus, il comance a sorire, et puis dit: «Par 
foy! Tiel fu l'sventure! Con gostés chieremant l'aïne de voz et de <abbr>m.</abbr> 
Palamidés a monseingnor mon pere! ». Assés se seulacentet desduient 
ensenble. 
Ci devise comant <abbr>m.</abbr> Galeat et <abbr>m.</abbr> Tristan et <abbr>m.</abbr> Palamidés et Banis  
desconfirent <abbr>m.</abbr> Elis li Ros et <num>.C.</num> chevaliers.  
Or avient que une soir q'il se seoient a les tables et soupent, 
atant es voz venir un chevalier armee de toutes armes, que Banis estoil 
appellés. Et estoit dou lingnajes au roi Band, et estoit venus novellemant 
eu roiames de Logres, et ne connoisoit gramant des chevaliers de son 
lingnajes four que pour hoïr. 
Et quant il fu venus devant le tables, il li salue, et cil li rendent le 
salus cortoisemant. Et comandent a lour escuierz qu'il le aïdent 
desarmer. et il le font maintenant, et li doinent l'aigue et le font asetter 
a les tables. Et lr demandent  de son estre, et il lour conte toute 
<pb n="250"/>
la verités. «Et en quel pait alés voz?» fet <abbr>m.</abbr> Tristan. «Sire», fet Banis, 
«je m'en vais tot droitemant a Kamaaloth, au roi Artus, et li aport 
novelles que ne sunt mie bones, mais sunt mauveis a tuit li preudomes 
dou monde». «Sire», ce dit <abbr>m.</abbr> Galeat, «contés les nos, se Dex voz doint 
bone aventures». «Sire», fait Banis, «je le vos conterai voluntierz. Je 
croi que vos savés comant Elis le Rous, li niez a Taulas de Rojemont, ha 
un son chastiaus en la Foreste Periliuse, la ou il fait son repaire, et a avec 
lui bien cent chevaliers, tuit preudomes et hardi duremant. Et pour ce 
que son oncle Taulas fu ocis par les homes dou l'ostel dou roi Artus, et 
il pour vengier celle mort, tuit li chevalier qu'il puet prendre, puis qu'il 
soient de l'ostel dou roi Artus, il li fait tuit mettre a mort. Or avint que 
hui maitin passé par devant li chastiaus <abbr>m.</abbr> Lamorat de Gales et <abbr>m.</abbr> 
Blioberis de Gaunes. Et <abbr>m.</abbr> Elis se mist caus devant bien a soisante 
chevaliers, et li pristrent a fine force, et li moinent dedenz le chastel. 
Et sai tot voiremant que se il ne sont seucorrus prochainement, qu'il 
mettra a mort angoisieusemant, dont il sera grant domajes au roi Artus 
et a toz li preudomes dou monde, car il sont andeus des meillor 
chevaliers de la Table Reonde!». «Hay5, sire», fet <abbr>m.</abbr> Palamidés, «et 
comant le savés vos?». «Sire», fet il, «je le sai par lour escuiers 
meïsmes, qui estoient avech eaus quant il furent pris et moinés dedenz 
le chastiaus». 
Et quant li  trois chevaliers ont hoï ce que Banis lour avoit 
dit, atant parole <abbr>m.</abbr> Tristan, et lour dit: «Seingnor, c'il voz plest, je voz 
loeroie que noz alonz seucorre ceaus preudomes, car trop noz seroit 
grant honte quant nos li savon a si grant beiçonz, se nos ne li alomes 
seucorre».  «Sire», ce respondirent <abbr>m.</abbr> Galeat et <abbr>m.</abbr> Palamidés, «il nos 
plet bien!». «Or alon au maitin», fa<add>i</add>t <abbr>m.</abbr> Tristan. «Seingneur», fait  
Banis, «je irai avee  voz, c'il vos plet». « Bien soiés vos venus », font il. 
Que voz en diroie? Il se dormirent jusque a l'endemain. 
Et quant il fu ajomés, il se lievent, et alent hoïr la messe, et 
puis se armerent au miaux q'il puent. Et quant il furent bien aparoilliés, 
il montrent en lour chevaus, et acomandent ceaus de laienz a Deu, et se 
mistrent au chemin pour aler seucorre li deuz chevaliers. Et chevaucent 
tant qu'il furent venus auques propres dou chastel. 
Atant hoïrent soner un cor par maintes fois, et aprés ce ne demore 
gramant qu'il virent venir une conpangnie de chevaliers, que bien puent 
estre jusque a cent. «Seingnor», ce dit <abbr>m.</abbr> Palamidés a <abbr>m.</abbr> Tristan et <abbr>m.</abbr> 
Galeat, «or paira que voz feites; ensi convendra mostrer notre pooir».  
«Sire Palamidés», fet <abbr>m.</abbr> Tristan, «de quoi voz esmaiez? Vos veés ci <abbr>m.</abbr> 
Galeat que vos prie que voz ne i donés coux de lanse, ne ne faites four 
que le regarder! ». Ensi se desduient li trois conpangnons entr'aus. Et 
atant es voz venir <abbr>m.</abbr> Elis li Ros, a tel conpangnie  con voz avés 
hoï. Il estoient en une mout belle prarie. Et quant il fu a eus venus, 
et un chevalier parole, et lour dit: «Seingneur chevaliers, estes vos de 
la maison li roi Artus?». «Vassal», fet <abbr>m.</abbr> Tristan, «voiremant somes 
nos de celui ostiaus, et conpangnons de la Table Reonde». «Done voz 
defendés», font cil, «que nos ne voz aseûron four de la mort!». 
Atant ne i ot plus pallemant, ainz baissent les glaivies tuit li quatre 
conpangnons. Il hurten chevaus de sporons, et se trefierent entr'aus 
mout hardiemant. Mesire Galeat fiert le primier chevalier qu'il 
encontre si roidemant qu'il le porte a la terre tiel atomés qu'il ne a 
mestier de mire. Il ne s'areste pas sour lui, ainz en fiert un autres de 
celui poindre meïsmes qu'il le flatiz a la terre mout fellenessemant. Il 
fiert puis li tiers et le quart, il fait tant dou glaivies et de soi meïsmez qu'il 
abati en son venir douçe chevaliers mout aspremant. Et <abbr>m.</abbr> Tristan 
mostre bien a celui point que voiremant fu il fiz au buen roi Meliadus de 
Leonois. Car sachiés qu'il hi vint si aspremant qu'il abati en son venir  
<num>.VI.</num> chevaliers tiel atomés qu'il ne avoient pooir de lour relever. Et <abbr>m.</abbr>
Palamidés, li puissant chevalier, hi vint si ardiemant qu'il mostre bien 
apertemant qu'il est bien un des buen chevalier dou monde. Car 
sachiés qu'il ne fist mie moin a celui poindre que <abbr>m.</abbr> Tristan, car il abati 
en son venir <num>.VI.</num> chevaliers mout cruelmant. Et Banis la fait si bien 
endroit soi qu'il ne fait pas a blasmer. Et li chevaliers dou chastel 
fierrent sour li  quatre conpangnons plus asprement qu'il puent, 
et bliçent tuit lour glaivies sour eaus, ne de selle ne li remuent mie. 
Quant li quatre conpangnons ont bliçés lour glaivies, il 
mistrent main a l'espee, et lour comencent a doner grandismes cous. 
Or peûst veoir grant mervoille fere as trois conpangnons, et 
mauveisemant sunt deceûs li chevaliers dou chastiaus qu'il ont a ffere 
a trois li meillor chevaliers dou monde. Il li vont abattant et ociant ausi 
con c'il fussent bestes menues. Il font tant en pou d'ore qu'il sunt plus 
redoutés que tonoir. 
<pb n="251"/>
Et <abbr>m.</abbr> Elis, que voit sez homes si malemant atomés, il n'a grant ire 
si que pou qu'il ne rage de duel. Il tenolt un buen glaiviez cort et gros, 
il laisse corre a <abbr>m.</abbr> Tristan et le fiert au d'eschin si roidemant qu'il le 
porte a la terre, mais de tant li avint bien qu'il ne fu enavrés. Et quant 
<abbr>m.</abbr> Tristan se senti a la terre, il se lieve mout vistemant, et se met l'escus 
devant, et drece l'espee contremont, et se defent hardiemant, car sez 
enemis li corrent sus trop mauveisemant par lui mettre a mort. Qant <abbr>m.</abbr> 
Galeat voit <abbr>m.</abbr> Tristan a la terre a si grant meschief, il n'a grant ire, il ne 
fait nul deleament, ainz laisse corre celle part l'espee droite contremont, 
et se fiert entr'aus ausi con fait li lyons entres les bestes menues. Il fiert 
le primier chevalier qu'il encontre si fort qu'il le porte a la terre enavrés  
a mort. Il comance a doner grandismes coux a destre et a senestre, et  
a <add>a</add>rachier escus de cuel et heume  de teste, et a <add>a</add>battre 
chevalier a la terre.  Il li vait departant or ca or la, or a destre or a 
senestre. Il fait tant par fine force qu'il le remonte malgré trestous sez 
enemis. Et <abbr>m.</abbr> Palamidés, qe bien avoit veû comant <abbr>m.</abbr> Elis avoit abatus 
<abbr>m.</abbr> Tristan par grant desloiautés, il s'en vait tot droitemant, et li done si 
grant coux parmi l'ieume qu'il li mette la spee dedenz la teste plus des 
deus doie, si que <abbr>m.</abbr> Elis ne puet le coux sostenir, ainz chiet a la terre 
enavrés a mort. Et quant sez homes virent a la terre lour seingnor, et 
veont li quatre conpangnons que li aloient ensi ociant, il ne puet plus 
souffrir, ainz convient qu'il voident la place, se il volent lour vie sauver. 
Et atant se mistrent a la fuie, et se tornerent ver le chastiaus tant con 
il plus puent. Et li quatre conpangnons li vont auques enchauchant et 
ociant malemant. Et quant il ont auques mantenue lour chacie, il ne 
li chacent plus, ainz se tornerent en la place la ou la battaille avoit estés. 
Et <abbr>m.</abbr> Galeat paroule a ceaus que a la terre estoient abatus et navrés 
malemant, et dit: «Est entre voz Elis li Ros? Et se il i est, et il veaut 
sauver sa vie, il veingne paller moi!». Et <abbr>m.</abbr> Elis, que bien l'ot 
entandus, s'en vait a llui tot maintenant au miaus qu'il puet, con celui 
qui enavrés estoit duremant, et li dit: «Je sui Elis, que demandés voz? 
Et que vos plest?».  «Elis», fait <abbr>m.</abbr> Galeat, «je te di: se tu vuois sauver 
ta vie, il convient que tu delivre tot maintenant messire Lamorat et <abbr>m.</abbr> 
Blioberis, et que tu nos creant loiaumant sour li Sainz que jamais ne 
metrais main en chevalier dou roi  Artus. Et se ce ne veaut 
faire, il te convendra morir tot inaintenant! ». Et quant <abbr>m.</abbr> Elis entent 
<abbr>m.</abbr> Galeat qui velt que face sa voluntés c'il veaut gharentir sa vie, li 
respont: «Je farai quanque vos me enchargierés». Atant dit a un de 
ceaus qui avech lui estoient, qu'il s'en aille eu chastiaus, et qu'il les 
amoine li deus chevaliers qe laienz sunt. Et cil s'en vait herament, et 
ne demore gramant qu'il fu revenus, et ot amenés avech lui <abbr>m.</abbr> Lamorat 
et <abbr>m.</abbr> Blioberis. 
Et quant il furent la o li quatre conpangnons estoient, il se font 
connoistre les uns a les autres, et se font grant joie et grant feste. 
<abbr>M.</abbr> Galeat fist jurer <abbr>m.</abbr> Elis sour li Sainz, qu'il avoit fait aporter, que jamés 
ne arestront nul chevalier de l'ostiaus dou roi Artus. 
Et puis se mistrent au chemin tuit ensenble, et chevauchent tant 
qu'il furent venus au mostier dont il estoient le maitin partis, la ou il 
herbergient celle nuit aaiçemant. A l'endemain bien pour maitin se 
lievent, et alent hoïr la messe. Et puis pristrent lour armes et montrent 
en lour chevaus, et acomandent ceaus de laienz a Deu, et se mistrent tuit 
au chemins, et chevauchent tuit ensemble jusque a hore de none. Lors 
se partirent les uns da les autres. Messire Galeat se met son cheminz 
ver Noberlande, en la conpangnie d'un escuier seulement. Et 
monseingneur Tristan et messire Palamidés s'en alent ver la Joioçe 
Garde, la ou madame la reïne Yçelt estoit. Et messine Blioberis de  
Gaunes, et <abbr>m.</abbr> Lamorat et Banis se mistrent a la voie pour retorner a 
Kamaaloth. 
Mes atant laisse li contes a paller  de tot cestui fait, et torne 
li maistre a <abbr>m.</abbr> Lamorat et a <abbr>m.</abbr> Blioberis et a Banis, pour conter une bielle 
aventures que lour avint en celui chemins. 
Coment <abbr>m.</abbr> Herce, le fiz Lac, se conbata a <abbr>m.</abbr> Lamorat de Galles par 
madame Enide. 
Or dit li contes que quant <abbr>m.</abbr> Lamorat et <abbr>m.</abbr> Blioberis et Banis 
se furent partis de lour conpangnons, il se mistrent a la voie por aler a 
Kamaaloth, et chevauchent maintes jornés sanz aventure trover que a 
mentovoir face en contes. Or avint qu'il chevauchoient par une grant 
foreste, qui estoit a l'antree de la Marche de Gallone. Atant encontrent 
un chevalier qui conduisoit une dame mout richemant acesmés, et avoit 
en sa conpangnie un escuiers seulemant, qui portoit li escus et les 
glaivies au chevalier. Et se aucun me demandoit qui estoit li chevalier 
<pb n="251"/>
et la dame, je diroie que ce estoit messine Herech, le fiz Lac, et la dame 
estoit madame Enide, sa feme, qui venoit de l'ostiaus au pere. Et s'en 
aloient droitemant dou chastel de Belloé, qui estoit a <abbr>m.</abbr> Erech, que li 
roi Artus le l'avoit donés novellemant. 
Et quant messire Erech voit venir li trois chevaliers herrant, il prent 
son escus et son glaivies, et s'aparoille de la jostes. Et quant li trois 
conpangnons virent li chevalier que la dame conduisoit, atant paroule 
Banis a sez conpangnons: «Je vos pri que vos m'otroiés la joste dou 
chevalier que ca vient, car je voudroie gaaignier la  dame, se je 
onques porai». Et <abbr>m.</abbr> Blioberis et messire Lamorat, que grant bien 
voloient a Banis, et le savoient a buen chevalier, le l'otroient 
debonairemant, et &lt;il&gt; li mercie assez. Et puis prent son escus et son 
glaiviez, et s'aparoille de la joste mout bien. 
Et quant il furent venus jusque a la dame, il la saluent, et Banis tot 
maintenant la prent au frain, et dit qu'il la veaut avoir par soi par le 
costume dou roiames des Logres. 
Qant messire Erech voit ensi prendre la danze sa feme, il li 
dit tot maintenant: «Vassal, laissiés la dame, que voz troverés bien qui 
la dame voz defendra! ». Aprés ceste paroule ne font nul deleament, 
ainz se trait les uns ensus de les autres, il baissen les glaivies et hurten 
chevaus de sporon, et vient les un ver les autres tant con il puent dou 
chevaus traire, et se trefierent sour l'escus de toute lour force. <abbr>M.</abbr> Banis 
bliçe sa lanse, et <abbr>m.</abbr> Herec fiert lui si roidemant qu'il le porte a la terre 
tel atomez q'il ne mue pié ne main, ainz giçoit a la terre ausi con c'il fust 
mors. Et <abbr>m.</abbr> Erech s'en passe houtre parfomir son poindre. 
Quant <abbr>m.</abbr> Blioberis voit Banis, que son parenz chamaus estoit, geçir 
a la terre en tel mainieres, il n'a grant ire. Il se met tot maintenant les 
glaivies baissiés, et li vient au ferir de sporonz tant con il puet dou 
chevaus traire. Et <abbr>m.</abbr> Erech, qui voit que encore li convient joster, et 
il avoit encore  sez glaivies entiere, il ne le refuse pas, ainz li vient 
a l'encontre mout hardiemant. Et quant il vieneni au jondre des 
glaivies, il se trefierent sour l'escus de toute lour force, mais tel fu 
l'aventure que mesire Blioberis bliçe sa lanse, et <abbr>m.</abbr> Erech fiert lui, con 
celui que de grant force estoit, si roidemant qu'il porte a la terre lui et 
li chevaus en un mont, et s'en passe houtre parfomir son poindre. 
Et quant <abbr>m.</abbr> Lamorat voit sez deus conpainz a la terre, il en devient 
tot esbaïs si qu'il ne soit qu'en doie dire. Il dit bien a soi meïsmes que 
de grant pooir est li chevalier que tiel deus preudomes ha mis a la terre, 
et dit: «Or aille comant il pora aler, que je vengierai la honte mez 
conpangnons, se je onques porai». Il s'en vait ver <abbr>m.</abbr> Herech, et li dit:  
«Sire, voz avez abatus mes deus conpainz, mais je vengierai lour honte, 
se je onques porai ». Et <abbr>m.</abbr> Erech, qui mout estoit buen chevalier et 
puisant, li respont: «Sire, vos en serés a l'esprove prochainemant!». 
Lors apelle son escuier, et se fait baillier son glaivies, car les autres 
avoit il bliçés.  Et quant il ont recovrés glaiviez, li chevaliers ne font 
nul deleament, ainz se trait les uns ensus de les autrez.  Il baissen les 
glaivies, et hurten chevaus de sporonz, et vient les un ver lez autres si 
grant alleûre qu'il sembloit que la terre se deûst fondre desout caus. 
Que voz en diroie? Li chevaus sunt fort et isniaus, et li chevaliers que 
desus estoient  sont preus et puissant; il ne est pas geu de lour 
venir. Et quant il vienent au jondre des glaivies, il se trefierent si fort 
qu'il font andeus les glaivies voler en pieces. Et aprés le bliçemant des 
glaivies, il se treûrterent d'escus et de cors si duremant ensemble que 
andeus volent a la terre tiel atornés qu'il ne savent c'il estoit nuit ou jorz, 
ainz giçoient a la terre en tel mainieres con c'il fussent andeus mors. 
Et <abbr>m.</abbr> Blioberis et Banis, que relevés estoient, ont veû le dure jostes 
des chevaliers; il distrent que a piece mais ne virent une si dure et cruel 
jostes con ceste ha estés. «Par foy! » ce dit <abbr>m.</abbr> Blioberis, «de grant valor 
est li chevalier et, se Dex me saut, je ai grant doutte qu'il ne soient 
andeus mors!». 
Qant madame Enide voit son baron geçir a la terre en tiel 
mainieres, elle a grant doutte q'il ne soit mort. Elle comance a crier et 
a fere le greingnor duel dou monde, et voloit aler a son baron, mez sez 
escuier ne le laisse mie, ainz la conforte tant con il plus puet. 
Et quant li deus chevaliers furent geû a la terre une grant pieces, 
tel atomés con je vos ai contés, il tornerent en lour memoire. Il se lievent 
andeus au miaus qu'il puent, il aloient tuit chancelant ausi con se la terre 
se fremuast desout eaus.  Et quant il furent bien revenus en pooir et en 
force, il ne font nul deleament, ainz mistrent main a l'espee, et se  
gettent l'escus devant, et cort les uns sour les autres mout hardiement, 
et se tredonoient grandismes coux. Or puet l'en veoir la battaille dure 
et cruel et fellenesse, et sachiez tout voiremant que cist deus chevalier 
<pb n="252"/>
qui se conbattoient sunt andeus des meillor chevalier dou monde de lour 
ages. Que voz en diroie? Il ne s'aloient pas espraingnant les uns les 
autres, ainz se tredonoient grandismes cous sovent et menus. Il ne 
semblent pas proesse d'omes, mes foudre et tenpestes.  Et <abbr>m.</abbr> Blioberis 
et Banis, que l'afer de l'un et de l'autre regardoient, distrent bien qu'il 
sunt andeus des meillor chevalier dou monde. Mout donent les uns a 
les autrez grant lox et grant pris. 
Et <abbr>m.</abbr> Erech, qui se voit en si grant perilz con de perdre sa feme, 
cu'il amoit plus que soi meïsmes, se ne est mie geu, il s'esforce de tot son 
pooir. Il cort sus messire Lamorat mout aspremant, et li done tant a 
ffere qu'il n'estoit tot engonbrés. Mes sachiés tot voiremant que <abbr>m.</abbr> 
Lamorat estoit si buen chevalier et si puissant qu'il ne pooit estre mis 
a desconfiture si ligiermant par le cors d'un seul chevalier; il se defent 
mout hardiemant. Et mout greve les uns les autres, et mout mantienent 
la mellee dure et pesmes, si qu'il n'estoit nul si dur cuer que pitié n'en 
aûsse. 
Et ceaus mesimes que la battaille regardoient, n'avoient grant 
pitié. Et quant madame Enide voit son baron, cui elle amoit plus que 
soi meïsmes, en si grant perilz, elle n'a si grant duel et ire car pou qu'elle 
ne muert.  Elle ne puet plus souffrir, ainz  desmonte tot 
maintenant de son palefrois, et s'en vient mout hastivement a <abbr>m.</abbr> 
Blioberis et a Banis, et lour dit mout en plorant: «Hay, jentilz chevalier», 
fait elle, «je voz pri et voz claime merci que vos departois la battaille de 
cist deus chevaliers, car il ne bont si grant haïne entr'aus qu'il deûssent 
tant aler avant de la mellee». Quant <abbr>m.</abbr> Blioberis et Banis ont veû 
madame Enide, qui estoit si bielle qui sembloit une deesse, il en 
devienent tuit esbaïs, et de ce qu'il la voient enci plorer, il n'ont grant 
pitié. Atant parole Banis: «Dame», font il, «qui est li chevalierqui vos 
conduisoit?». 
«Sire», fet elle, «sachiez tot voirement qu'il est <abbr>m.</abbr> Erech, le 
fiz Lac, et je sui Enide, sa feme.  Et quant <abbr>m.</abbr> Blioberis entent que ce 
est <abbr>m.</abbr> Erech et madame Enide sa feme, il ne atent plus, ains s'en vait 
tot maintenant la ou li deus chevaliers se conbattoient, et lour dit: 
«Seingneur chevaliers, gardés que ne i ait plus coux donés, car votre 
mellee ne puet plus alér avant, car vos estes andeus conpangnons, et 
d'un hostiaus». «Comant», fait Lamorat, «qui est li chevalier?». 
«Sire», fet il, «ce est <abbr>m.</abbr> Erech, le fiz Lac, et la dame est madame Enide, 
sa feme». Et quant mesire Lamorat entent ce, il gette tot maintenant 
l'escus a la terre, et son ieume ausint, et li cort le bras tandus. Et <abbr>m.</abbr> 
Erech, qui avoil li chevalier conneûs, fait tot autretel. 
Que voz en diroie? Mout fait grant joie et grant feste les uns a les 
autres, et aprés s'en vont tuit ensenble a madame Enide, et se humilent 
mout ver li, et mout li font grant henor. Et quant  il &lt;se&gt; sont 
conjoié une pieces, atant paroles <abbr>m.</abbr> Erceh, et dit: «Seingneur chevaliers, 
nos avons hui assez travailliés, et il seroit buen que noz alons en leu la 
ou nos peûsson repouser».  Et ceaus distrent q'il le volent voluntiers.  
Atant ne font nul deleament, ainz montrent madame Enide sour son 
palefrois, et il montrent en lour chevaus, et se mistrent au chemin. Et 
chevauchent tant qu'il furent venus a un recet d'une a<add>n</add>tan de 
madame Enide. Et enluech desmontrent, et la dame li rechuit 
henorablemant. Et quant li chevaliers se furent desarmés, il truevent 
qu'il avoient auques de bleceûres.  Il le font laver et bender au miaus 
qu'il puent. Au soir la dame fist aparoillier, et soupent aaiçemant. 
Et quant il seoient a lez tables, atant es voz venir un vallet, et s'en 
vient tot droit devant li chevaliers. Et quant il o<del>u</del>t veû messire 
Blioberis, il le connuit tot maintenant, et s'ajenoille devant lui. «Hay5, 
monseingneur», fet il, «comant il m'est bien avenus de ce que je voz ai 
ici trovés, car je m'en aloie a la cort dou roi Artus pour quere messire 
Lancelot, ou vos ou <abbr>M.</abbr> Beord, ou des autres de celui lingnajes, qui 
alaissent seucorre messire Lyonel, car il est a grant beiçonz».  «Et quel 
beigons ha il?» fait <abbr>m.</abbr> Blioberis. «Monseingneur», fait li vallet, «or 
sachiez tot voiremant que Marganor le tient en prisons eu Chastel as 
Deus Pont, et dit qu'il le fira morir hentousemant pour vengier soi de la 
grant honte que <abbr>m.</abbr> Hestor de Marés li fist jadis.  Et pour ce m'envoie 
il  que vos et ceaus de son lingnajes les alaissent seucorre. Et 
se je ne treuvasse des chevaliers de celui lingnajes, qu'il prie monsegneur 
li roi Artus qu'il les envoie des chevaliers son ostiaus, ou des conpains 
de la Table Reonde, qu'il les alaissent seucorre. Et pour ce, la Deu 
merci, que je vos ai trovés! Ci ne est mestier que je aille plus avant».  
«Amis», fait <abbr>m.</abbr> Blioberis, «or soiés tot aseûr qu'il sera prochainemant 
delivrés, se Deu plaist.  Et Marganor en mora hentousemant, car je ne 
connois nul si baut bomes en ceste monde qu'il meïsse a mort aucun 
chevalier de celui lingnajes qu'li ne il convenist morir avant gramant de 
<pb n="252"/>
tens! ».  Lors paroules monsengneur Blioberis a sez conpangnons, et li 
prie qu'il aillent avech lui. Et il respondirent qu'il le volent voluntiers. 
Et mesire Erech meïsmes dit qu'il ira avech caus. Que vos en diroie? 
La nuit furent serviz et henorés assez, et se dormirent jusque a 
l'endemain.  Et quant le jor fu venus, il pristrent lour armes, et 
montrent en lour chevaus, et acomandent madame Enide a Deu, et la 
veille daine ausint. Et se mistrent a la voie pour aler seucorre messire 
Lyonel, que mesire Marganor tient en prisonz. 
Mes or se taist li contes a paller de monseingneur Blioberis et de 
tuit sez conpangnons, que bien i savra retorner li maistre prochainement, 
car li maistre veaut parler de monsegneur Tristain de Leonois et dou 
buen Palamidés li Paiens, li puissant chevalier et li vaillanz, et dou 
 buen Chevalier a l'Escus Verinoill, que venus estoit novellemant 
eu roiames de Logres, ensi con vos porés oïr en avant. 
Ci comance le chevalerie dou buen Chevalier a l'Escu Vermoille, et 
coment <abbr>m.</abbr> Tristan et <abbr>m.</abbr> Palamidés se mistrent en sa queste. 
En cest partie dit li contes que quatre mois aprés li riche 
tornoiemant que fu <del>ten</del>us devant Loveçerp, vint cu roiames de Logres 
un des meillor chevalier dou monde, qui aloit faisant trop grant 
mervoille d'armes. Ne nul savoit son nom, ne qu'il fust. Et portoit un 
escu vermoill a un lion d'arjent ranpant, et pour l'entreseigne de l'escus 
estoit il apellés li Chevalier a l'Escu Vermoill. 
Or avint que un vallet vint a la Joioçe Garde, la ou il trueve <abbr>m.</abbr> 
Tristan et <abbr>m.</abbr> Palamidés et un chevalier de Leonois que avech <abbr>m.</abbr> Tristan 
demoroit en la Joioçe Garde. Et ne le connoisoit mie, car <abbr>m.</abbr> Tristan 
s'aloit celant ver lui . Et quant li vallet fu jusque a lui venus, il s'en vait 
tot droitement a <abbr>m.</abbr> Tristan, et s'ajenoille devant lui, et li dit: «Sire, 
novelles voz aport de ce por coi voz m'envoiastes. Or sachiez que li buen 
Chevalier a l'Escu Vermoill est herbergiés propres de et a quatre 
liegues. Et voz di que je sai de voir qu'il s'en vait tot droitemant a 
Audeburc, au duc, pour fere une battaille par un chevalier qui de 
traïsonz est appellés». Et quant <abbr>m.</abbr> Tristan entent  ceste 
novelle, il n'a grant joie, et dit a <abbr>m.</abbr> Palamidés et au chevalier de Leonois: 
«Seingneur», fet il, «je ai novelles de ce dont je estoie mout desirant, ce 
est dou buen Chevalier a l'Escu Vermoill. Et voz di qui je vuoill aler 
aprés lui tant que je saiche qu'il est».  «Sire», font il, «nos vos firon 
conpangnie en ceste queste, c'il vos plest», et il dit eaus que ce veaut 
il voluntiers. A l'endemain bien por maitin se lievent, et pristrent lour 
armes, et montrent en lour chevaus, et acomandent madame Yçelt a 
Deu, et se mistrent au chemin en la conpangnie de trois escuiers. 
En tel mainieres chevauchent li trois conpangnons, et mout aloient 
parlant entr'aus dou buen Chevalier a l'Escus Verinoill au lyon d'argent 
ranpant, tant que lour chemin li aporte cu roiames de Norgalles. Et 
enluech oïrent novelles dou buen Chevalier a l'Escus Vermoill, qui 
chevauchoit elz devant ne gramant, et avoit en sa conpangnie <abbr>m.</abbr> Yvain, 
le fiz au roi Hurien, et <abbr>m.</abbr> Givret de Lanbelle, et chevauchoit devant <abbr>m.</abbr> 
Tristan entor de <num>.VI.</num> liegues.  Mes or laisse li contes a paller de <abbr>m.</abbr> 
Tristan et de sez conpains, que bien i retornera prochainemant, et 
pallera li maistre dou buen Chevalier a l'Escu Vermoill et de sez 
conpainz. 
Coment li buen Chevalier a l'Escu Vermoille et missire Yvain et <abbr>m.</abbr> 
Givret de Lanbelle desconfirent li chevalier Arpinel. 
Li contes dit que li buen Chevalier a l'Escus Vennoill et <abbr>m.</abbr> 
Yvain et <abbr>m.</abbr> Givret de Lanbelle chevauchent tant que lour chemin li 
aporte devant un chastiaus, que Arpinel estoit appellés. Il s'en aloient 
droitemant a <add>A</add>udebure, pour fere la battaille.    
Et sachiez que en cestui chastiaus repairent bien jusque a <num>.LX.</num> 
chevaliers que mauveis homes estoient, et fasoient tot jorz grant honte 
et grant domajes a tuit li chevalier herrant qui par devant le chastiaus 
trepassoient. Et sachiez qu'il estoient preudomes d'armes 
mervillieusesmant.  Et quant il furent venus devant li chastiaus, atant 
es voz venir jusque a douçe chevalier armés de toutes armes. Et quant 
il furent venus a eus, il li demandent s'il sont chevalier herrant. 
«Seingneur», fait li Chevalier a l'Escus Vermoill, «voiremant somes 
nos chevalier herrant! ». «Donc vos gardés de nos», font cil, «car a votre 
mort estes venus! ». Atant ne i ot plus deleament, ainz laissent corre les 
uns a les autres. Et li trois conpangnons ne font demorance, ainz 
baissent les glaivies, et vont ver eaus mout hardiemant.  Li Chevalier 
a l'Escu Vermoill fiert le premier chevalier qu'il encontre si roidemant 
qu'il le porte a la terre tiel atornés qu'il ne a mestier de mire. Et quant 
<pb n="253"/>
il voit qu'il a celui abatus, il ne s'areste pas sour lui, ainz laisse corre a 
un autre chevalier de celui poindre meïsmes, et le fiert si roidemant dou 
glaivies qu'il tenoit qu'il le porte a la terre enavrés a mort. Et sachiés 
qu'il abati de celui poindre meïsme quatre chevaliers. <abbr>M.</abbr> Yvain et 
messire Givret ne li vont pas esparaingnant, ainz abatirent chascuns 
d'eaus en son venir deus. 
Quant li chevaliers dou chastiaus virent lour amis ensi a la terre, 
si il sont doulens et corruciés, ce ne fais pas a demander.  Il laissent 
corre sour li trois conpains, et fierent sour eaus mout hardiemant, et 
bliçent  tuit lour glaivies, ne de selle ne li remuent ne pou ne 
grant. Et li trois conpainz, q<del>ue</del> lour glaivies avolent bliçés, mistrent 
main a l'espee, et laissent corre sour li chevaliers dou chastiaus l'espee 
droite contremont, et donent eaus grandismes coux. Et li chevalier dou 
chastel ne li vont pas esparaingnant. La mellee comance entr'aus dure 
et aspre et cruels. Mais qui veïstes le tres grant mervoille que li 
Chevalier a l'Escus Vermoill fasoit, bien peûst dir qu'il est un des buen 
chevalier dou monde. Sachiés que li Chevalier a l'Escus Vermoill fist 
tant a l'aïde de sez conpains qu'il les ont tiel atornés en pou de terme que 
de tuit li doge chevaliers harpinaus ne n'estoit remés nul a chevaus, ainz 
estoient tuit abatus a la terre tiel atornés q'il ne avoient pooir d'eaus 
relever. Et si n'i avoit tiel quatre atornés que jamés ne porteront escu 
a cuel. 
Et quant les autres chevaliers dou chastel ont veû comant lor 
amis sont atornés, il ne font nulle demorance, ainz hoissirent hors dou 
chastelz heramant armés et bien montés. Il vindrent si grant alleûre con 
il puent de lour chevaus traire, et laissent corre sour caus sanz lour 
desfier. 
Et quant li trois chevaliers, qui se creent estre delivrés, et que nul 
li arestassent plus, virent venir une si grant conpangnie de chevaliers, 
que bien puent estre jusque a cinquant chevaliers, il veoent que a la 
battaille sont venus. Il ne font pas semblant qu'il soient de rien esbaïs, 
ainz vont contr'aus mout hardiemant l'espee droite contremont, que 
toute estoient tintez  de sanc des chevaliers qu'il avoient ocis et 
navrés. Et quant ceaus vindrent au ferir des glaivies, il fierent sour li 
trois conpangnons plus aspremant qu'il puent. Et sachiez que tote lour 
glaivies bliçent sour li trois chevalier, ne de selle ne li remuent pas. Et 
quant il les hont bliçés, il mistrent main a l'espee, et comancent la 
mellee mout dure et pesmes. Et quant li Chevalier a l'Escu Vermoill 
se voit a si grant meschief con est de trois chevaliers encontre tant, il dit 
a soi meïsmes qu'il convient qu'il s'esprove si a cestui point qu'il face 
paller a tot li monde de sa chevalerie. Atant oblie toute peor, et se met 
entr'aux si abandoneemant con c'il ne li chausist rien de sa mort. Lors 
comance a doner grandismes coux a destre et a senestre, et a fere la 
greingnor mervoille d'armes dou monde. Il fait tant que sez conpainz 
que le regardoient en sont tuit esbaïz, et distrent que voiremant est il le 
meillor chevalier dou monde. Li Chevalier a l'Escus Vermoill li vait 
abattant et ociant ausi con c'il fuissent bestes menues.  Il ne atint 
chevalier a droit coux qu'il ne l'ocie ou ne le maagne et le porte a la terre. 
Il les a tiel atornés et si espaontés qu'il n'i a nul si hardis qu'il l'oçast 
un seul coux alendre. Il fiert, il abat, il arache heume de teste et escus 
de cuel, il trebuce chevalier a la terre; il fait tant qu'il est plus redoutés 
que tonoir. 
Et quant li chevalier harpinaus ont veû que li Chevalier a l'Escus 
Vermoill li aloit ensi ociant et abattant, et la grant mervoille qu'il aloient 
faisant, il en sunt si esbaïs et si espaontés qu'il n'i a nul si hardis qui 
l'oçast atendre eu chanp, ainz se tornerent en fuie ver li chastiaus  
 enavrés et blivés duremant. Et quant li Chevalier a l'Escus 
Vermoill et sez conpangnons virent que li chevaliers arpinaus se sont 
tornés en fuie ver li chastiaus, il ne li vont pas enchaucant, ainz s'en vont 
en lour chemins, car sachiés voiremant qu'il estoient las et tresués assez 
plus que mestier lour ne fust. Et quant li chevaliers harpinaus ont veû 
comant li trois chevaliers que lour avoient fait si grant domajes s'en 
estoient partis, il se tornerent la ou la battaille avoit estés. Et treuvent 
que <num>.VIII.</num> de lour chevaliers gisoient mort a la terre, qui avoient estés 
ocis par li Chevalier a l'Escus Vermoill et par sez conpains. Il li 
pristrent et portrent dedens li chastiaus, et li firent enterrer a grant 
deulors. Car sachiés  qu'il hi estoit si grant le plorer et la crie qe l'en 
ne hoïst le Deu tonant. Ensint demorent li chevalier arpinel doulenz 
et courruciés de lour amis, que oci avoient estés. 
Mes or se taist li contes des chevaliers harpinaus, et torne au 
Chevalier a l'Escus Vermoill et a sez conpainz. 
Coment <abbr>m.</abbr> Yvain et <abbr>m.</abbr> Givret de La<add>n</add>belle furent abatus au Pin Reont. 
<pb n="253"/>
Li contes dit que &lt;quant&gt; li Chevalier a l'Escus Vermoill et 
<abbr>m.</abbr> Yvain et <abbr>m.</abbr> Givret de Lanbelle ont fait la desconfiture des chevaliers 
arpinaus, chevauchent puis tant que lour chemin li aporte devant a la 
Tor au Pin Reont. 
Et sachiés que cest tor estoit si grant et riche que en tot le païs ne 
avoit plus belle, et avoit au devant un des plus biaus pin dou monde. 
Et dedenz la tor manoit un chevalier, le meillor josteor dou monde. Et 
ce  qu'il se sentoit a si buen josteor, mantenoit il un tel 
costumes, que il fasoit pendre [son] escus au pin. Et tuit li chevalier 
errant qui par enluech trepassoient, el il abattissent l'escu a la terre, 
il venoit maintenant, et jostoit a llui. Et se li Chevalier a la Tor le meïsse 
a la terre, il li tolloit l'escus, et i fasoit iscrivre le nom dou chevalier cu'il 
avoit abatus, et puis le fasoit prendre as quernaus de la tor.  Et dit qu'il 
mantendroit tant ceste costumes qu'il hi venist chevalier que a la terre 
le meïsse. Et sachiez qu'il avoit mantenus ceste costumes bien <num>.XVI.</num> mois, 
dont il avoit abatus plus de <num>.CC.</num> chevaliers, que tuit lour escus pendoient 
as quernaus de la tor, ne encore ne avoit trovés chevalier que a la terre le 
peûsse mettre. Tel estoit la costume de ceste tor, con vos avés hoï. 
Et quant li trois chevaliers furent au devant de la Tor au Pin Reont, 
et il virent l'escu pendre, et ont seû le costumes por lettres qui le 
tesmoingnent, qui estoient entaliés en un marbre que dejoste le pin 
estoit mout bielle et elers, atant paroule <abbr>m.</abbr> Yvain, et dit: «Li qel de noz 
abatira l'escus?». «Sire», fait li Chevalier a l'Escus Vermoill, «je ne 
le abatirai paz, car je ai mout aillors a ffere, dont il me targe duremant 
que je i fust la venus, car hautremant, se Dex rues saut, ie m'esprovasse 
voluntiers a cest aventures». «Sire», ce dit <abbr>m.</abbr> Givret, «je l'abatterai 
et me josterai au chevalier tot primieremant». Quant li Chevalier a 
l'Escus Vermoill voit que sez conpainz se volent esprover au chevalier 
a la tor, il lour dit: «Sengneur, je ne puis ici  demorer, ancois 
m'en convient aler, car mout m'ahaste ma beiçonge». Atant li comande 
a Deu, et se met au chemin. 
Messire Givret ne fait nul deleamant, ainz s'en vait tot droit 
a l'escu, et l'abati a la terre. Et aprés ce qu'il ot abatus l'escus, il ne 
demore gramant que li chevalier a la tor vint hors armés de toutes armes, 
et mout bien montés. Et quant il fu la ou li chevalier estoit, et il vit son 
escus a la terre, il prent son escus, et puis dit: «Sire chevalier, que voz 
avoit fait mon escus, que ensi l'avez abatus? Certes petit me priçes, 
mais je vengierai la honte mon escu, se je onques porai, prochainemant 
sour celui qui les a abatus!». «A l'esprove en serés hore<add>n</add>droil », ce 
dit mesire Givret, «car je sui celui que l'escus ai abatus! ».  « Donc voz 
gardés de moi », fet li chevalier, «que a la jostes estes venus!». Atant 
ne font nul deleament, ainz se trait les uns ensus de les autres, il baissen 
les glaivies et mistrent chevaus a sporons, et vient les uns verz les autres 
tant con li chevals porent aler, et se trefierent sour l'escus de toute lour 
force. Mesire Givret bliçe sa lanse, et li chevalier a la tor le fiert si 
roidemant qu'il le porte a la terre mout fellenessemant. Mes de tant li 
avint bien qu'il ne fu enavrés, ainz se lieve inout vistement, et li 
chevalier s'en passe houtre parfornir son poindre. 
Quant <abbr>m.</abbr> Yvain voit messire Givret a la terre abatus, il n'est 
doulenz et corruchiez  duremant. Et s'en vait verz li chevalier 
heramant, et li dit: «Sire, voz avés mon conpainz abatus, mais je la 
vengierai, se je onques porai». Atant ne i ot plus deleament, ainz se 
esloingnent andeus li chevaliers, et vient les uns ver les autres si grant 
allegre qu'il senbloit que la terre se deûst fondre desout caus. Et quant  
il vienent au jondre des glaivies, <abbr>m.</abbr> Yvain bliçe sa lanse, et li chevalier 
fiert lui si roidemant qu'il met a la terre lui et li chevaus en un mont, et  
s'en vait houtre parfornir son poindre. Et puis revint as deus chevaliers 
qu'il avoit abatus, et lour dit: «Seingneur, voz savez bien la costume, car 
il convient que vos me laissiés votre escus, et que voz me diés votre 
nom». Et <abbr>m.</abbr> Yvain et messire Givret, que bien savoient qu'il disoit 
verités, et que ne puent escondire, il li baillent lour escus, et li distrent 
lour nom, et se partirent, et &lt;se&gt; mistrent lour voie. 
Et ne ont gramant chevauchiés qu'il ont atint li Chevalier a l'Escu 
Vermoill. Et sachiez qu'il vit tot apertemant abattre li deus chevaliers, 
mais tant li astoit sa beiçonge, qu'il dit qu'il ne se trametra de ceste 
aventure. Et quant il vit li deus chevaliers sanz escuz, il lour dit: «Sire, 
je voi que l'aventure ne faut en vos!». «Sire», fait <abbr>m.</abbr> Yvain, «ensi vait 
des aventures». Atant se mistrent a la voie, et chevauchent tant qu'il 
furent venus a une meison d'une vielle dame, la ou il recovrent escus 
buen et biaus, et se mistrent au chemin lour voie. 
Mes atant laisse li cuntes a paller dou Chevalier a l'Escus Vermoill 
et de sez conpangnonz,  que bien i savra retorner prochainemant, 
et torne li maistre a <abbr>m.</abbr> Tristan et a <abbr>m.</abbr> Palamidés et au chevalier de Leonois. 
<pb n="254"/>
Coment <abbr>m.</abbr> Tristan et <abbr>m.</abbr> Palamidés et le chevalier de Leonois  
desconfirent li chevalier dou Chastel Arpinelz.
Or dit li contes que celui jorz meïsmes que li Chevalier a 
l'Escus Vermoill et mesire Yvain et <abbr>m.</abbr> Givret de Lanbelle firent la 
desconfitture des chevaliers harpinaus, il ne demore gramant que <abbr>m.</abbr> 
Tristan et sez conpainz furent venus devant li Chastiaus Harpinaus. 
Et quant li chevaliers dou chastel ont veû li trois chevalier herrant, 
il distrent que sour cist vengieront il le grant domajes que les autres trois 
chevaliers lour avoient fait. Atant s'en vont tuit ensenble sour li trois 
chevaliers. Et quant il furent a elz venus, il li demandent se il sunt 
chevalier herrant: «Voiremant somes nos chevalier herrant!» fait <abbr>m.</abbr> 
Palamidés.  « Donc voz gardés de nos », font cil, «car voz est a votre mort 
venus!». Et sachiez qu'il estoient bien cinquant chevaliers. Aprés 
ceste paroule ne font nulle deleanse, ainz laissent corre li chevaliers 
arpiniaus sour li trois conpainz mout abandoneemant. 
Et quant li trois chevaliers virent qu'il sont a les jostes venus, et que 
ceaus corrent sour caus mout aspremant, il ne font autre deleament, ainz 
baissent les glaivies et mistrent chevaus a sporons, et vont contr'aus 
mout ardiemant. Et quant il vienent au jondre des glaivies, li chevaliers 
arpinaus ne vindrent les uns aprés les autres, ainz vindrent tuit a une 
fois; et maint d'eaus bliçent  lour glaivies sour li trois conpangnons.  
Et monsengneur Tristan fiert le primier chevalier qu'il encontre si 
roidement qu'il le porte a la terre enavrez a mort. Et aprés en fiert un 
autre de celui poindre meïsmes qu'il le porte ancois a la terre tel atomés 
que jamés ne ferra de lanse. 
Que voz en diroie? <abbr>M.</abbr> Tristan abati a la terre de celui poindre 
quatre chevaliers, et <abbr>m.</abbr> Palamidés, li tres buen chevalier, hi vint si 
roidemant qu'il flatiz ancois a la terre quatre chevaliers. Et li chevalier 
de Leonois la fait si bien qu'il mostre apertemant qu'il est bien chevalier 
de grant valors. Et quant li chevaliers ont bliçés lour glaivies, il 
mistrent main a l'espee, et comencent a doner grandisme coux a destre 
et a senestre. Or puet l'en veoir fere grant mervoille d'armes au buen 
Tristan et au buen Palamidés, li puissant chevalier; il ne senble pas 
proesse d'omes, mais foudre et tenpestes. Il arachent escu de cuel et 
heume de teste, et a trebucier chevalier a la terre. Il font tant en pou 
d'ore qu'il sunt plus redoutés que tonoir.  Et quant li chevalier 
harpinaus ont esprovés la grant proesse de <abbr>m.</abbr> Tristan et de <abbr>m.</abbr> Palamidés, 
et voient la grant mervoille d'armez q'il fasoient, et des chevaliers 
abattre et ocire, il en sunt mout esbaïs et corruciez. Il corrent mout a
sprermant sour li trois chevaliers, et mout est grant la presse entor eaus, 
et mout i est grant li chappelleis et li ferreis de l'espee, et mout i est grant 
le en et la noisse. Et quant <abbr>m.</abbr> Tristan voit si grant la presse entor eaus, 
il en est tot esragiés, il enbrace son escus pour grant ire, et drece l'espee 
contremont, et se met entr'aux mout hardiemant, et comance a  
doner grandismes coux a destre et a senestre.  Il li vait abattant et ociant 
ausi con c'il fuissent bestes menues. Il font tant que de male hore li 
virent primierement li chevaliers harpinaus.  Et quant li chevaliers dou 
chastiaus virent la grant mervoille que monseingnor Tristan fasoit, il en 
sunt tuit esbaïs si qu'il ne savoient qu'il en deûssent faire. Et <abbr>m.</abbr> 
Palamidés meïsmes et li chevalier de Leonois en sunt ausi esbaïs. 
Que voz en diroie? <abbr>M.</abbr> Tristan fait tant a l'aïde dou buen Palamidés 
que li chevaliers harpinaus ne puent plus souffrir, ainz lour convient a 
fine force voidier la place et torner en fuie ver le chastiaus. 
Quant li trois conpangnons virent que ceaus sunt tornés en 
fuie, il li chacent, il li vont abattant et ociant, et en font mout grant maux. 
Et sachiez que <abbr>m.</abbr> Tristan se voloit mettre dedenz le chastel, se ne fust 
<abbr>m.</abbr> Palamidés qui ne le laisse aler. 
Et quant il ont lour chacie mantenue tant con je vos ai contés, il se 
tornerent arieres, et se mistrent au chemins. Et li chastel remest en 
grant deulors et eu grant plores et en grant lermes, car il ont receû a ceste 
desconfiture greingnor domajes qu'il ne firent a celle devant, car il i 
morent a ceste desconfiture doct6e chevaliers. Et ensint furent desconfis 
li chevaliers dou Chastels Harpinaus par deus fois en un jorz, et hi 
morent tant de chevaliers, con vos avés hoi6, dont il ne sera li chastel 
jamés sanz lermes et sanz plores. Et bien hont  achattés 
chieremant en celui jor tot le desnor et le domajes qu'il firent onques as 
chevaliers herrant, et ne sera jamés &lt;jor&gt; que lour ne sovengna dou 
buen Chevalier a l'Escus Vermoill et de sez conpainz, et de <abbr>m.</abbr> Tristan, 
et dou buen Palamidés et dou chevalier de Leonois. 
Coment <abbr>m.</abbr> Tristan veaut fere corrucier <abbr>m.</abbr> Palamidés qant li 
herbergerent avech un vauvasor.  
<pb n="254"/>
Que vos en diroie? <abbr>M.</abbr> Tristan et sez conpains se partirent 
d'eluech lax et travailliés, et se mistrent au chemins, et chevauchent tant 
que lour chemin li aporte devant une grant tor. 
«Sire», fet <abbr>m.</abbr> Palamidés, «devant ceste tor fis je ja un biaus coux 
de glaivies». «Certes sire», fait <abbr>m.</abbr> Tristan, «il ne puet estre que voz aiés 
fait et aucune chouçe dont voz ne soiez acostumés, ensi con il m'est avix, 
car plus avant ne poés vos aler, a mon quidier». «Certes sire», fet <abbr>m.</abbr> 
Palamidés, «je ne le dit pas par ma vantance, ne por qoi je m'en donasse 
lox ne pris, mais par vos seulacier et desduire. Et sachiés que de celui 
fait ne savrés rien par moi, mais vos le porés demander a celui a la tor». 
«Et comant le demanderai je?» fet <abbr>m.</abbr> Tristan, «enseingné les moi!». 
«Sire»,fet <abbr>m.</abbr> Palamidés, «demandés le sire a la tor que fist li chevalier 
a l'escus blane aprés le tornoiemant de Loveçerp, quant il rescoucé la 
dame devant lui des douçe chevaliers, si savrés qu'il vos respondira. Et 
se il ne vos dit qu'il fist assés d'un glaivies, ne me tenés pas as chevalier!». 
Et <abbr>m.</abbr> Tristan, que corrucier voloit <abbr>m.</abbr> Palamidés, li dit: «Et se il ne 
dit que voz feïstes celui  coux dont vos pallés, comant le crerai 
je? Car il sont parmi le monde d'ausi buen chevalier con voz est, et 
poroit estre que voz vos vantés de choçes dont voz ne estes coupables. 
Car celui fait dont voz pallés poroit bien estre qu'il le fist aucun buen 
chevalier, et or le me dites por ce que je soie en peor et en doutance de 
vos. Biaux amis, con je connois bien votre follie! ». Et <abbr>m.</abbr> Palamidés 
est mout courruciés de ceste response qu'il i a donés, si dit a <abbr>m.</abbr> Tristan 
par corrus: «Sire, c'il vos plest croire, si le croiés, et se non, remaingne 
a tant! ». Et <abbr>m.</abbr> Tristan, que toute fois voloit plus courrucier <abbr>m.</abbr> 
Palamidés, li respont: «Sire Palamidés», fet il, «dites vos come loiaus 
chevalier que vos feïstes celui coux dont voz pallés?».  « Or sachiés», 
fait mesire Palamidés, «que je ne voz en dirai hore plus, et se voz savoir 
le volés, si le demandés a autres que a moi, car il m'en poise de ce que 
je voz en dist rienz!». 
Et li escuierz, que devant lour seingneur estoient alés, battent la 
porte de la tor, et comencent a crier:  «Ovrés, ovrés!». Et ceaus que la 
porte gardoit, car li chastiaus n'estoit sanz garde de nuit et de jor, car 
ceaus de celui païs sont tot jorz en gherre par un chastel que Arpinaus 
estoit appellés, que trestous le païs tenoit en gherre, il lour respont: «Qui 
est vos, qui chaiens volés hosteller?». « Il sont trois chevaliers», font 
il. La garde, que bien set que son seingnor en seroit liés de la venue 
des chevalier herrant, il s'en vait maintenant devant son seingneur, que 
en sa chanbre estoit. «Sire», fet il, «la hors sunt trois chevalier herrant 
que chaienz volent herbergier, c'il vos plest que la porte  soit 
<add>o</add>verte».  «Vais tost», fait li sire, «et li faites venir avant, que bien 
soient il venus». 
Li sire a la tor estoit un chevalier qui assez avoit demorés en la 
maison li roi Artus et avoit estés chevalier herrant longemant. Mes par 
une plaie qu'il avoit receû a un tornoiemant, dont il avoit, ausi con 
trestous, le bras senestre perdus, et por ce avoit il laissiés a porter armes, 
car de celle plaie fu il maagnés longemant. 
Atant es vos venir li trois chevaliers, qe ja estoient descendus 
trestouz armés four que de lour glaivies et de lour escus, que lour escuier 
avoient encore. «Sire», fait li vauvassor, «bien soiés voz venus, et mout 
avés chevauchiés de soir».  «Bones aventures aiés voz», fait <abbr>m.</abbr> Tristan 
et sez conpains, «et se nos tart chevauchomes, ne le tenés a mervoille,  
car il convient tart chevauchier li chevalier que a fere ont». «Voir est», 
fait li vauvassor.  Li hoste comande a sez vallet qu'il desarment li 
chevaliers. Et il le font aaiçemant et, por ce qu'il sunt escaufé des armes 
porter, comande li vauvassor que l'en afiblast a chascuns un riche 
mantiaus, et il le font. Et puis le menent en son palais, que biaus estoit 
a mervoille. Li vauvassor comande que l'en adast le mengier, et il lour 
respondirent qu'il sunt a son comandemant. Laiens avoit assez clers de 
chiergies que a plantee n'i avoit. Et <abbr>m.</abbr> Tristan dit au vavassor: « Sire, 
veïstes vos par et passer trois chevalier herrant?». «Oïl voir», ce dit 
li vauvasor, «il vindrent de biaus jor elers, et assés li priai dou remanoir, 
 mais li un d'eaus dit qu'il avoit tant a fere qu'il ne voloit sojorner, 
et cil portoit un escu vermoill a un lyon d'arjent ranpant». «Biaus 
hostes», fait <abbr>m.</abbr> Tristan, «savés vos noz asenner la ou il giçeront anuit?».  
«Nenil», fait li hostes, «car assez villes et chastiaus i a la ou il poront 
berbergier, et por ce ne vos en sai dir rienz».  « Biaux bostes », fait <abbr>m.</abbr> 
Tristan, «or mes dites: repairent gramant li chevalier herrant par cestui 
païs?».  «Oïl», fait li preudomes, «voiremant i repairent il, mes de ce 
sont il assés mesceant, car maintes fois i recevent il honte et domajes. 
Et ce lor font ceaus de cestui païs que grant mal lour volent, car ca 
arieres ha un chastiaus que Harpinaus est apellés, ou l'en lour fait grant 
<pb n="255"/>
honte et desnor plus qu'il ne recevent en tot li roiames de Sorelois. Et 
ceaus chastel fu fermés de male hore par li chevalier herrant, car il ne 
oçent passer sanz honte.  Et je croi que se li roi Artus seûst li domajes 
qu'il rechoit la de sez chevalier, il n'avroit jamés repous devant qu'il 
avront dou tot li chastel destruit».  «Biaus hostes», fait <abbr>M.</abbr> Tristan, «or 
li laissiés fere tout li mal qu'il poront, que, pour la foy de Damedeu, il 
hi vendra encore chevalier herrant que vengiera la desloiautés qu'il ont 
tant mantenus». «Biaus sire», fait li hostes, «ce ne poroit estre, qu'il 
sont tiel <num>.LX.</num> chevalier si preus d'armes et si puissant qu'il ne poront 
estre desconfis par venue de chevalier herrant.  Voiremant, se il 
vennissent <abbr>m.</abbr> Galeat, que l'en tient au meillor chevalier dou monde, et 
aûsse  en sa conpangnie jusque a quatre si buen chevalier comant 
seroit <abbr>m.</abbr> Tristan de Leonois, ou <abbr>m.</abbr> Lancelot dou Lac, ou <abbr>m.</abbr> Palamidés, 
tiel cinq chevalier ou tel <num>.VI.</num> poroit eaus faire domajes, se aventure li 
aportast la ensemble; mes ensint come chevalier herrant vont, un ou  
deus ne i poront jamés avoir onor, ensi con je croi». «Biaux hoste», 
fait <abbr>m.</abbr> Tristan, «or sachiez voiremant que de celui chastiaus dont voz 
pallés, hoïrés voz tel novelles prochainemant, que vos dirés sanz doutte 
qu'il sont bien vengiés li chevalier herrant». «Se m'aït Dex», fait li 
preudomes, «je voudroie qu'il fust ja avenus, car il ont maintes fois fait 
hontes et domajes as chevalier herrant et a maint preudomes, et toute 
ceste contree en seroit de miaus, se grant mesceance lour avenist». 
«Biaux bostes», fait <abbr>m.</abbr> Tristan, «itant me dites, se Dex vos 
doint bone aventures, me porés vos fere certain d'une chouçe que je voz  
vuoill desrainier?». «Dites ce que voz plest», fet li preudomes. «Sire», 
fet <abbr>m.</abbr> Tristan, «il ne a encore gramant de tens que un chevalier 
chevauché avech moi par ceste contree, que me dist que aprés le 
tornoiemant de Loveçerp, quant il fu departis, vit fere un biaus coux de 
glaivies a un chevalier qui portoit un escu tot blanc».  «Ha», fet li 
hostes, «de celui coux me sovient et sovendra a toz jorz que je avrai la 
vie eu cors! Car je ne vi onques tant fere d'un glaivies con celui fist a 
celui tens dont voz pallés. Et sachiés que celui coux doivent escouter 
voluntiers tuit li preudomes dou monde, et je vos conterai comant il 
avint. 
Il fu voir que aprés le departiment dou tornoiemant  de 
Lovçerp que voiremant ca vient hosteller un chevalier, et il estoit 
enavrés sanz faille, et jut chaiens quatre jor si iriés et plain de corrus 
qu'il ne voloit onques a nos seulacier, ne entre nos paller, et il ne 
souffroit que nul aûsse sa contance. Au quint jorz avint que chaiens vint 
un chevalier osteller, et moine en sa conpangnie une mout bielle dame.  
Et quant il hoï paller dou chevalier enavrés que chaienz giçoit, il l'ala 
veoir. Que vos en diroie? Il se treconneûrent et se firent grant joie. Li 
chevalier enavrés ne se movoit nulle fois de chaienz de ceste chanbre, 
ne nul voloit que nul le veïsson. Tant voiremant savoie je bien de lui 
qu'il fasoil duel assez sovent, et disoit que <abbr>m.</abbr> Tristan l'avoit hunis, et 
pour le duel qu'il menoit sovent et menus, ne me voloie je sour lui mettre 
q'il ne le tenist a <add>a</add>nui. Et celui soir que li chevalier se firent si grant 
joie con je voz cont, avint que chaienz vindrent jusque a douçe 
chevaliers, tuit renomee de chevalerie, et assez priçés. Et estoient tuit 
mes parenz chamaus et mes cousin germains, et entr'aux avoit un 
chevaliers noviaus, et l'avoit fait li roi Artus. Et de la cort dou roi Artus 
venoient il trestous droit. Ceaus novelz chevalier estoit mon niés, et 
avoit nom Elias de Lin, et de sa venue fis je si grant feste con il convenoit 
a moi. Et quant mori niez vit la dame dou chevalier, il li cheï si envaïe 
qu'il dist qu'il la voloit avoir par soi, puis qu'elle n'estoit feme au 
chevalier qui la conduisoit. Et quant li chevalier oï que mori niez voloit 
la dame, il li dit: 'Querés un autre chouse, que ceste  ne poés vos 
avoir, que bien troverés qui la vos defendra!'  Tiel paroles furent 
chaienz celui soir devant moi meïsmes, et devant li chevalier qe enavrés 
estoit. 
Qant il fu l'endemain ajomés, li chevalier enavrés dist qu'il 
voloit chevauchier, si se fist aparoillier. Et quant il fu armés, il prist 
conjé de moi, et me comande a Deu, et enmoine avech lui li chevalier 
et la dame. Et quant il se furent issus de chaienz, mes parens me 
comandent a Deu. Et maintenant qu'il furent issus de chaienz, li 
chevalier noviaus se mist au devant de la dame que li deus chevaliers 
conduisoient, et la prist au frain, et dist qu'il la voloit avoir par soi par 
le &lt;costume dou&gt; roiames de Logres. Ensi comencent le jostes dou 
chevalier que la dame conduisoit et de mon neveu. Mes de tant torne 
la honte sour li chevalier qe la dame conduisoit qu'il fu abatus, si que 
mon niez prist la dame, et la voloit mener avech lui. Et quant li chevalier 
que chaienz avoit geû enavrés, voit son conpangnons abatus, il se mist 
<pb n="255"/>
en la baratte, et laisse corre maintenant au chevalier que la dame quidoit 
avoir gaagniés, et le feri si fort qu'il li fait voidier andeus les archons, et 
avech ce li fist il une grant plaie. Ensint comencent les jostes dou 
chevalier enavrés a ecus de mon lirignajes, que doçe estoient, et avint 
ausint que li doçe chevaliers furent abatus devant de ceste tor meïsmes, 
et avint voiremant si grant mervoille con je vos dirai; il abati le primier, 
et puis le segont, et puis li terz et li  quart. Que voz en diroie? 
Il les abati tuit et doçe les uns aprés les autres que ne en falli nul, et 
trestuit d'un glaivies! Et quant il les ot trestous abatus, il prist la dame 
pour la main, et dist: 'Madame, il mes est bien avix que je vos ai delivrés 
de main de cist chevaliers, qe bien voz quident avoir gaaigniez!', et puis 
la rendi maintenant a son conpangnons. Et puis se torne ver li doçe 
chevaliers qu'il avoit abatus, et lour dist: 'Seingneur chevalier, il m'est 
bien avix que je vos ai mostrés a cestui point que je sui meillor chevalier 
de lanse que voz ne estes. Et c'il i a nul de voz que conbattre se vuoille 
a moi a l'espee, je li mosterai quel chevalier je sui!' Et il ne ot mie bien 
finee son conte, que un chevalier se mist avant, et dist qu'il se 
conbateroit a lui a battaille des brand. Ensi comance la mellee as 
brand. Mais elle fine maintenant que li chevalier que chaienz avoit geû 
enavrés, feri li chevalier si duremant desus l'ieume que cil en fu si 
estordis qu'il s'enbrache sor les archons devant, et puis cheï a la terre.  
Et quant il ot fet celui coux, il remist sez espee cu froure, et s'en ala 
son chemins entre lui et son conpangnons et sa dame. Et &lt;quant&gt; les 
autres chevaliers qui estoient en sa contense virent comant il estoit 
preudomez des glaivies et d'espee, ne l'arestent plus, ainz le laissent 
aler tot <del>qui</del>temant. Biaus sire, tout ce que je vos ai contés, vit je avenir 
devant ceste tor de celui chevalier a l'escu blance dont vos pallés». 
«Biaux hostes», fait <abbr>m.</abbr> Tristan, «et savés vos qui  estoit li 
chevalier?».  «Certes nenil onques ne puet son nom savoir, et si le 
demandai je a sez escuierz». «Et se vos le veïstes», fait <abbr>m.</abbr> Tristan, «ne 
le conneûrest voz?».  «Nenil», fait li hostes, «car je ne le vi gramant se 
armés non.  Et tant con il fu chaienz, ne le vi je a descovert, por ce ne 
le poroie je connoistre». 
<abbr>M.</abbr> Tristan se rit de celle novelles encontre <abbr>m.</abbr> Palamidés. Et li 
vauvassor li regarde, et le voit rire, si li dit: « Por noiant ne riés voz mie, 
et je croi que voz me savrés miaus conter novelles dou chevalier que je 
ne sai a vos, et, se Dex vos doint bone aventure, sire, dites moi qu'il fu, 
se vos le savés». 
«Certes, biaux hostes», fet il, «ce ne vos dirai je mie son nom, 
mes je vos dirai ce que je sai, bien qu'il ne m'en savra nul gré. Or 
esgardés, selonc votre avix, se li un de nos trois est celui dont vos 
pallés». Et li hoste comance a regarder tuit et trois: <abbr>m.</abbr> Tristan avant, 
li chevalier de Leonois aprés, et puis <abbr>m.</abbr> Palamidés. Et quant il les ha 
assez regardés, il li dit: «Sire, ne sai que voz die. Se m'aït Dex, il ne 
m'est avix que nul de voz trois peûst avoir tant de bontés con il avoit en 
celui dont vos pallés».  «Por qoi», fet <abbr>m.</abbr> Tristan, «ne avon nos assez 
grandesse de cors por quoi nos deûsson fere un grant esfors?». «Certes», 
ce dit li preudomes, «voz est assés grant chevalier, et bien talliés de cors 
et de menbrez, mais je ai tant fois veû des biaus chevaliers et de granz 
qui estoient mauveiz et fallis selonc lour grandesse et droiture, que je 
ne avrai jamés fianse en trop grant et biaux chevalier». «Hostes», fait 
<abbr>m.</abbr> Tristan, «encore me venist  miaus estre telz! Car je sai bien 
que vos l'avés dit par moi qui sui granz; et je voz dirai un autre couçes: 
que li uns de nos trois abati li votre doçe parenz!».  «E<add>n</add> non Deu!» 
fait li hostes, «quel qe il soit, bien soit il venus, que puis qu'il est e<add>n</add> 
mon ostiaus, bien puis dir seûremant qu'il i soit un des buen chevalier 
dou monde.  Et certes je croi qu'il ne n'ait nul meillor au seicle ». 
La ou il parloient en telz mainiere con je vos ai contés, atant 
es vos venir un vallet que dit au seingnor de laiens: «Sire, novelles vos 
aport assez mervillieuses. Or sachiez que li chevaliers a chastiaus 
Harpinaus sont hui estés desconfis par deus fois! Primieremant hi 
vindrent trois chevaliers que ocistrent de laienz <num>.VIII.</num> chevaliers, ne sai 
li quelz, et s'en passent houtre par force d'armes.  Et de cist trois  
s'esprove li un d'eaus mout hautemant. Et cil portoit un escus vermoill 
a un lion d'argent ranpant. Et quant ces trois furent passés houtre, aprés 
ce ne demore gueires que autres trois hi vindrent. Et ceaus dou 
chastiaus istrent hors maintenant qu'il virent li chevalier errant venir, 
car il quident lour honte vengier dou grant domajes qu'il avoient 
maintenant receû.  Mais il le recevent assez greingnor, car de lour 
chevaliers hi furent assés plus mors qu'il ne avoit estés devant, et furent 
a ceste fois si villainemant desconfit que c'il ne fussent ferus en lour 
chastiaus, ja de toz n'en fust un seul eschanpés, que il seront trestouz 
<pb n="256"/>
estés mors. Mes tant sachiés bien qu'il n'i a tant de mors car a piece 
mais ne sera li chastels sanz lermes». 
Quant li hostes entent  cestui contes, il tent sez mainz verz 
li ciel de la grant joie qu'il n'a, et dit: «Sire Dex, beneoit soiés voz, que 
avés volus que soit abatue la fellenie de ceste contree! Et desormais 
hi vendront seûremant li chevalier herrant par cestui païs! ». « Sire», 
ce dit <abbr>m.</abbr> Tristan, «ne vos dit je bien qu'il ne demoroit gramant que vos 
hoïrés novelles d'eaus?».  «Biaus sire», fait li hostes, «vos le me 
diestes bien, et je quit que vos i fuissiés auques pres a celui point que 
ceaus furent desconfis».  «Sire», fait <abbr>m.</abbr> Tristan, «il hi a tiel de nos que 
ne i fu mie trop loingn, et de ce ne vos dirai ore plus». Li hostes appelle 
li vallet et li dit: «Quel harmes portoient li trois chevalier que firent la 
dereaine desconfitture?», et il le le dit.  Et li oste connuit que ce sont 
sez hostes, si li priçe hore plus qu'il ne fasoit devant. Et dit bien a soi 
meïsmes qu'il ne puent fallir qu'il ne soient chevalier de grant esfors, 
quant il ont si grant beiçons menés a fin, et ne furent que trois seulemant!  
Et por ce se humile il assés ver eaus. « Seingnor», fait il, «quant vos 
venistes chaiens, je ne vos connossoie de rienz, et encore ne vos 
conneûsse je, se ne fust cestui vallet que m'a doné connoissance de vos, 
et tant me dist que je connois par votre arines que vos estes li trois 
chevaliers que dereanemant feïstes la desconfitture. Por ce sui je assés 
desirant de voz connoistre que je n'estoie devant. Por ce vos pri je tant 
con je poroie prier mon seingneur et mon amis, et vos requier, en tot le 
serviçe que je vos poroie faire, que voz me dites qui voz est. Et savés 
vos por qoi je le demant? Par votre honor, et por ce que je saiche conter 
as chevalier que par ci  passent qui furent caus que si grant 
chevalerie firent». Monseingnor Tristan, quant il entent la priere son 
oste, il li respont: «Biaux hoste, je ne sai mie la voluntés de mes 
conpangnons, por ce ne responderai se par moi non. Or sachiez que 
je sui un chevalier herrant qe voudroie estre meillor que je ne sui, et 
maintes fois ai trovés greingnor faut de chevalerie en moi que je ne 
vousisse.  Et, se Dex mes doint bone aventures, je ne sai onques 
chevalier de cui je aûsse si grant anui con je ai de cestui chevalier 
dejoste moi. Ne je ne trovai onques, se Dex mes saut, que si me 
courruciast con il mes a maintes fois corruciés.  Et au dereain nos 
somes entracordés que nos veon que nos ne peons miaus fere, ne onques 
ne prochachai le onor de lui devant que je soie voiremant qu'il estoit 
meillor chevalier de moi, et plus fort. Or voz ai dit de mon estre ce que 
je vos en dirai a ceste fois, et si voz pri qe voz ne le tenés a mal». «Non
 firai je», fait li hostes, «puis que vottre voluntés est tel». 
Lors se torne <abbr>verm.</abbr> Palamidés, et li dit: «Biaux hostes, ne me ferés 
vos greingnor cortoisie que votre conpangnons de dir vottre nom?».  
«Biaus ostes», fait <abbr>m.</abbr> Palamidés, «ce qu'il vos dist de lui, voz di je de 
moi. Un chevalier errant sui, ensi con il est, et sachiez que assez ai 
souffert poine et travaill por chevalerie, ne puis que je fui chevalier 
errant je vos promet loiaument que je ne vi chevalier cui je haïsse plus 
mortiausment. Et se ne est pas mervoille, car il seulemant mes a fait 
plus d'anui et de contraire qui ne firent trestous les autres chevalier de 
cestui monde.  Et que vos en diroie, biaus cier amis? Se Dex mes 
dont bone aventures, cestui amor que je ai hore a llui le me fist faire force 
et peor, et Dex le set que je ne pooie miaux faire. Et se je le peûsse 
amender, encore fust la gherre entre nos con elle fu jadis».  
Quant li hoste entent ceste paroles, il comance a rire, et respont: 
«Ce ne est pas bone pes, quant elle est par force avenue; au dereain en 
para le feu, car ce est la pes de renalt!». «Hoste», fait <abbr>m.</abbr> Tristan, «se 
m'aït Dex! Vos dites voir: je voi que je ne puis miaus faire a cestui point, 
et je me teingne la pes de la moie part, et il autresint». 
Et lour parole li hostes au chevalier de Leonois, et li dit: «Et 
vos, biaux sire, me dites qui vos est, et, se Dex vos dont bone aventures, 
ne le me celés ausint con hont fait votre conpainz». Li chevalier respont 
atant et dit: «Biaus sire, qui petit tresor garde, il ne fait mie grant force 
de mostrer les, ainz le mostre legiermant. Mais ceaus que grant les a, 
en devient plus orgueillieus, et si ne le mostre mie voluntierz. Biaux 
hoste», fait il, «je ne sai en ceste monde si riche trreçor q'il est bontés con 
ceaus deus que et sunt sont de cist riche treçor garniz, si en sunt 
orgueillieus con voz veés. Et ce ne est mie grant mervoille, car 
hautemant en sont garnis, si ne le volent onques mostrer, se trop grant 
force lour ne le fait faire. Et je endroit moi, que rien ne puis, ne rien ne 
vaill, ne doi mie fere contense de mostrer le petit que je ai: or sachiés 
que un chevalier sui de povre afere &lt;et&gt; de povres ovres. Eu roiames  
de Leonois fui nes, homez sui de <abbr>m.</abbr> Tristan, li tres buen chevalier et li 
 puisant. Morés ai nom; encore ne a gramant de tens que je 
veingn eu roiames de Logres pour aprende chevalerie. Hostes, or voz 
<pb n="256"/>
ai contés tout mon estre». «Dex vos doint bone aventures», fait li 
preudomes, «et aprés que voz m'avés fait tant de cortoisie, or m'en feites 
encore plus, que vos mes diés li nom de votre conpangnons». «Hostes», 
fait li chevalier de Leonois, «se Dex me saut, quant voz tant m'en priez 
de ceste chouse, je voz en dirai ce que je en sai.  Or sachiez tot 
voiremant qe cist chevaliers andeus que ci sunt, sont si preudomes 
mervillieusemant, selonc ce que je n'ai veli, qu'il ne m'est pas avix que 
je en toute ma vie veïsse deus meillor chevalier qu'il sont. Et, se Dex 
m'aït, je ne sai autre chouses de lour estre, et je ai estés plusor fois avech 
eaus et chevauchiés en lour conpangnie. Mes, se Dex me dont bone 
aventure, je ne puet onques enprendre de lour estre autre chouçe que 
je dit voz en ai, ne pour eaus ne par lour escuiers. Et quant il ver moi 
se vont celant si fieremant, ne le dovés tenir pas a mervoille se il se 
covrent ver voz».  Et quant li hostes entent ce, il se seingne de la  
mervoille qu'il n'a, et dit: «Par foy! Biaux sire, or sachiez qe ce est une 
des plus estranges aventures que je veïsse a piece mais! Estranges 
conpangnie tenés, et estranges conpangnons voz sont cist deus chevaliers 
que ensi se vont celant ver vos». «Hostes», fait li chevalier, «or vait 
ensint, puis que lour plet, et je m'en soufrai tant con lour plaiera. Je 
vuoill miaux chevauchier en tel mainieres avec eaus que je me deceve 
 de lour conpangnie. Et se je ne le puis hore savoir, je le savrai 
autre fois pour aventures. Et les hautes chevaleries que je voie en aus 
me done voluntés de sivir les la ou il aillent jusque atant que aventure 
nos face departir». «Se m'aït Dex!» fait li hostes, «d'estranges 
voluntés estes, et se je fusse en votre leu, et je me fosse mis en lour 
conpangnie ausi con vos estes, et il s'alassent celant ausi con il font 
ver voz, se m'aït Dex, je ne peûsse avoir cuer de lour conpangnie tenir». 
«Or est ensint», fait li chevalier de Leonois «je ne vuoill ore faire 
autremant». 
Tiel parlemant tindrent li trois chevaliers celui soir. Il 
menuient et boivent envoieusemant, et furent couciés aaiçemant; mout 
furent servis et henorés. 
Et en celle nuit, quant <abbr>m.</abbr> Tristan se dormoit, adonc li avint une 
aviçion mout mervillieusemant: qu'il li estoit avix qu'il estoit a la rive de 
la mer, et gardoit ver Cornoailie, et lor veoit de Cornoaille venir un auçel 
grant et mervillieus, qui venoit cu roiames de Logres, et comance fort a 
voler par une contree et par hautre. Et portoit cel auçel feu, et destruioit 
tot le païs ou il voloit, et s'en aloit en la Joioçe Garde, et la destruioit, et 
prenoit la reïne Yçelt, et la portoit a la mer. Et aprés s'en aloit a 
Kamaaloth, et corroit sus au roi Artus, et li ostoit la corone de la teste, 
et bien a pres qu'il ne l'ocioit. Et aprés venoit <abbr>m.</abbr> Tristan, et disoit a soi 
meïsmes qu'il voloit aler contre lui, si s'en aloit aprés lui tant qu'il le 
venoit  at<add>a</add>ingnant. Et li auçel li venoit sus et le ferroit, et le 
mettoit a mort d'un seul coux. Tiel avision, con je voz al contés, avint 
a <abbr>m.</abbr> Tristan celle nuit en dormant, dont il en fu espaontés et pensif une 
grant pieces. Et quant il se fu esvoilliés, il en fu duremant pensif de 
ceste avisionz qu'il ne puet dormir en toute la nuit jusque au jors. 
Et quant il voit qu'il estoit ajomés, il se lieve et esvoille sez 
conpainz, et dit: «Or sus, seingnor chevaliers, il est ore de chevauchier». 
<abbr>M.</abbr> Palamidés se lieve adonc, et sez conpangnonz, et maintenant 
demandent lour armes et se font aparoillier, et montrent et se mistrent 
a la voie, et prenoi<add>en</add>t conjé de lour hoste. 
«Seingneur», fet li preudomes, «puis que je voie que voz vos 
en alez, je ne sai se je vos verai a pieces mais; je vos comande a nostre 
Seingnor Jesucrit que vos conduie sauvemant la ou voz alés ». «Biaux 
hostes», fait <abbr>m.</abbr> Tristan, «Dex voz doint joie, mais or me ditez: cestui 
chemin que nos dovons hui chevauchier, troverons nos aventures que 
nos face arester? ». «Certez», fait li hostes, «je ne sai tres bien, car de 
ceaus chastel sa avant oïssent tous jors chevaliers, quant il volent venir 
chevalier herrant, car il se volent esprover en aus de joste et de mellee; 
por ce ne sai se vos i troverois rienz. Mez tant vos sai je dire que sa avant, 
a l'entree dou bois, ha une torre grant et riche, con vos verois, et fermés 
novellemant.  Et devant celle tor ha <del>u</del>n des plus biaus pin et des 
greingnor que je veïsse en tote  ma vie. Et por cel pin est elle 
apellés la Tor au Pin Reont. Et dedenz celle tor maint il un chevalier 
mout preus et mout puissant, et si est il li plus biaus josteor et li meillor 
de tot li monde. Et pour la grant bonté que li chevalier sent en lui, se 
vant il a une grant feste que fu en cestui païs plus ha d'un an entierz, car 
il dit qu'il pendroit son escus au Pin Reont, et tuit li chevalier qui par 
devant la tor passent, ou soient de cestui païs ou d'autre, et il abattissent 
l'escus a la terre, il jostoit a llui, et tant mantendroi ceste costume qu'il 
troveroit meillor de lui. Et ceste costume a il mantenue <num>.XVI.</num> mois, qu'il 
<pb n="257"/>
ne i vint chevalier que l'escus abattissent qu'il ne fust mis a la terre. Et 
par celle tor que je voz di passerés vos, et si verois l'escu pendre, por coi 
plus <num>.II.C.</num> chevaliers en sunt estés mis a la terre et hunis. Et se voz au 
chevalier volés esprover, et voz les abattissiés, voz hi conquisterois 
grant henor. Or vos ai je contés de ce que voz me demandastez; or vos 
voudroie je prier, ausi con je fiz harsoir, que vos me diés votre nom». 
«Sire», fait <abbr>m.</abbr> Tristan, «un chevalier sui; autre chouse ne poés ore 
savoir de mon estre». De ceste responee se corrucie esforciemant li 
hostes, si respont par corrus: «Sire, vos &lt;poés&gt; bien dir que vos est li 
chevalier moin cortois que je onques trovasse, que de chouçe que petit 
vos goste m'avés escondit par tant fois. Certes, se je ne le sai ore, si le 
savrai je encore hui, et par ceste chouse vuoill je chevauchier ore<add>n</add>droit 
avech vos».  «Et comant le porés vos savoir», fet <abbr>m.</abbr> Tristan, «se noz dir 
ne le volons?». «Certes», fait li hostes,  «si savrai, et vos dirai 
comant par voz plus corrucier: je sai que cestui chemin voz merra devant 
a la Tor au Pin Reont, et je croi que vos voudroiz joster au chevalier a 
la t<del>or</del>. Et tot soiés voz buen chevalier, si sai je bien qu'il est si tres 
buen josteor qui vos abatira. Et quant il voz avra abatus, il convendra 
que votre escus i remaingnent, et qui i soit escrit dedenz votre nom, et 
qu'il soit pandus as quernaus de la tor, ausi con sont les autres. Adonc 
savrai je votre nom, et si ne fi mie par votre cortoisie!». «Hostes», fet 
<abbr>m.</abbr> Tristan, «ne savrés, car je, ne mon conpainz, ne abatiron mie l'escus 
au chevalier, ainz noz ironz tot quitemant!». «Et se vos a cestui point 
me gabbés», fait li hostes, «si ne me gabberés voz en autre leu!». En 
tel mainiere vont parlant par le cheminz. 
Coment missire Tristan et <abbr>m.</abbr> Palamidés mistrent a desconfiture le 
Sire de la Roche. 
Quant il ont chevauchiés une grant pieces, bien une lieguez 
englesces, ensi con je vos ai contés, il avint qu'il encontrent un vallet 
qui chevauchoit un roncin. Quant il vit li vavassor qui chevauchoit avech 
<abbr>m.</abbr> Tristan, il le connuit, assez miaus que li hostes ne fait lui. Il li vait 
adonc au devant, et li dit: «Sire, comant, alés voz?». «Comant», fait li 
hostes, «vaiz je donc malz?».  «Or sachiés», fet li vallet, «que vos ne 
alés mie sajemant, se cist que avech voz sont ne vos conduient».  
«Comant»,fait li hostes, «dites les moi!». «Sire», fait li vallet, «se Dex 
mes doint bone aventures, je lassai ore<add>n</add>droit sa avant li Sire a la 
Roche en la conpangnie de <num>.VI.</num> chevaliers tuit armés,  et tant 
apris je de sez escuier qe il s'en vait en la maisonz li roi Artus, ne &lt;sai&gt; 
por coi. Et voz savez qu'il est bien le plus mortiaus enemis que voz aiés 
en ceste monde, et c'il voz trueve, vos est mort. Por Deu, retornés voz 
arieres! ». «Et qui es tu», fait li hostes, «que tel novelles m'aportes? ».  
«Sire», fait li vallet, «je sui un votre parenz! », et si se nome. Et il le 
connuit maintenant, mes il est tant duremant espaontés qu'il ne soit 
qu'en doie dire ne fere. «Danz chevalier», fait li hostes a <abbr>m.</abbr> Tristan, 
«or es tu delivré de ma conpangnie. A retorner m'en convient, ou 
vuoille je ou non, car sa devant est li plus mortiaus enemis que je aie eu 
monde. Car il me bet si mortielmant qu'il ne laieroit por rien dou 
monde qu'il ne m'ociestes se il me peûst ici trover. Et por ce m'en 
convient retorner hastivemant a monn ostiaus ».  Quant monsengneur 
Tristan entent ce, il gette la main au frain de son oste, el l'ahert et li dit: 
«Dans chevalier, or sachiés que vos ne poés retorner; a retorner voz 
estuet avech nos. Vos aloies ore disant que voz estoies desirant de 
veoir ma honte et ma desnor, que je ne n'ai mie oblié vottre pallemant!  
Or vuoill je veoir votre domaies, et seûremant sachiez que voz ne poés 
retorner, et se votre enemiz voz asaillent, si voz en defendés au miaus 
que vos poés! ».  Et ce disoit pour veoir con grant peor il poroit mettre 
a son oste. «Gaufres! » fet li chevalier, «que est ce que voz alés disant? 
Tu vois que je sui desarmés, puis dis que je me defende de mes enemis 
que armés sunt; tu ne puis miaux prochachier ma mort!».  «Hostes», 
fait  <abbr>m.</abbr> Tristan, «je vos rent bontés par bontés; or sachiés que je 
sui de votre corrus ausi desirant con vos desirois ore<add>n</add>droit le moi. 
Et por ce vos vuoill retenir, pour veoir comant il voz avendra».  
Li hoste se tient a plus qe mort quant il entent cest response: 
«Hay5», fet il, «fellum et mauveis et traïtres! Por qoi me velt tu a mort 
mettre? Ja te fis je servis et henors, si con tu sez». «Ce que voz volois 
de moi, vuoill je de vos», fait <abbr>m.</abbr> Tristan, «veoir ore<add>n</add>droit; et por ce 
ne vos parterois vos de nos! ». Et toute fois le tenoit au frain, et fait 
senblant qu'il soit duremant corruciés. Et <abbr>m.</abbr> Palamidés s'en rit, car 
bien savoit la voluntés de <abbr>m.</abbr> Tristan. 
Quant li chevalier se voit pris en tel mainiere, il croit bien 
morir de duel. Et quant il voit qu'il ne puet trover merci en aus, il met 
<pb n="257"/>
main a l'espee, et dit a monseingneur Tristan: « Danz chevalier, se Dex 
mes saut, ou vos mon frain guerperés, ou je vos trincherai la main!». 
«Hor soiés &lt;si&gt; hardis», fet <abbr>m.</abbr> Tristan, «que vos le traiés, si verois que 
vos en avendra». Et il a peor et doutte grant, quant il entent cest 
pallement, et qu'il voit <abbr>m.</abbr> Tristan corruciés par sembiant.  Et bien 
sachiés que li hostes estoit chevalier de grant proesse, et bien quidoit 
que <abbr>m.</abbr> Tristan li vousist maus de mort. Il ne set que doie faire: se il vait 
avant, il truevera sez enemis mortiaus, que herament le voudront ocire. 
Por ce retornast il voluntiers, mais il ne puet, car <abbr>m.</abbr> Tristan le tient 
toute fois au frain, et fait semblant qe trop li vousist maus. Et quant il 
 se voit ensi sorpris, il croit heramant morir se il demore plus 
avech lui. Et por ce dit il a <abbr>m.</abbr> Tristan mout doucemant, si que le lermes 
li corrent as leaus: «Chevalier, pour Deu merci, se voz onques eûstes 
pitié de chevalier, aiés pitié de moi a cestui point, et ne &lt;me&gt; metez en 
tel mainieres entres les main de mes enemis. Et se je vos dit couses 
que vos despleûst, ne me metez a mort, mais pardornés moi come a 
chevalier de povre senz».  <abbr>M.</abbr> Tristan s'en rit desout son ieume quant 
il vit que son hoste ha pris si grant peor. Mes il ne respont a rienz que 
cil li die, ainz la tient toute fois au frain, et le menoit toute fois avant. 
Et il ne ont gramant alés qu'il virent sordre d'un vausel jusque a 
<num>.VI.</num> chevalier armés &lt;de toutes armes&gt;. Et ce estoient sanz nulle 
doutte li enemis dou vavassor. Et quant li hostes voit li chevaliers, il 
li connuit maintenant, et lors est tant espaontés qu'il ne set que doie dire. 
Devant avoit il grant peor, mes orendroit les a il assés greingnor. 
«Sire », fet il a <abbr>m.</abbr> Tristan, «huimés puis bien dir seûremant que maveis 
amors m'avés randus de la cortoisie que je vos fis e<add>n</add> mon ostel».  
«Hostez», fait <abbr>m.</abbr> Tristan, «se voz me feïstes henors, et vos me volaves 
puis fere honte selonc vottre pensee, car je connoisoie bien votre 
voluntés, et je ne m'en puis miaus vengier de vos que de voz metre e<add>n</add> 
main de votre enemis». «Que voz en diroie?» fait li vauvassor, «voz 
m'avés mort, et Dex voz en rendra tost le guerardon. Et autretel bone 
aventures vos aveingne cestui soir comant il m'est avenus par vos 
 ore<add>n</add>droit». 
Et la ou il parloient en tel mainieres a sez hostes, atant &lt;es&gt; voz 
venir ceaus qui estoient enemis au vavassor, qui chevauchoient le grant 
chemin ferrés. Il ne connoisoit mie <abbr>m.</abbr> Tristan, ne sez conpangnons, 
mais li vavassor connoisoit il mout bien, et por ce s'areste il. Et li Sire 
a la Roche, quant il voit celui qu'il avoit a sez enemis mortlaus, il se mist 
avant a sez conpangnons, et dit a <abbr>m.</abbr> Tristan: «Biaux sire, itant me ditez, 
c'il voz piest: cestui chevalier que vos menez en tel mainieres, est il votre 
prisons? ». « Nenil », falt <abbr>m.</abbr> Tristan, «mais je le moine en tel mainieres 
par envoiesure et par desduit». «Puis qu'il ne est votre prisonz», fait 
li Sire a la Roche, «je le desfi. Garde soi de moi, car je l'ocirai 
maintenant, car il set bien qu'il est mes enemis ja ha grant tens». 
«Comant», fet <abbr>m.</abbr> Tristan, «ne estes vos chevalier herrant?». 
«Oïl», fet li chevalier a la Roche. «Et li quelz amés vos miaus: ou henor 
ou desnor?» fet <abbr>m.</abbr> Tristan. « Or sachiés, biaus sire», fait li Sire a la 
Roche, «que honte ne voudroie je gaaignier tant con je m'en poroie 
defendre». «Donc voz di je», fait <abbr>m.</abbr> Tristan, «que vos en cestui fait ne 
mettés main a ceste fois, car puis qu'il est desarmés, et vos estes armés, 
vos ne le poés touchier qe vos ne soiés desoronés, se voz est chevalier 
herrant. Et vos savés &lt;bien&gt; que je di verités». Et li chevalier de la 
Roche dit maintenant: «Se il est mes enemis, je le doie asaillir en 
quelque leu que je le trueve, et mettre le a mort, se je onque puis». «Ne 
ferés,  sauve votre gracie», fet <abbr>m.</abbr> Tristan, «car se aucun chevalier 
herrant voit qe chevalier armés asaille chevalier desarmés pour achaionz 
qu'il soit, il devroit le desarmés aidier, et vos desoroner». «Or voz dirai 
que voz ferois», fait li chevalier a la Roche, «car je voi que voz estes 
chevalier herrant.  Or le delivrés, se vos poés, car je vos di loiaument 
que je l'ocirai, se je onques porai». «Comant», fait <abbr>m.</abbr> Tristan, «si 
ferois si grant fellenie que vos ocirés chevalier herrant desarmés, la ou 
voz soiés annés? ». «Voir», fet cil, «puis qu'il est mes enemis mortiaus, 
mais pour hautre choçe ne le firoie je mie». « Certes», feites <abbr>m.</abbr> Tristan, 
«ice ne est mie loiautee, ainz est mauvestié grant! Et quant je truis 
desloiautés en vos, je ne voz teingn mie a chevalier. Et por ce di je bien 
que cestui chevalier defendrai je bien contre voz, se voz volés mettre 
main a cestui point».  «Or sachiez», fait li chevalier, «que adonc est 
voz venus a la mellee!».  «Et a la mellee soit, puis que autremant ne 
puet partir!», fait <abbr>m.</abbr> Tristan. 
Lors laise son oste atant, et li dit: «Hostes, or soiés aseûr que ne 
avrés ja engonbrer sanz nos, et votre enemis seront bunis maintenant», 
et dit: «Aportés moi mon escus!», et il fu fait maintenant. <abbr>M.</abbr> Palamidés 
reprent le suen, et ausi fist li chevalier de Lenois. Quant il sunt  
<pb n="258"/>
aparoilliés de lour armes, <abbr>m.</abbr> Palamidés parole au Sire a la Roche, et li 
dit: «Danz chevalier, se Dex mes doint joie, je vos loeroie en droit 
conseill que vos laissiés ceste battaille. Vos estes <num>.VI.</num> chevalier, 
 et nos somes trois.  Je vos promet loiaumant que vos en serés 
repentis, et au dereain porés veoir li quel partie n'avra le peior». «Se 
m'aït Dex», fait li Sire a la Roche, «se vos fuissiés <abbr>m.</abbr> Tristan de Leonois, 
que l'en tient au meillor chevalier dou monde, si avés vos pallés trop 
hautement, mais pour aventures vos nos quidiés esmaier par votre 
parole! ».  
Aprés cestui pallemant il ne font deleamant, ainz laisse corre 
les uns sour les autres. Monsegneur Tristan abati li un en son venir, et 
cil fu enavrés durement. <abbr>M.</abbr> Palamidés abati les autres, et li chevalier 
de Leonois porte le tiers a la terre, et au cheoir qu'il fist se desloie le bras 
senestre, que aprés ne portera escus ne lanse. Et quant il ont ceaus trois 
abatus, pour ce qu'il ne voloient flaltir lour glaivies sour les autres trois, 
rendirent il lour glaivies a lour escuierz, et mistrent main a l'espee, et 
laissent corrent a eus. Et <abbr>m.</abbr> Tristan fiert le primier <del>s</del>i durement qu'il 
le flatiz a la terre. <abbr>M.</abbr> Palamidés ne vait li suen espraingnant. Et que 
voz en diroie? Trop sont andeuz preuz et puissant, et ceaus ne puent 
avoir duree; en pou d'ore sont inis au desout. Li chevalier de Leonois 
se travaille tant a celui point qu'il conquist li suen chevalier. 
Quant il les ont a ce menés qu'il les ont outree dou tot, <abbr>m.</abbr> Tristan 
dit a son oste: «Hostes», fait, «que volés voz que nos faichons de votre 
enemis?». Cil, que tant est liés et joianz duremant que a poine soit que 
doie  respondre, dit, si con il puet: «A votre voluntés en soit, 
no<add>n</add> pas a la moie». «Toute fois», fait <abbr>m.</abbr> Tristan, «que volés voz que 
nos en faichons?». «Certez», fet il, «puis que je voie que vos tant 
n'avés fait par moi assés plus qe je n'avoie deservis, je voudroie, c'il voz 
plest, que voz mettés pes entre nos, ensi que nos remansomes amis, et 
l'aïne que loingnemant a estés entre nos fust apaiés, que somes tuit 
d'une contree, et por ce que je ne sui mie aiçiés de porter armes con je 
ai estés maint jorz, et il ot amis assés que tost me peront fere contraire, 
la ou il me troveront aprés ceste desconfiture». <abbr>M.</abbr> Tristan, que auque 
connoit qe son oste ne dit se verité non, prie tant li Sire a la Roche qu'il 
li jure loiaus pes et droite amistié atenir a toz li jors de sa vie contre toz 
homes, se n'estoit encontre li roi Artus ou contre li roi de Norgalles, car 
de ceaus deus estoit il homes liges. 
Quant il se sunt si acordés con je vos ai contés, il se trebasoient 
andeus en pes. <abbr>M.</abbr> Tristan dit au Sire a la Roche: « Sire, encontrastes 
vos trois chevaliers herrant? ». «Nenil », fait il, «noz ne encontrames 
hui chevalier for que vos, dont je sui assez iriés. Sire», fet il a <abbr>m.</abbr> 
Tristan, «je vos voudroie prier pour henor de chevalerie et por cortoisie 
que voz me diés votre nom, car je sai que cestui fait sera seû en la maison 
li roi Artus, ou je m'en vai tot droitemant. Car il ne poroit estre pour 
rien dou monde qu'il ne me conveingne la connoistre ma honte, si que 
je saiche dire  devant li roi qui fu cil que m'a mis a outrance. Et 
savés vos por qoi je le demande plus a vos que a vottre conpainz? Por 
ce que je ai veû que voz noz feïstes plus domajes que ne firent votre deus 
conpangnons, et ce me vait mostrant votre chevalerie, por ce sui je plus 
desirant de voz connoistre! ». «Certes», fet <abbr>m.</abbr> Tristan, «a ceste fois ne 
poés savoir autre chouçe de mori estre for que chevalier herrant sui. Et 
cist deus sunt chevalier herrant ausint, et somez tuit et trois conpains 
d'armes». 
Et quant il ha dites ceste paroles, il s'en vait houtre, et puis dit: 
«Sire Palamidés, metto<add>n</add> nos a la voie! ». «Voluntiers», fet il, et s'en 
vont houtre tuit et troiz. Ensi s'en vait <abbr>m.</abbr> Tristan entre lui et sez 
conpangnons, et assés li mercie li hostes de la grant bontés qu'il les ont 
fait. 
Ensint s'en vait monseingnor Tristan et sez deus conpains.
Et la ou il chevauchoient ensint, et <abbr>m.</abbr> Tristan regarde ensus de lui, et 
voit un biaus chevaus qui aloit paissant par le bois, et avoit encore la 
selle eu dos. 
«Sire», fait <abbr>m.</abbr> Palam'ldés, «veez la un chevaus de chevalier 
herrant?». «Voz dites voir», fait <abbr>m.</abbr> Tristan, «ou li chevalier dort, ou il 
se repouse pres de ci. Alons, et, si le querons, si nos dira pour aventure 
aucune chouçe. Or nos partons: les uns aille la, et les autres sa, celle 
part dont li chevaus vient». Et tot ensi con il le devise le font il, car il 
se partirent maintenant, et vont querant a destre et a senestre tout ensint 
con il estoient a chevaus. <abbr>M.</abbr> Tristan,  qui devant chevauchoit, 
ne ot mie gramant chevauchiés qu'il trueve desout un arbre li chevalier, 
qui dormoit armés de toutes armes, for que d'eume et d'escus. Et quant 
<abbr>m.</abbr> Tristan le voit, si connuit maintenant que ce est <abbr>m.</abbr> Lancelot dou Lac. 
<pb n="258"/>
Et por ce dit il qu'il l'atendra tant qu'il soit esvoilliés. Et atant fu <abbr>m.</abbr> 
Lancelot esvoilliés. Et quant il voit li chevalier a chevalz cu'il ne 
connoisoit mie, il saut sus en estant, et li dit: «Sire chevalier, qe 
demandés vos? ».  Monseingnor Tristan se lance maintenant a la terre, 
et li dit: «Sire, je sui li votre chevalier, et se je m'arestoie par vos 
regarder, ne le tenés pas a mervoille, car maint jors sont que je en sui 
estés desirant de voz veoir. Que voz en diroie? Je sui Tristan, li votre 
chevalier!». Et a ce se lieve <abbr>m.</abbr> Tristan son ieume, et se trefont grant 
joie et grant feste. 
«Sire», fet <abbr>m.</abbr> Tristan, «quelz afere vos moine ensint seul con vos 
alés?». «Sire», fet <abbr>m.</abbr> Lancelot, «je ai grant beiçons a fere, si ne 
voudroie estre conneûs par cestui païs, dont il m'aaste formant». 
«Sire», fait <abbr>m.</abbr> Tristan, «se vos avés mestier d'un tel chevalier con je 
sui, je verrai avech voz». <abbr>M.</abbr> Lancelot le mercie assés. Que vos en 
diroie? Il ne font autre deleament a celui point, ainz se partirent. Et en 
ce qu'il se partirent, es voz venir celle part <abbr>m.</abbr> Palamidés et li chevalier 
de Leonois. «Sire Tristan», fait <abbr>m.</abbr> Lancelot, «je vos pri que voz ne diés 
a nelui qe je soie en cestui païs».  «A vottre voluntés», fait <abbr>m.</abbr> Tristan.  
Atant  s'en ala <abbr>m.</abbr> Lancelot son cheminz, et <abbr>m.</abbr> &lt;Tristan&gt; s'en 
torne a sez conpangnons. Et assés li demandent qui estoit li chevalier, 
mais il lour dit qu'il ne savoit for que un chevalier estoit. Et la ou il 
aloient ensint, <abbr>m.</abbr> Palamidés dit a <abbr>m.</abbr> Tristan: «Sire, <add>re</add>cordés vos de 
ce que vos me creantastes, que voz me promeïstes que voz me conterois 
une bielle aventures que voz veïstes de mesire Givret de Lanbelle 
avenir, et, ce que voz me promeïstes, m'a<del>c</del>enés de ce que voz en veïstes 
de lui?». «A votre voluntés», fait <abbr>m.</abbr> Tristan, «or sachiez qu'il ne a 
encore un an que <abbr>m.</abbr> Givret de Lanbelle me fist une tres grant bontés, la 
greingnor que chevalier me feïstes a piece mais, et si voz dirai comant. 
Or sachiez qu'il fu voir que je chevauchoie, ne a encore un an 
entierz, par une contree que l'en appelle Terre Foraine. Et je estoie a 
celui point si corruciés a vos que je ne demandoie four que vos trover, 
par vos mettre a mort, se je onquez peûsse, que je ne haoie a celui point 
for que vos seulemant. Et sanz faille je n'estoie mie alés en Terre 
Foraine par vos, ainz i estoit alés par une dame que priés m'en avoit. Et 
quant je fui la venus, la dame avoit sa beiçonge afinee, et je m'en tornoie 
tant con je pooie eu roiames de Logres. Car l'en m'avoit contés que 
mesire Lancelot estoit enprisonés en un chastiaus, dont il ne pooit estre 
delivrés sanz grant force de chevalerie. Je, que baoie a delivrer le, se 
je pooie, chevauchoie a celui point a tres grant jornés, et baoie que je 
petisse  tant faire que <abbr>m.</abbr> Lancelot fust delivrez par ma chevalerie. 
Et a celui terme que je chevauchoie ensint, avint que aventure m'aporte 
devant un chastelz, ou l'en fasoit ne sai quel feste. Et chevauchoie 
adonc en la conpangnie d'un escuier, qui portoit mon escu seulemant 
covert d'une o<del>u</del>e vermoille. Li chemin que je tenoie aloit par devant 
la porte dou chastel, si que l'en ne entroit mie dedens li chastiaus, c'il 
ne voloit. Et je, que eu chastel ne voloie entrer, car mout avoit aillorz 
a fere, m'en alai par devant la porte, que laienz ne entrai je mie. Et un 
en se lieve maintenant, et dient: 'Par ci passe li chevalier herrant!' 
Heramant que cist en fu finee, hoissi de laienz un chevalier armés 
de toutes armes, et bien montés. Et s'en vient aprés moi grant aleûre, 
criant a aute vois: 'Sire chevalier, arestés voz!' Et quant je l'entendi, 
je m'arestai maintenant. Et por ce que a joster me convient, voussise 
ou non, li adrechai la teste de mon chevaus. Et quant ce vient au ferir, 
je le feri si tres grant coux, et li mis les glaivies parmi le cors, si qu'il cheï 
a la terre enavrés a mort, et m'en alai tantost, car je quidai que plus ne 
me fust demandés, et li chaut estoit grant, car il estoit dou mois d'aoust. 
Quant je me fui partis de celui cui je avoie ocis, etje veingn droitemant 
a une fontaine auques travailliés duremant, et dou grant chalor qu'il 
estoit descendi je devant une fontaine, et me fis alegier de mez armes, 
et m'e<add>n</add>dormi maintenant, et mon escuier s'e<add>n</add>dormi avech moi. 
Et la ou nos dormions ensint, il avint que sour nos vintjusque a <num>.VI.</num> 
chevaliers  armés, que parens estoient dou chevalier cui je avoie 
ocis devant le chastelz. Et quant il furent aprés moi venus par moi ocire 
ou prendre, se il peûssent, quant il me virent dormant, et il furent venus 
jusque sour moi tuit a chevaus, il m'escrient. Et je fui esfree, si sailli 
sus, et li un d'eaus me feri maintenant d'un glaivie, si qu'il m'abati.  
Que voz en diroie? Je vuois prendre mon espee, mais il fu noiant, car 
il me pristrent, car je estoie a pié, sanz mes armes, et ceaus estoient a 
chevaus. Il me pristrent maintenant, car je ne oi defense se petit non, 
et m'enmenoient au pere dou chevalier mort, qu'il feïsse sa voluntés de 
moi. Et la ou il m'e<add>n</add>menoient ensint, et nos estions ja hors de la 
foreste, et aprochoie dou chastiaus, atant veïmes nos aprochier un 
chevalier qui portoit un escu tot blanc sanz entreseingne nulle. Et 
<pb n="259"/>
sachiés qu'il venoit tant con il pooit dou chevaus traire qu'il senbloit 
bien que la foudre le chachast. Et quant il aproche de nos, il comanance 
a crier assez haut: 'Laissiés li chevalier, jenz mauveis et fallie, que voz 
ne estes mie doingne de touchier si preudomes con il est!' Et quant il 
ot ce dit, il se feri entr'aux les glaivies baissiés, et n'ocist li uns dou 
primier coux. Et sachiés qu'il n'ocist a celle encontre deus. Que vos 
en diroie? Il fist tant en petit d'ore de celui glaivies qu'il tenoit que tuit 
li <num>.VI.</num> chevaliers en abati  .Et li deus furent ocis, et li quatre remistrent 
en la place tiel atornés qu'il ne horent pooir de relever. Et cil me 
delivre maintenant, et me rendi mon chevals et mes annes, et m'enmoine 
a une  abaïe qui estoit en la foreste ou je sojomai puis tant que 
je fui gharis de nies plaies que je avoie receû quant je fui pris. Et il ne 
demora pas avech moi, ainz s'en ala maintenant son afer, ne sai quel leu. 
Et je demandai le nom de lui a ceus de laienz, et il me distrent que ce 
estoit messire Givret de Lanbelle. En tel mainiere me delivre de mort 
par sa gran bonté, et ce fu une bielle aventure, et bien fu fait de 
preudomes». 
Coment <abbr>m.</abbr> Palamidés mist a mort le buen chevalier de la Tour au Pin  
Reont. 
En tel mainieres chevaucent parlant de celle aventures et 
d'autre tant que lour chemin li aporte devant au Pin Reont. Il  
conneûrent bien que ce estoit la tor que lour avoit contés lour hostes. 
«Sire», fait <abbr>m.</abbr> Tristan, «or savroie je voluntierz se nostre Chevalier 
a l'Escus Vermoill est par ci passés ». «Certes», fait <abbr>m.</abbr>Palamidés, «je 
ne sai, mais je sai bien que par ci passent chevaliers, que encore poés 
veoir les <add>es</add>clos des chevaus». «Vos dites voir», fait <abbr>m.</abbr> Tristan. 
Atant es vos venir un vallet a pié, que bien senbloit messajer. 
«Seingneur», fait li vallet, « estes vos chevalier herrant?». «Hoïl», fait  
<abbr>m.</abbr> Tristan, «mais por quoi le demandé vos?». «Por ce» fet il, «que je 
voz voudroie  asenner d'une choçe que voz ne savés mie pour aventures. 
Et savés vos por coi je le di? Veés voz celui pin que est la devant celle 
tor?». «Hoïl», fait  <abbr>m.</abbr> Tristan. «A celui pin», fet li vallet, «pent un 
escu qui est au seingneur a la tor. Et se vos abbatterés,  
a la meslee est venus; tot maintenant voz asaudra le sire a la tor, et voudra 
vengier la honte son escuz. Et je voz ai dit ce por ce que voz v'en 
gardés».
«Comant ses tu cest?», fet <abbr>m.</abbr> Palamidés. «Je le vos dirai 
comant», fait il, «je me posoie orendroit desout cel harbre, car toute nuit 
avoit veilliés et alés par ceste forestes. Et atant que je me posoie, estes 
vos venir chevalier herrant, et s'arestrent desout celz arbres, et 
comenecrent a regarder l'escuz. Et li un d'eaus, qui portoit un escuz 
vermoill a un lyon d'arjent ranpant, cil dit que ne abatira mie l'escus a 
ceste fois, car trop avoit a ffere, si s'en ala outre. Mez sez deus conpains 
que remés estoient, dit li un qu'il l'abatteroit, car il avoit voluntés de 
joster au chevalier a la tor, si l'abati maintenant. Et quant il l'ot abatus 
l'escus, de laienz hoissi un chevalier sour un grant chevaus et fort, armés 
de toutes armes. Et prist son escus qui a la terre estoit, et laisse &lt;corre&gt; 
au chevalier que l'escus avoit abatus, et le fiert si duremant en son venir 
q'il le porte a la terre enavrés a mort mout fellenessemant. Et li 
chevalier que remés estoit avech celui, veaut vengier la honte son 
conpangnons, et se mist avant pour joster. Mez de tant li mesfait adonc 
qu'il fu abatus ausi con son conpangnons. Et, se Dex me conselt, biaus 
seingnor, ceaus deus chevalier que abatus furent, sont assés prisés en 
la maison li roi  Artus pour buen chevalier! Et por ce vos lou je 
que vos vos gardés de l'escu abattre, que bien voz poroit avenir ceaus 
meïsmes que avint a celz deus preudomes». 
«Di moi», fait <abbr>m.</abbr> Tristan, «qui furent ceaus deus chevalier que vos 
tant loés?». «E<add>n</add> non Deu!» fait li vallet, «li un fu <abbr>m.</abbr> Yvain, et li 
autre <abbr>m.</abbr> Givret de Lanbelle. Chevalier sont de haut affere, et je voz ai 
dit ce par votre bien». «Or di», fait <abbr>m.</abbr> Palamidés, «quant ceaus deus 
chevalier furent abatus que tu dis, li Chevalier a l'Escus Vermoill estoit 
il avec elz?». «Il ne i estoit», fait li vallet, «mais il ne i estoit mie 
gramant loingn. Et li li vit abattre ausi con vos me veés, mais il ne fist 
semblant, ainz s'en ala outre». Quant li vallet ot ce dit, il s'en ala atant 
sa voie. <abbr>M.</abbr> Tristan paroule adonc a sez conpangnons, et dit: « Li quelz 
de noz abatira l'escus? ». «Sire», ce dit li chevalier de Leonois, «je le 
vuoill abattre, et laissiés sour moi ceste joste ». « Et voz l'aiés! » fait <abbr>m.</abbr> 
Tristan, «Or paira que voz ferés». Li chevalier ne atent plus, ainz hurte 
chevaus de sporonz, et s'en vait au pin, et abati l'escus ctui hi pendoit a 
la terre. Quant li escus fu abatus, maintenant fu en la tor sonés un cor. 
Aprés ce, ne demore gueires es vos venir li chevalier a la tor aparoillés   
<pb n="259"/>
de toutes armes. Et la ou il voit li escus qui abatus estoit a la terre, il 
le prent, et dit a cellui qui l'avoit abatus. «Danz chevalier, se Dex vos 
saut, que vos avoit mon escus fait, que l'avés abatus a la terre? Certes 
petit me pricés, car honte m'avés  fait, mais je la vengierai 
prochainemant, se je onques porai. Et que voz en diroie? Voz est venus
 a la mellee: ou voz m'abatterés, ou je voz». Aprés cestui pallemant ne 
i ot deleanse, ainz laisse les un corre a les autres tant con il puent de lour 
chevaus trere. Mais li chevalier de la tor, qui fort estoit et de grant 
pooir, fiert li chevalier de Leonois si aspremant qu'il li perce li escuz et 
lez aubers, et li fait une grant plaie e<add>n</add>mi le pis, et le porte a la terre 
si fellenessemant que cil ne a pooir q'il se relieve en estant. 
Messire Palamidés, que assez prisoit li chevalier de cortoisie, 
quant il le voit cheoir a la terre, il n'est iriés duremant. Il ne fait 
deleament, ainz hurte chevaus de sporons ver li chevalier a la tor. Et 
quant li sire a la tor voit que autre fois li convient joster, il fait senblant 
que petit li en chaille. Il se trefierent si roidemant con cil que de grant 
force estoient. Li chevaus, que bien senblent vent, venoient si roidement 
et si droit con c'il fussent <add>a</add>filés, et assés plus droit et plus ardant que 
mestier n'estoit, car il se treûrterent si roidemant et de teste et de pis 
ensenble si qu'il trecient andeus mors a la terre. Li chevalier que desus 
estoient se treûrterent que a pieces s'en sent<del>i</del>ront il. 
Li chevalier de la tor, que de grant renomee estoit, et qui tant 
chevalier avoit abatus, fu mors de celle encontre. Tot ot la teste 
esquartellés, ja li est l'arme  dou cors partie. <abbr>M.</abbr> Palamidés est 
si duremant estordis dou dur cheoir qu'il avoit pris, qu'il ne set c'il est 
nuit ou jorz. Il ne remue pié ne main, ainz gist ausi con c'il fust mors.  
Li sanc li saut parmi la bouche et pamii le nez et par les oreilles. Il 
ne set ore<add>n</add>droit c'il est Palamidés ou non; il gist come mors.  Onques 
puis qu'il porté arme primierement ne fu si duremant hurtés. 
Quant <abbr>m.</abbr> Tristan voit ceste joste, il en devient si esbaïs qu'il ne set 
qu'en doie dire: «Or voi je bien que li cheva<del>liers</del>  [sunt] mors ». Et quant 
il voit li deus chevaliers que ensi giçoient a la terre qu'il ne fasoient 
senblant dou relever, il a doutanse qu'il ne soient mors. Si hurte et s'en 
vait a <abbr>m.</abbr> Palamidés, et descent mout hastivemant, et s'enjennoille 
devant lui, et li dist: «Amis, comant voz sentés voz? ». Cil ne respont 
rienz, car il ne sentoit mie. « Hay5, Dex! » fait <abbr>m.</abbr> Tristan, «que est ce qe 
je voi? Est donc mort <abbr>m.</abbr> Palamidés, le meillor chevalier dou monde?  
Chevalerie est morte, se cist est mors! ». <abbr>M.</abbr> Tristan plore mout 
tendremant, et ens<add>i</add> plorant con il estoit, il deslaice l'ieume a <abbr>m.</abbr> 
Palamidés, et li hoste bors dou chief. Et quant il voit le foisonz dou sanc 
qui li salloit par toz parz, et quide adonc qu'il soit mort. Il en plore 
mervillieusemant a pou qu'il ne creve de duel qu'il a.  « Hay5! » fait il, 
«que puet ce estre? ». Con si a deulors et domaies, il le comance a 
baissier, si ensanglant con il estoit. Grant  duel a <abbr>m.</abbr> Tristan a 
pou qu'il ne rage de duel. Il plore formant, il souspire, il maudit l'ore 
qu'il fu nes, quant tiel deulor li est avenus que tel chevalier est mors. 
Et la ou il demenoit tel deulor tot en plorant si duremant qu'il ne se 
quide jamés conforta, <abbr>m.</abbr> Palamidés, que en pasmession estoit geû 
longemant, revint en pooir et en force, tiel con il avoit. Adonc gette un 
souspir de cuer parfont et un plaint, et dit: «Sire Dex, aïde moi!». 
«Amis», fait <abbr>m.</abbr> Tristan, «comant voz sentés? Voz porois voz gharir?».  
Quant il entent le paroules de <abbr>m.</abbr> Tristan, et le voit plorer si fort que 
tot li cuer li fondoit, il s'esfo<add>r</add>ce tant con il puet, et dit: «Sire, je ne ai 
mal que je ne gharisse assés tost, et nepourquant trop me done fellenesse 
encontre li chevalier». 
Monsengneur Tristan li asue les iaux, et le demande autre 
foiz comant il se sent. «Certes», fait <abbr>m.</abbr> Palamidés, « c<del>i</del> ne vaudroit rien 
le celer noiant. Or sachiés  que a jor de ma vie ne trovai si dur encontre 
con je ai trovés a ceste fois, a pou que je ne ai estés mors. Que vos en 
diroie? Ensi est avenus, mes cil que si duremant m'encontré, comant l'a 
fait il? ». «Certes ce vuoill je veoir», fait <abbr>m.</abbr> Tristan. Lors se met en son 
estant, et s'en vait au chevalier, que encore giçoit. «Hay5!» fait <abbr>m.</abbr> 
Tristan, «je ai douttanse qu'il ne soit mors». Lors li hoste l'ieume de 
teste. Adonc trueve qu'il  esto<del>i</del>t mors. Il torne a <abbr>m.</abbr> Palamidés, 
et li dit: «Amis, mors est li chevalier». <abbr>M.</abbr> Paiamidés dit qu'il li en 
poise assés chierement, «mais puis qu'ilest desviés, dir poez seûremant 
que un des meillor chevalier dou monde, ne que je onques treuvasse, est 
mors. Et, si voiremant m'aït Dex, con il me poise de sa mort 
duremant!». «Amis», fait <abbr>m.</abbr> Tristan, «puis qu'il est mors, le suen fait 
dou tot leissiés ester, de voz gharir pensés tot adés. Or mes dites: porés 
voz chevauchier?». «Nenil», fait <abbr>m.</abbr> Palainidés, «car trop son grevés 
de ceste jostes». «Et que firon nos?» fait <abbr>m.</abbr> Tristan. «Ce voz dirai 
<pb n="260"/>
je bien», fait <abbr>m.</abbr> Palamidés, «je demorai en ceste tor tant que je soie 
gharis, et avech moi demora cest chevalier de Leonois, qui est enavrés, 
ce sai je bien, et me fira conpangnie, et je a llui. "Et vos n'irois en votre 
affere aprés li Chevalier a l'Escu Vermoill, ensi con voz l'avés enpris, 
puis repariés a la Joioçe Garde, et verois madame la reïne Yçelt, que vos 
ne veïstes ja sunt maint jorz». «Amis», ce dit <abbr>m.</abbr> Tristan, «ce est noiant 
que voz demandés, je ne voz laieroie, ainz serai avech voz tant que voz 
soiez ghariz». «Je vuoill que voz le faichois ensint», fet <abbr>m.</abbr> Palamidés, 
«alés a celle tor, et veés qui est dedenz». «A votre voluntés», fet <abbr>m.</abbr> 
Tristan. Lors s'asist l'escu a cuel et les glaivies eu poingn, car bien quide 
laienz treuver genz armés. Mais il ne fist, car il ne i trueve for une dame 
de grant biautés, et assés damoiselles qui la servoient, et quatre vallet 
ausint, car li chevalier avoit demorés laienz a moin de jenz et de 
conpangnie qu'il pooit,  pour avoir plus privés le seulaz de sa 
dame. Et quant il voient venir entr'aus <abbr>m.</abbr> Tristan, qu'il ne connoissent 
mie, il quident de voir qu'il soit laienz venus par caus ocire. Maintenant 
s'en fuierent, et se mistrent en une chanbre. <abbr>M.</abbr> Tristan s'en vait aprés, 
et lour mostre l'espee nue, et dit qu'il sont mors se il ne font sa voluntés. 
Et cil dient qu'il la firont tuit voluntiers. Et <abbr>m.</abbr> Tristan, qui connoisoit 
la dame entrez les autres, s'en vait a li, et li dit: «Dame, Dex voz saut, 
et se vos ne faites ma voluntés, voz ne poés eschanper». Celle, que de 
peor trenble, respont: «Sire, il ne est chouçe que je par voz ne face, se 
vos me volés sauver la vie».  «Je vos dirai», fet <abbr>m.</abbr> Tristan, «que voz 
firois: il est voir que li sire de chaienz est morz, et en lui ne aiés voz 
esperance». «Sire», fet la dame, «or sachiez qu'il n'i a plus liez de moi 
c'il est mors, car il ne a pas un an aconplis qu'il ocist mori pere, que buen 
chevalier estoit, et &lt;a&gt; celui point ocist il ancois un mon freres 
charnaus, que bien estoit un des plus biaus  chevalier de cestui païs! Et  
quant il me fist si grant domajes, ne quidés voz qu'il me soit biaus de 
ceste mescianse qui li est avenue? Se Dex me saut, si sui, car ce estoit 
l'ome au monde que je plus haoie mortiaumant!».  «Dame», fet <abbr>m.</abbr> 
Tristan, «voz en estes bien vengiez, et je vos dirai, dame, que voz feroiz: 
il sont la hors deus chevaliers qui sont enavrés. Il verront chaiens pour 
sojomer en ceste tor tant  qu'il solent a aiçe de chevauchier. Et 
je voz pri que voz me creantés que voz li servirois de tot votre pooir tant 
con il seront chaienz». «Sire», fet la dame, «je le vos creant voluntiers 
et loiaument. Or sachiez que je li servirai de tot mon pooir tant con il 
seront chaienz, et tant conje meïsmes i demorai, car gramant ne i <del>se</del>rai, 
puis que li chevalier est mors, car a force me tenoit o lui. Or sachiez 
que je sui mout liez de lour venue ». Et a ce s'acordent tuit les autres 
de laienz. Lorz se torne <abbr>m.</abbr> Tristan, et revient a <abbr>m.</abbr> Palamidés, et tant 
fait qu'il li moine laienz andeus. Et se coucierent andeus en une 
chanbre, et quant il sunt desarmés, il truevent que li chevalier de 
Leonois estoit duremant enavrés, et <abbr>m.</abbr> Palamidés est tel atornés qu'il 
voit que a piece mais ne avra pooir de chevauchier ne de porter armes. 
Quant il sont asiz en biaus lit, tant richemant con la dame 
le pooit miaux faire: «Sire Tristan», fait <abbr>m.</abbr> Palamidés, «puis que noz 
somez en leu ou noz noz peonz reposer, desormais vuoill je que vos 
montés, et vos alés aprés li Chevalier a l'Escu Vermoill, car je ne 
voudroie pour achaions qui soit qe voz ne l'[aler] <del>le</del>issiés devant que voz 
aiés sa conpangnie. Et vos v'en dovés bien travaillier, que de haut 
proesse est il garnis ». Que vos en diroie? <abbr>M.</abbr> Palamidés prie tant <abbr>m.</abbr> 
Tristan qu'il se parti atant, et s'en ala en sa queste. 
Ensi se part <abbr>m.</abbr> Tristan  de sez conpangnons, plorant 
tendremant de ce qu'il les a ensi laissiés, et mout li tarde forinant qu'il 
ait atint li Chevalier a l'Escu Vermoill. Et se par lui trover ne fust, il 
n'aûsse laissiés sez conpangnons tant qu'il fussent gharis. Car ce le fist 
partir, car il ne voudroit pour rien dou monde qu'il ne veïsse la battaille 
que li Chevalier a l'Escu Verinoill doit faire. 
Ensi chevauche <abbr>m.</abbr> Tristan et sez escuierz, et de tant se tient a bien 
paiés qu'il trueve toute fois les <add>es</add>clos des chevaus qui devant s'en 
aloient. Et chevauchent tot celui jors jusque a hore de prime nonet.  
Atant ont veû li trois chevaliers q'il aloit querant, et comance aprochier 
a un chastel qui li estoit contés autre fois que tuit ceaus dou chastel 
fasoient ne sai que feste.  Et la ou il regardoit li chastiaus, qui estoit 
fermés en un grant tertres, si biaus que en tot le pa<del>ïs</del> ne l'avoit si biaux 
ne plus riche, il regarde devant lui, et voit li trois chevaliers qu'il tant 
desiroit. De ceste chouçe est il joiant mout duremant. Lorz s'ahaste 
plus de chevauchier, et tant fait qu'il les a atint. Et cil li dient: «Bien 
vengnant, sire chevalier».  «Bone aventures voz doint Dex», fet il, 
«seingneur», fait <abbr>m.</abbr> Tristan, «quel part alez vos?». «Et voz», font 
ceaus, «ou alés». «Seingneur», fait il, «je vuoill chevauchier par 
<pb n="260"/>
cestui païs aventure querant, ensi con font li chevalier herrant. Et vos 
qui est», fait  <abbr>m.</abbr> Tristan, «que ensi chevauchiez? Il m'est avix que 
voz soiez de cestui pais!», et ce disoit il, por ce que cil quidassent que 
ne li conneûst de rienz. «Nos somes», fait <abbr>m.</abbr> Yvain, «chevalier herrant 
con voz est». 
«Seingneur chevalier», &lt;fet Tristan, «je me metroie 
volentiers en votre compaignie, se je cuidoie qu'il vous pleûst». 
«Certes&gt;»,fait <abbr>m.</abbr> Yvain, «a moi plet elle bien &lt;mes je ne scay s'il plest 
a mes compaignons». «Certes», fet Gaheriet, «il me plest moult bien».&gt;  
Le Chevalier a l'Escu Vermoill, quant il entent cestui pallemant, il se 
torne ver <abbr>m.</abbr> Tristan: «Sire», fet il, «se vos estes par cestui païs ostellés, 
et avés oï conter aventures?». «Sire hoïl», fait <abbr>m.</abbr> Tristan, «et je voz en 
dirai aucune choçe: or sachiez que ceaus de cestui païs m'ont contés que 
a ceste feste d'ui sont asemblés tuit li buen chevalier de ceste contree 
a ceste chastel sa devant. Et pour ce que a ce meïsmes jors firent eaus 
li chevalier herrant domajes, hont il establi une costume si mauveis con 
je vos conterai: que se chevalier herrant passe par devant li chastel tant 
con ceste feste dure, il est mestier, ou voille ou non voille, qu'il joste 
avant a un chevalier, le meillor qu'il puent eslire. Et si li chevalier 
herrant abat li chevalier dou chastel, il convient puis qu'il se joste a <num>.X.</num> 
chevaliers. Et se il les abatira trestous, aler s'en puet, que [plus] ne li 
sera demandés. Mais c'il chiet pour aventure, il pert sez chevaus et sez 
armes, et l'en convient aler a pié, et ce est la costume de cestui chastiaus 
et de cestui passajes que nos avons ore<add>n</add>droit a passer». 
Li chevalier pense un petit, et puis dit: « Ceste costume est anuiuse 
as chevalier herrant que sa vienent,  que ne soient sain de lour 
menbre. Et, se m'aït Dex, de cestui affere ne sai qu'en doie dire, car a 
cestui point ne ai je mestier de cestui afere». «Sire», fait <abbr>m.</abbr> Tristan, 
«de quoi avés vos douttance?  Ensi voiremant m'aït Dex, se je estoie 
ausi buen chevaliercon voz est, je avroie petit peor, carde greingnor fait 
que cestui ne est voz en quitast voz harsoir devant Harpinaus». «Sire», 
fait li chevalier, «de celui fait encore me dueill je.  Et je ne aûsse 
beiçonz a cestui point de joster, car je ai enpris tel afere que assez me 
fait le cuer pensif, et Dex mes doint venir a buen chief ». «Sire, Dex 
le face», fait <abbr>m.</abbr> Tristan. 
Lors paroule li chevalier, et dit: « Seingnor, que dites voz de ceste 
enprise?».  «Sire», fait <abbr>m.</abbr> Yvain, «l'aventure est periliuse duremant 
qui la peûsse passer henoreemant. Il ne seroit mie geu d'enfant d'un 
chevalier encontre <num>.X.</num>! ». «Certes», fait li chevalier, «se je pooie cestui 
passajes eschifer, je passase par hautre leu. Car se aventure m'estoit 
si contraire que je fusse plus enavrés que je sui, je m'en tendroie a plus 
que mort. Et, se Dex mes dont bone aventures, se je estoie de mes 
menbres sain, et je ne aûsse enpris la battaille que je ai, il ne me grevast 
aventures que je trovasse. Certes ces deus chouses m'espaontent: une, 
que je sui enavrés, l'autre, que je ai enpris une battaille, et ce me font 
a force retraire de ceste enprise et de maintes autres». «Sire», fait <abbr>m.</abbr> 
Tristan, «il ne est mie chevalier que refuse aventure». «Sire», fet li 
chevalier,  «vos pallés ore de saine teste. La Deu merci voz 
est sain, ne ne sentés pas ce que je sent. Or sachiez que ceste aventures 
me grevast assez petit, ce ne fust ce que je sent et ce que je voz ai dit. 
Mez quant je ne la puis eschifer, or vait comant il pora aler, que je me 
metrai en aventure. Et chascun se gart a henor de chevalerie, car  
autrement poroit il recevoir honte».Et quant il a dites ceste paroules, 
il fait regarder son chevaus que ne i faille rien, et autresint font lez autrez 
conpangnons. Et lorz chevaucent parmi la prarie le grant chemin tant 
qu'il sunt venus a un flum mout grant et parfont. Et desus celle aigue 
avoit un pont mout grant de fust, que bien i poent passer quatre 
chevaliers jostés. 
Coment <abbr>m.</abbr> Tristan mist a mort li <num>.II.</num> chevalier que gardoient un 
point. 
Et de la dou pont avoit deus chevaliers armés, qui estoient 
delés arbres, et avoient devant caus lour chevaus tuit ensellés et tuit 
aparoillés de monter, et lour glaivies et lour escus estoient joste elz. 
Maintenant qu'il virent li chevaliers aprochier dou pont, il connoissent 
que ce estoient chevalier herrant. Maintenant saillent par desus le 
pont, et dient haut con il puent.:«Arestés voz, seingnor chevaliers! Li 
deus chevalier de voz veingnent joster, et les autres deus remaingnent 
tant qu'il veront que sera». «Seingnor chevalier», fait li Chevalier a 
l'Escus Vermoill, «somes nos arestés?». «Sire oïl», fait <abbr>m.</abbr> Tristan, «et 
por ce que voz estes enavrés, et  que avés a faire, ne vuoill je que 
nul de voz de ceste joste se entremette, ainz le laissiés sor moi. Puis 
<pb n="261"/>
qu'il ne sont que deus, je ne vuoill que nul de vos en preingne escus, ainz 
li vuoill andeus sour moi». 
Quant il a dit ce, il ne atent plus, ainz se lanse verz le pont 
et crie as deus chevalier: «Or avés lajostes que voz demandés, seingnor 
chevaliers! ». Lors hurte chevaus de sporons, et s'en vait grant cours 
houtre ausi con c'il fust en plaine terre, si qu'il semble a ceaus que le 
regardent qu'il deûst le pont fondre desout caus.  Et fiert le primier 
chevalier qu'il encontre si roidemant qu'il le fait chcoir en l'aigue, et li 
chevaus s'en oissi hors, mes li chevalier i remest en l'aigue noiés, por ce 
qu'il ne ot seucors, et sez armes li grevent. Et quant li Chevalier a 
l'Escus Vermoill voit celui coux, il dit bien a soi meïsmes que bien fiert 
de lanse, et de grant force est li chevalier, et ardis duremant, que tiel 
coux done. 
Et <abbr>m.</abbr> Tristan quant a celui abatus en l'eve ensi con je voz di, il ne 
le regarde onques, ainz s'adrece ver les autres, et li vient les glaivies 
baissiez au ferir de sporons, et le fiert en son venir si roidemant qu'il fist 
de lui et de son chevaus ausi con il avoit fait de les autres, car il le porte  
en l'aigue noiés. Quant <abbr>m.</abbr> Tristan ot ce falt, il s'en passe outre qu'il ne 
atent plus. Li Chevalier a l'Escus Vermoill paroule adonc a sez 
conpangnons, et dist: «Que voz senble de notre chevalier a l'escu noir?» 
Car <abbr>m.</abbr> Tristan avoit  sanz faille a celui point armeûre noire. 
«Sire», dient li conpangnonz, «il nos mostre bien qu'il est poissant 
chevalier et ardis».  «Sire», fet li Chevalier a l'Escu Vermoill, «quant 
il en prist a desconfire si hardiemant li deus chevalier, peon nos veoir 
qu'il se sentoit bien en soi, le qoi, c'il ne fust de tres grant poissance, il 
ne li aûst enpris si hardiemant».  «Sire, vos dites voir», font li 
conpangnons, «et li deus chevalier que le pont gardoient ont chieremant 
achattés sa chevalerie». 
Et atant se mettent sour le pont, et passent houtre. Et quant il sont 
de la, il mercient assés <abbr>m.</abbr> Tristan de cest avantures qu'il a lour fait a 
cestui passajes. Et il lour ne respont rien for qu'il dit: «Ceste bonté ne 
est mie grant! ». Et quant il ont tant chevauchiez qu'il sont pres des 
pavilons, il voient que li un et li autres s'aparoillent, que volent les jostes 
comancier tot maintenant. 
Comant <abbr>m.</abbr> Tristan et <abbr>m.</abbr> Yvain et li Chevalier a l'Escus Vermoille 
desconfirent li <num>.LX.</num> chevalier des pavilons. 
Quant monseingnor Tristan voit celui aparoill, il s'areste, et 
dit a sez conpangnons: «Ceste aventures est periliuse, et Dex nos doint 
partir henorablemant. Et por ce queie comenchai ore le fait de le jostes, 
vuoill je comencier ceste par votre comandemant. Et por ce que Dex 
me poroit tost ici mander une bielle aventures, vos pri que voz onquez 
ne voz tramettés de jostes devant que vos me verois abattre». 
Et quant li Chevalier a l'Escu Vermoill oï ce, il dist: «Sire, vos est 
hore travailliés. Je locroie que  aucun de noz comeneastes cest 
jostes». «Sire», fait <abbr>m.</abbr> Tristan, «li mien fait sera prochainemain 
aconplis, car je sui un chevalier de povre afere. Pour ce ne voz puet 
gramant chaloir se je comance lejostes, car pormon cors ne plus ne moin 
en si grant afere con cest est». 
Quant il ot dit cest, il ne atent plus, ainz hurte chevaus de 
sporonz, et dit a scs conpangnons: «Or voz arestés, tant que voz verois 
que avendra de moi, et aprés porés de vos penser».  Lors prent sez 
escuier, et li dit: «Vaz tantost a celz chevaliers que la sunt arestés devant 
ces pavilonz, et lour dit que <del>j</del>e lour mant tiel paroles», et li dist quelz. 
Li escuier s'en vait parfornir le comandemant son seingneur, et lour dit: 
«Seingnor chevalier, veés la mon seingnor que jostes vos demande si 
come chevalier herrant. Et por ce qu'il ne se voudroit esprover se ne fust 
en preudomez d'armes, vos requiert il que vos eslissiés trestuit li meillor 
chevalier et li plus sain que entre voz soient, et li mandés ».  Et quant 
ceaus l'entendoient ce, il dient entr'aus que «de grant quer et de grant 
afere est li chevalier que tiel paroulez noz mande». Adonc eslissent <num>.X.</num> 
li meillor chevalier que enteaûs estoient pour envoier li. Li escuier 
paroule ancois eaus, et dit: «Chevaliers, encore voz mande celui 
chevalier, qe mon seingnor est, que de tant con voz i manderés, pius de 
tant  en sera plus vostre duel. Et sachiez que voz ne estes ici tant 
de chevaliers que voz peûssiés avoir duree encontre ceaus quatre 
chevalier que la sunt a chevaus, ainz en serés hunis ». Li escuier se parti 
atant qu'il ne dit plus. Ceaus qe hoïrent ceste messajes en devienent 
tuit esbaïs. 
Et <abbr>m.</abbr> Tristan ne atent plus, quant il voit que ceaus venoient a le 
jostes, ainz laisse corre et se fiert entr'aus. Il ne demande pas la joste 
<pb n="261"/>
d'un seul chevalier, ainz se laisse tot envaï<del>r</del>, et fiert le primier qu'il 
encontre si qu'il li met le glaiviez parmi le cors, et le porte a la terre 
enavrez a mort. Et au trere qu'il fist dou glaivies, il gette un grant cri 
con cellui que voisin se sentoit de mort. Et <abbr>m.</abbr> Tristan qui fu feru de 
trois glaivies a celui poindre, mes de rien ne le grevoient, ne de selle ne 
le remuent. Et il fait tant de celui glaivies que sez conpangnons que 
le regardoient dient entr'aus q'il ne quidassent pas que chevalier peûst 
tant faire d'un glaivies, dont il se mervillent que ce puet estre. Et quant 
<abbr>m.</abbr> Tristan ha sez glaiviez bliçés, il ne mostre mie qu'il soit de rienz 
esmaiés, ainz mist main a l'espee dont il avoit ja maint grant coux donés, 
et se fiert entr'aus, et lour comance a doner grandismes coux a destre 
et a senestre, et a desmaillier auberz, et a despiecer escus. 
Que vos aleroie disant? En pou de tenz les a si atomés et 
maumenés, et si forment enavrés, que cil voient apertement  
qu'il sont trestous mors se il i demorent plus avech eaus.  Et por ce 
furent trestuit mors et desconfis li <num>.X.</num> chevaliers qui s'en vont fuiant, 
ceaus que porent par lour vie gharentir; trop ont treuvés dur coux et 
poissant. 
Quant monseingnor Tristan voit ce, il ne li vait plus 
enchauchant, ainz laisse corre sor les autres qui estolent plus de <num>.LX.</num> 
chevaliers. Si se fiert entr'aus l'espee droite contremont, que ja estoit 
toute tinte de sanc, si feri le primier desus l'ieume, que cil ne ot pooir 
de soi tenir en selle. Que voz en diroie? Il fiert or ca or la, or a destre 
ora senestre, il ne senbloit proesse d'omes mortiaus a le grant mervoilles 
qu'il aloit faisant. 
Quant li Chevalier a l'Escus Vermoill voit ce, il se seingnie cent fois 
por le tres grant mervoille qu'il n'a, et dit: «Par foy! Or voi je mervoille 
la greingneur que je ne peûsse croire de chevalier. Cestui a fait la 
greingnor  mervoille et hardiment qe onquez feïsse nul chevalier! 'Or 
tost», fait il a sez conpangnons, «alons seucorre notre conpainz, et ne le 
[laissons plus] seul a tel beiçonz».  Et il ne atent plus, ainz hurte 
chevaus de sporons, et s'en vont la ou <abbr>m.</abbr> Tristan estoit. <abbr>M.</abbr> Yvain 
deserre formant, con buen chevalier qu'il estoit. Mesire Guivret de 
Lanbelle, celui fiert bien, il semble bien qu'il doie valoir con buen 
chevalier qu'il estoit. Li chevaus aloient forment. Chascuns abat en 
son venir  un chevalier. Bien lour vendrent celle venue 
chierement. Il ne truevent gramant que si malement li menast, et que 
lour feïstes si grant domajes. Et qui adonc eûsse veû <abbr>m.</abbr> Tristan l'espee 
[toute nue] et tinte de sanc, et adonc verras comant il deparioit le renz 
a destre et a senestre, bien peûst seûremant dir que ce estoit le buen 
Tristan de Leonois. Li Chevalier a l'Escu Vermoill s'esprove en tel 
mainieres que ce estoit une mervoille a veoir. Si bien fiert et si bien 
la fait que tuit ceaus que le voient le tienent que voiremant est il un des 
meillor chevalier dou monde. 
Que voz en diroie? Li trestous li quatre conpangnons s'esprovent 
a celui beiçonz si bien qu'il fait bien a loer de lourgrant mervoille. Tant 
i fait le buen Tristan a l'aïde de sez conpainz que ceaus dou païs s'en 
fuierent con cil que tuit sont esbaïs et enpirés de coux recevoir et des 
mervoille de Tristan. Granz est li cri, granz est la noisse que ceaus dou 
païs fasoient, quant il voient que lour chevalier sont si maumenés et 
tornés a desconfitture, et il avoit <num>.X.</num> chevalier en la prarie liel atomés 
qu'il ne avoient pooir d'eaus relever. La noisse i estoit tiel que l'en ne 
hoïst le Deu tonant, car cil que voient lour amis mort, [lievent] le cri  
formant. Et li quatre conpangnons, que chaus estoient et [iriés] de 
maltalent, quant il voient que ceaus dou païs que s'en fuient ensint, il 
li chacent aprés con ceaus que les haoent de mortiel haïne par le 
mauvaise  usance qu'il mantenoient en celui païs de fere anui 
as chevalier herrant. Lorz lour vendrent celle haïne mout cruelmant, 
car il li vont abattant et ociant.  Bien lour vendrent cier lour fellenie, 
car ceaus dou païs sont hunis et desoronés duremant, car il sunt ensint 
destruit par le cors de quatre chevalier seulemant. Onques mais ne 
virent si grant mervoille ne si estranges aventures come lour est avenue 
en celui jor. Celui jorz fu ferus <abbr>m.</abbr> Yvain parmi le cors d'un glaivies, 
et mesire Givret n'estoit mie moin enavrés. Ceaus deus ne avront a 
piece mais pooir de chevauchier, et nepourquant, por ce qu'il sunt 
orendroit chaut et tresués dou gront travail qu'il avoient souffert, ne 
s'e<add>n</add> sentent il si fonnant. 
Quant <abbr>m.</abbr> Tristan voit qu'il ont assés mantenue lour chacie, il 
s'areste, et dit a sez compainz: «Nos avons assés mantenue notre chacie.  
Huimés nos en peonz aler henoreemant, et que a piece mais ne sera jorz 
que lour ne soveingne nostre venue! Alons huimés notre affere». Li autre 
i's'acordent bien. Lorz laissent de chacier, et s'en vont au grant chemins. 
<pb n="262"/>
Et quant il furent partis d'eluech, et <abbr>m.</abbr> Tristan, que derieres 
chevauchoit, voit <abbr>m.</abbr> Yvain et <abbr>m.</abbr> Givret que fasolent tel foison de sanc 
qui paroit par le chemin dont il aloient, il n'a grant doutance, car assés 
les amoit. Et por ce paroule il a eus: «Sire», fet <abbr>m.</abbr> Tristan, «comant voz 
sentés voz? Vos est enavrés, ce m'est avix».  «Sire», fet <abbr>m.</abbr>  
Yvain, «vos dites voir, mais je ne al bleceûres dont je ne garisse se je 
fusse a sojors». <abbr>M.</abbr> Givret dist tot autretel. Ensint chevauchent jusque 
a hore de vespre. Et lor virent une maisons de relegion, qi estoit en un 
vausel, devant une fontaine. «<abbr>M.</abbr> Givret», fait <abbr>m.</abbr> Yvain, «je ne porai 
aler avant que trop ne me grevast». «Sire», fait <abbr>m.</abbr> Givret, «ensi voloie 
je sojomer ici, car trop sont afeblis et navrés duremant». Quant li 
Chevalier a l'Escus Vermoill, que duremant priçoit li chevalier de 
proesse et de <add>de</add>bonarités, quant il voit qu'il voloient remanoir 
enluech, il lor dist: «Seingneur chevalier, or soiés certain qu'il me poise 
cieremant de ce que vos est enavrés. Et certes se je ne fusse si 
duremant enbeiçognés con je sui, se Dex mes doint joie, je voz firoie 
conpangnie a votre gharisonz. Mais Damedeu le set que je ne ai pooir 
de remanoir ne ci ne autre leu, tant que je soie la ou je aie assés a ffere. 
Et por ce vos comande je a Deu, car aler m'en convient maintenant». 
Atant se drece li chevalier ver <abbr>m.</abbr> Tristan, et li dit: «Sire chevalier, que 
voudrois vos faire? Voudrés vos ici demorer ou aler avant?». «Sire», 
fait <abbr>m.</abbr> Tristan, «or sachlés que je ne puis ici demorer, car je ai aillors 
a fere, et voiremant la ou vos alés». «Donc chevauchomes ensemble», 
fet il. «Sire», fet <abbr>m.</abbr> Tristan, «de votre conpangnie sui je joiant». Lorz 
comandent a Deu lour deus conpainz et s'en vont lour chemins, doulens 
et corruciés de ce que ceaus sunt si durement enavrez. Au departir dit 
<abbr>m.</abbr> Yvain au Chevalier  a l'Escus Vermoill: «Sire, assés nos 
somes travailliés par savoir votre nom, ne encore ne le savons nos. Or 
sachiez qu'il noz en poise durement de ce qu'il nos convient ensi 
departir devant que nos seûssons votre nom.  Mais ensint fait beisonz, 
noz ne peons hautre: Dex vos conduie». Quant il ont ce dit, il s'en vont 
ver l'ermitajes. 
Li Chevalier a l'Escu Vermoill, que assés priçoit li chevalier de 
chevalerie, il disoit voiremant qu'il estoit li meillor chevalier qu'il veïsse 
onque mais.  Atant li comance a paller, et li dit: «Sire chevalier, se Dex 
voz dont bone aventure, dites moi qui vos est».  «Sire», fait <abbr>m.</abbr> Tristan, 
«or sachiez que je sui un chevalier herrant d'estranges  païs».  «E<add>n</add> 
non Deu!» fait li chevalier, «de quelque leu que vos soiés, vos est 
preudomes et puissant de tel mainieres que l'en vos puet l'en bien tenir 
a preudomes et asprovés. Mais or me dites: reparaistes voz onques en 
la maisonz li rois Artus?». «Sire», fait <abbr>m.</abbr> Tristan, «je i fui, mes ce fu 
pou de tens, car a jor de ma vie entre chevalier de celle maison ne m'oçai 
je entremettre». 
«E<add>n</add> non Deu!» fet li chevalier, «je ne sai se voz pallés 
a gas, mais je al veû en voz tel mervoille de chevalerie que je vos di 
voiremant que se vos fuissiés en la maisons li roi Artus conneû, l'en 
i troveroit poy d'ausi buen chevaliers con voz est!». «Sire», fait <abbr>m.</abbr> 
Tristan, «vos me loés a votre plaiçir, car ensi voz plet a dire. Mes il 
m'est avix que se je estoie en celle maissons, que je ne i seroie tenus 
mie a chevalier de pris, &lt;por ce&gt; que je ne sui mie chevalier esprovés, 
ne jentilz homes  con sont ceaus de celui ostiaus, et a ce que je 
croi que li povre i soient assez petit priçés, por ce ne quier je estre 
entr'aus». «Par foy» fet li chevalier, «de ce ne avés voz pas droit, car 
tot soient il de tres grant noblessce, si vos faiz je certain qu'il henorent 
plus li povres que li riches. Et por ce voz loeroie je, biaux sire, que 
voz vos faichois connoistre en celui ostiaus, car il voz en vendra grant 
henor, et vottre affere, si con je croi, en sormontroit en grant pris. Mais 
or me dites: veïstes voz onques <abbr>m.</abbr> Tristan de Leonois?». «Je le vi 
voiremant», fait <abbr>m.</abbr> Tristan, «mais poy l'ai veû». Li chevalier 
souspire, et dit: «Ha, Deu! Comant il ha en lui un preudomes a 
mervoilles! Je ne quit pas qu'il ai orendroit en ceste monde meillor 
chevalier qu'il est, ne nul si dur, ensi con je croi. Et sour tot ce a il 
plus bien que.autre chevalier, ne je le vi gramant se annés non». 
«Certes», fait <abbr>m.</abbr> Tristan, «je vos voudroie prier que voz me diés votre 
nom». «Sire», fait li chevalier, «mon nom ne poés voz savoir devant 
que je saiche li votre! ». «E<add>n</add> non Deu! » fait <abbr>m.</abbr> Tristan, «donc m'en 
tarai je, car mon nom ne poés vos savoir. Mes tant me dites, c'il vos 
plet: est voz conpains de la Table Reonde?».  «Sire», ce dit li 
chevalier, «conpains en sui je voiremant, neporquani tant i ai petit 
repairiés en la maison li roi Artus que petit connois li conpains de la 
Table Reonde. Se je ne li veïsse en lour propes armez, desarmés ne 
li connoistroie je pas. Que vos en diroie? En la maisonz li roi Artus 
ne fui je se petit non: je hi fui une fois, quant li roi Artus  
<pb n="262"/>
me fist chevalier, [une autre] fois quant &lt;je recus l'ordre de la Table 
Reonde et une quant&gt; li roi [Artus tient] la noble cort a Kamaaloth 
quant la queste dou saint Graalz fu comenciez et jurés. A jor de ma 
vie ne i fui que trois fois». «[Or me dites]», fait <abbr>m.</abbr> Tristan, «a celle 
grant cort que li roi Artus tient la ou tuit li conpainz de la Table Reonde 
furent <del>ae</del>nblés, ne veïstes voz Tristan? Car il hi vint!». «Certes», 
ce dit li chevalier, «bien i fu, mais je estoie alour enavrés d'une 
battaille que je fis celle semaine, si qu'il ne me venoit voluntés d'autre 
chouçe for que de gharir de mez plaiez, et por ce ne m'en pris je garde». 
«Sire», fait <abbr>m.</abbr> Tristan, «celle battaille ou voz alés, est elle enprise 
pour grant choçes?». 
«Certes», fait li chevalier, «de ce vos conterai je la 
certaintés. A celui chastiaus la ou noz alonz, n'i a encore trois mois qe 
deus chevalier, que conpainz avoient estés longemant, et li un des 
chevalier estoit dou lingnajes au roi Band, et li autre n'estoit mie de si 
petit lingnajes qu'il ne fust fiz de roi, il s'en aloient droitemant au 
chastel. Et quant il furent pres dou chastel, il descendent devant une 
fontaine, et se dormoient, car travailliés estoient. Et un chevalier de 
celui païs, qui haoit mortielmant li chevalier qui estoit dou lingnajes dou 
roi Band, le trueve ensi dormant con il estolent, il li fu avix qu'il ne 
vendroit jamez en leu ne en tel point par metre a mort sez enemis con 
il estoit a celui point. Et por ce le feri il  d'un glaivies parmi le 
cors, et s'en ala tantost. Et atant se lieve le en parmi le chastiaus. Et 
celz dou chastel s'en alent tot maintenant devant la fontaine, et truevent 
cil giçant, que mort estoit. Et pour ce qu'il ne virent aprés eaus nul forz 
que li chevalier que son conpangnons avoit estés, il le pristrent, et 
distrent qu'il l'avoit ocis, et le moinent en lour chaustel. Et quant li 
chevalier se vit pris, il lour dist qu'il fasolent grant houtrajes, car il ne 
avoit mie li chevalier ocis. Et un vallet qui estoit au chevalier se mist 
avant, et dit que si avoit, et qu'il le le firoit prover a un chevalier dou 
lingnajes au roi Band qu'il l'avoit morz en traïsonz. Et prist un mois de 
terme a prover le. Et li chevalier fu mis en prisonz maintenant. Et je, 
que sai toute la verité et l'ovre ensi con il mes a contés, vai tot droitemant 
par lui defendre de ce dont il est appellés. Or vos ai contés toute la 
verité de ma battaille». 
«Or me contés», fait <abbr>m.</abbr> Tristan, «deus chevalier que soient 
conpains de la Table Reonde, porent eaus battaille prendre ensemble 
por achaionz? ». «Sire hoïl», fait li chevalier, «puis que l'appel soit de 
traïsonz, et por qoi il se volent esprover de chevalerie. Mais pour autre 
achaionz ne poient il battaille enprendre ensenble». «Et savés vos », 
fait <abbr>m.</abbr> Tristan, «por ce je le di et vos en ai demandés?». « Nenil », fait 
il. «Et je le voz conterai», fait <abbr>m.</abbr> Tristan, «vos m'avez contés que li 
chevalier que fu ocis fu dou lingnajes au roi Band, et que  
chevalier de celui lingnajes doit faire ceste battaille. Or ai je doutte 
que <abbr>m.</abbr> Lancelot meism<add>e</add>s ne face celle battaille contre vos! ». « Por 
coi n'avés voz doutte? » fait li chevalier, «car il ne est pas en cestui païs, 
que l'en me conte qu'il est eu roiames de Sorelois». 
<abbr>M.</abbr> Tristan ne dit rienz, ainz baisse la teste; tot maintenant li ciet 
eu cuer que <abbr>m.</abbr> Lancelot s'en aloit a ceste battaille, et qu'il la fira de son 
cors; et por ce qu'il ne voloit mie que l'en le saiche, chevauce il si 
priveement! Quant li chevalier le voit penser, il li dit: «Sire, a quoi 
pensés vos? contés le moi, se Dex voz doint joie!». «Et je le vos 
conterai», fet <abbr>m.</abbr> Tristan, «puis que voz le demandés. Je &lt;ai&gt; tant 
regardés a votre afere, et tant en voi, que je di voiremant que voz avrés 
a l'encontre <abbr>m.</abbr> Lancelot dou Lac. Et por ce, se voz porez, si feites pes, 
car ce est bien mortiel perilz que de conbattre soi encontre <abbr>m.</abbr> Lancelot, 
qu'il est bien un des meillor chevalier dou monde». 
Et li chevalier respont assez ardiemant: «Certes sire, je di 
de voir qu'il est priçez et poissant d'armes, et, se Dex mes dont joie, se 
<abbr>m.</abbr> Tristan de Leonois, qui est ore<add>n</add>droit le meillor chevalier dou 
monde et a cui je me conbatteroie a la greingnor henvie, que je sent la 
droiture si dever moi que je le quideroie rendre en celle battaille mort 
et recreant, se il ne le  laissase atant la battaille! Sire chevalier, 
sire chevalier! Voz devez savoir que cil que a la raison et a la droiture 
de sol, si a Dex avech  lui.  Et celui qui a tiel Sire a conpainz, ne poroit 
for avoir benor et victo<del>i</del>re, car il fait d'un coart hardis et preus, et d'un 
&lt;poissant&gt; fiebles, et d'un hardis vil et recreant! Sire, ceste response 
voz ai je mis devant, por ce que vos me diestes que <abbr>m.</abbr> Lancelot seroit 
contre moi; et c'il hi vient, bien soit il venus! Car je me sent en si droite 
querelle que il ne a home au monde que je doutasse». 
Comant missire Tristan harpe et chante avec la belle damoiselle. 
<pb n="263"/>
Ensint parlant chevaucent tant li deus chevalier qu'il estoit 
la vespree et ore de repoz. «Sire», fait <abbr>m.</abbr> Tristan, «noz avons hui 
chevauchiez tant con voz savez, et il seroit huimés tenz d'erbergier, c'il 
voz plasoit». «Sire», fet li chevalier, «noz hostelleronz anuit prez de ci, 
la ou voz seroiz serviz et henorés a votre plaçir, si con je croi. Si porés 
veoir une des plus belle damoiselle de cestui païs, a mon escient, et celle 
qui est plus vaillanz que autre pucelle: de sa bonté en toute chouse en 
seroit gamis un regnismes. Et avech ce, harpe si bien, et chante si 
mervillieusemant, que ce est une melodie de l'oïr; certes <abbr>m.</abbr> Tristan, que 
plus set de l'arpe si con li monde teismoingne, il ne seroit [de gueres] 
plus priçés qu'elle en [estoit]».  «Que voz  en diroie?» fait <abbr>m.</abbr> 
Tristan, «Vos la m'avés tant loés que je ne sai qu'en doie dire, for qu'il 
me targe que je soie la venus». 
Ensi parlant chevaucent tant qu'il virent devant caus une riche tor. 
«Sire», fait li chevalier, «en celle tor hostellerons noz anuit. Et sachiez 
que li sire de la tor sera joiant de notre venue, car il fait voluntierz henor 
as chevalier errant». «Sire», fait <abbr>m.</abbr> Tristan, «la tor est bielle et riche, 
mes avés vos gramant repariés en cestui païs? ». «Sire nenil, je ne i fui 
forz deus foiz». Ensint pallant ont tant alés qu'il sont au devant la tor 
venus. Il truevent la porte overte, si entrerent dedenz et descendirent 
e<add>n</add>mi la cort. La paroule fu contés au sire a la tor comant laienz 
estoient venus chevalier herrant. Il est joians et liez, si lour vient a 
l'encontre, et lor dist: «Seingnor chevalier, voz soiez li tres bien venus, 
que je me teingne a bieneurés quant je ai e<add>n</add> mon ostel chevalier 
herrant». Li deus conpangnons le mercient assés. 
Atant li moine le sire eu paleis, et li fist desarmer a grant 
onor, et lour fait afibler deus porpraus. Et la ou il s'estoient asiz, li sire 
de laienz, qui vait regardant sez hostes, connuit tot maintenant li 
Chevalier a l'Escus Vermoill, si en fu joiant duremant. « Hay5, sire», fait 
il, «vos soiés li tres bien venus, et ensi voiremant m'aït Dex con il ne a 
orendroit home au monde de cui venue je ne fusse tant joiant con je sui 
horendroit de la vostre. Et beneoit soit Dex que ceste pari vos a moiné, 
 que je me teingne a bien heurés de ce que voz est e<add>n</add> mon 
ostiaus». Li Chevalier a l'Escus Vermoill le mercie en soriant et li dit: 
«Sire, ne feites mie festes de moi, mais de cestui. Car je voz di 
voiremant qu'il est un des buen chevalier dou monde, ne que je veïsse 
a pieces mais».  «Sire», fet li vauvassor, «et a voz et a llui la Deu merci 
firai je henor, et a cel chevalier farai je ce que vos comanderés». Lors 
se drece a <abbr>m.</abbr> Tristan et li dit: «Sire, ne le tenés mie a desdoingne se je 
ne vos fis tant d'envoiesure con je fis a votre conpains, car piece est que 
je l'acontai, et sai auquant qu'il est. Et par le valor que je sai en lui, et 
pour l'aute chevalerie qu'il est gharnis, me travaill je voluntiers de lui 
henorer, et vos, cui je ne connoisoie mie. Ne m'en travailloie je si 
duremant, mais puis qu'il le mes ha comandés, vos offre je primier moi, 
et puis quanque je pooie fere a henor de vos». «Sire», fet <abbr>m.</abbr> Tristan, 
«je voz en merci a mon pooir». La feste et la joie comance par laienz 
grant a mervoilles, car le sire de laienz le comande por le amor dou 
Chevalier a l'Escu Vermoill. 
Que voz en diroie? Tuit se penoient de lui henorer et joïr. Il 
s'asient e<add>n</add>mi le paleis sour une coucie de samit, ci comencent a 
paller ci a seulacier de paroules. «Hostes», fet li Chevalier a l'Escus 
Vermoill, «ou est la damoiselle de chaiens? Se Dex mes dont bone 
aventures, je la veroie voluntiers. Car certes, sauve le onor de la dame, 
je ne en vi onques nulle si plaisant, ne tant cortois». «Sire», fet le sire, 
«ma fille est laienz, ci vendra  maintenant, car je ai mandés a li». 
Et atant es voz entr'aux venir la damoiselle. Et l'en li 
aportoit luminaire devant por ce qu'elle fust miaus veûe, et estoit 
aparoilliés si richemant con s'elle fust fille de rois. Et moine avech li 
quatre damoiselles que li fasoient toute fois conpaingnie. Que vos en 
diroie? Tant estoit bielle et riche ci co<del>in</del>te que ce estoit mervoille de 
li veoir. Elle ne semble pas dame mortiaus, mais chouses espiritiaus. 
Tot ce que li chevalier n'avoit contés, estoit noiant a ce q'elle semble. 
Et quant li chevaliers la virent entr'aus paroir, il se drecent contre 
li, et chascuns li dit qu'elle soit la bienvenue. Et elle tour rendi 
debonairement lour salus. «Fille», fait li vauvassor, «veés ici li 
chevalier que ja me delivré de mort, la soe merci. Et la vie, [et] 
quanque je ai, teing je devant de Damedeu et aprés de lui». «Sire», 
fet la dame, «a sa bonté et a sa cortoisie nos mostre il bien sa jentilisse 
et sa francise et sa haute proesse, et je pri notre Sire Damedeu que li 
doint joie et henor», lors s'asiet devant eaus. Et quant il se sunt asiz, 
li Chevalier a l'Escus Vermoill li dist: « Dame, or vos faites aporter votre 
harpe, et puis nos mostrés de votre chanter. Et sachiés que je vos en 
<pb n="263"/>
savrai buen gré, et cestui chevalier que et est, est mout desirant de l'oïr». 
«Sire», ce dit la dame, «a votre comandemant! ».  Et maintenant se 
fist aporter ses harpes, que richemant est ovrés; la dame la prent, et 
quant elle l'ot en sa main, <abbr>m.</abbr> Tristan la regarde, que  a mervoille 
li plaçoit l'arpe. La dame, que ce voit, s'en prent garde, si dit a soi 
meïsmes: «Cestui chevalier regarde si l'arpe qu'il ne puet estre qu'il ne 
en saiche! ». Et por ce li dit elle: «Sire, se voz de l'arpe savés, je voz 
voudroie prier que voz harpissiés avant, et je vos mosterai aprés ce que 
je en sai». «Dame», fait <abbr>m.</abbr> Tristan, «or comenciés, et quant voz avrés 
harpés un lay ou plus, c'il vos plaiera, je vos mosterai aprés ce que je en 
sai». Lors prent la dame le pretiron, qui estoit d'or, et comance a 
<add>a</add>corder sa arpe. Et quant elle ot ce fait, elle comance adonc a harper 
si mervillieusemant, et chantoit si doucemant, qu'elle senbloit un angle. 
Et quant elle ot son laï fince, li Chevalier a l'Escus Vermoill dist a <abbr>m.</abbr> 
Tristan: «Sire, que vos semble de ceste daine?». «Sire», fait <abbr>m.</abbr> 
Tristan, «voz la me loïstes assés avant que je la veïsse, mes orendroit di 
je bien que l'en la poroit bien loer de toutes bontés devant toutes les 
jentilz dames dou seicle».  «Sire», fet li chevalier, «vos semble elle de 
savoir bien le laï que fist ja le plus cracieus &lt;chevalier&gt; dou monde de 
toutes bontés? Ce fu <abbr>m.</abbr> Tristan de Leonois, qui passe tuit li chevalier 
dou seicle, beneoit soit Dex et Amor que fait tiel don!». «Ce m'aït 
Dex», fait <abbr>m.</abbr> Tristan, «con elle ne set mie moin celui lay que celui que 
li fist, si con je croi». Ceaus de laienz, que a mervoille regardoient <abbr>m.</abbr> 
Tristan, car san faille <abbr>m.</abbr> Tristan estoit un des plus biaus chevalier dou 
monde, por ce regardoient il mervillieusemant <abbr>m.</abbr> Tristan. Le Chevalier 
a l'Escus Vermoill le regarde volontierz,  con celui que ne avoit 
jamés veû un si biaux chevalier con il estoit <abbr>m.</abbr> Tristan. Le sire de 
laienz se trait pres dou Chevalier a l'Escus Vermoill, et li dit: «Sire, je 
voz pri que voz me diés qui est li chevalier que vint chaienz avech voz». 
«Sire», ce respont li chevalier, «se Dex mes doint joie, je l'ai 
assez demandés, mais noiant en puis enprendre de Son estre».  «Or voi 
je mervoille», fait li hostes, «que voz alés avech celui que vos ne 
connoissiés de noiant».  «Ensint est», fait li Chevalier a l'Escus 
Vermoill,«je ne sai son estre, ne il ne set le moi».' «Certes», fet li hostes, 
«quel qu'il soit, il semble preudomes a mervoille, et c'il ne fust buen 
chevalier, ce seroit domajes grant! ».  «Se m'aït Dex! » fait li Chevalier 
a l'Escu Vermoill, «de tant con je n'ai veû, di je bien qu'il est li plus 
poisant chevalier et li plus hardis que je veïsse onques mais, et se il fust 
acontés en la maisonz li roi Artus, je croi que tot li monde lo leoroit a 
tresmervillieus chevalier». Et lorz li comance a conter a mot a mot tot 
ce qu'il n'avoit le jor veû. Li hoste se seingne de la mervoille qu'il n'a. 
Et lorz s'en vient droit a <abbr>m.</abbr> Tristan, et li dit: «Sire chevalier, je voz 
prisoie avant que preudomez senblés, mes or voz prix je assez plus, car 
auques hai hoï de votre bontés. Et por ce voudroie je savoir votre nom, 
c'il voz plest». «Sire», fait <abbr>m.</abbr> Tristan, «je sui un chevalier herrant; plus 
ne poés aprendre de mon estre, et je voz pri que ne voz en poist». Li 
hoste s'en remaint atant, quant il voit la voluntés de son oste qu'il ne est 
sa voluntés. 
Quant la dame ot son lay linee, elle dist a <abbr>m.</abbr> Tristan: «Sire, ai je 
fait  chouse que vos soit plaçir?». «Certes dame», fet il, «je di 
bien que vos dovés avoir le onor de toutes pucelles que je hoïsse harper». 
«Or voz pri», fet la dame, «que voz noz mostrés de vostre bontés et de 
votre lay, c'il vos plest». «A votre comandemant», fait <abbr>m.</abbr> Tristan. 
Lorz prent l'arpe, et l'adrece a sa matire, et puis comance a soner et 
a chanter ensi con il estoit acostumés. La dame, et tuit ceaus qui i 
estoient, s'en mervillent. 
Et en ce que <abbr>m.</abbr> Tristan harpoit si bien, et chantoit si 
mervillieusemant, atant es voz venir un chevalier armez. Et se aucun 
me demandoit qui li chevalier estoit, je diroie que ce estoit Dinas, li 
seneschalc li roi March, qui s'estoit partis de Cornoaille por quere 
monseingneur Tristan. Et quant il voit <abbr>m.</abbr> Tristan, il ne fait autre 
deleance, ainz se hoste son ieume, et s'en vait droit a lui et s'ajenoille
et li dist: «Sire, bone aventure voz doint Dex». <abbr>M.</abbr> Tristan, quant il voit 
Dinas, il laisse l'arpe et cort a lui, et l'adrece: «Amis», fait il, «bien soiés 
voz venus! ». Et puis le tret a une part, et le prie qu'il ne die son nom 
pour aventure qui soit». «Sire», fait il, «a votre plaçir» .  Puis se fist 
Dinas desarmer, et puis li hoste le fist asire a les tables, et menuient 
henorableinant, et puis se lievent. Mes la dame ne pooit mie oblier de 
regarder <abbr>m.</abbr> Tristan, car a l'arper q'elle ha hoï li est avix que ce soit <abbr>m.</abbr> 
Tristan san faille; elle l'a miaux conneûs a l'arper que cil de laienz ne 
quidassent mie. Li autre ne i mistrent mie lor pensee, ne ne s'en 
prenoient garde que ce fust <abbr>m.</abbr> Tristan. Nepourquant il disoient bien 
qu'il ne pooit  estre for de grant affere. A grant joie et a grant 
<pb n="264"/>
feste demorent celui soir. Et atant se traist la dame a repoust de son 
pere, et li dist: «Biaux pere, et savés voz qui est cestui chevalier que 
chaienz harpe hore<add>n</add>droit?». «Nenil », fet il, «for que un chevalier 
herrant est, et li chevalier meïsmes qui chevauche avech lui ne en set 
plus avant de moi». «Pere», fait la dame, «or sachiés de voir que ce 
est <abbr>m.</abbr> Tristan de Leonois, dont tot li monde en parole de sa mervillieuse 
chevalerie!». «Haï, fille, ne dites, que ce ne est il mie! Mauvaisemant 
l'avés reconneûs, car c'il fust <abbr>m.</abbr> Tristan il ne s'alastes mie tant celant». 
«Pere», fait la dame, «or sachiez que ce est il de voir; je l'ai miaus 
conneû a l'arper que nul autre de voz ne peûst faire, a ce que je n'ai veû 
devant voz». 
Lors se trait li hostes pres dou Chevalier a l'Escu Vermoill, 
et li dit: «Sire, savés voz que ma fille m'a contés? Que cestui chevalier 
que vint chaienz avech voz si est <abbr>m.</abbr> Tristan de Leonois, li tres buen 
chevalier!». «Biaux hostes», fet li chevalier, «ne le quidés, que ce ne 
est il mie. Car <abbr>m.</abbr> Tristan ne se celeroit ensi con cestui fait, nepourquant 
il est buen chevalier mervillieusemant». Ensint parlent entr'aus de 
maintes chouses, et Dinas avech eaus. Et atant li hoste li fist coucier 
assez henorablemant, et il se dormirent tant qu'il fu ajornés. Et il se 
lievent, et pristrent conjé au vauvassor, et se mistrent en lour chemin 
entre <abbr>m.</abbr> Tristan et le Chevalier a l'Escu Vermoill et Dynas. 
Adonc paroule Dynas a <abbr>m.</abbr> Tristan et li dit: «Savés voz comant ha 
nom  cestui chevalier que chevauce avech vos?». «Nenil», fait 
<abbr>m.</abbr> Tristan, «et assez m'en sui travailliés de savoir son estre, mez encore 
ne en puis savoir noiant, for que a mervoille est preudomes et gharnis 
de haute chevalerie. Et pour la grant proesse que je ai veû en lui, me 
travaill je assez de lui connoistre, car a mervoille en sui desirant; et por 
ce me mis je en sa conpangnie». «Sire», fait Dynas, «et set il qui voz 
est?». «Nenil», fait <abbr>m.</abbr> Tristan, «et voz, Dynas, savés qu'il est, que ensi 
m'en alés demandant? ». « Sire nenil, for tant seulemant que je sai de 
voir qu'il est preudomes d'armes a mervoilles, a ce que je ai ja veû de 
lui, car je le vi en grant prove de chevalerie, ne a encore grament de tenz, 
car je le vi en Cornoaille, et se conbati un jor en la maisonz li roi Marz 
encontre trois chevaliers, que un autre chevalier avoient apellés de 
traïsonz, et cist se conbati a trois chevalier, et li moine jusque a outrance. 
Et puis si l'agaiterent un jorz <num>.XX.</num> chevaliers de la maison li roi March, 
et voiant tuit li baron de Cornoaille. Et estoit celui agait par lui ocire 
en une grant forestes. Et por la foy que je voz doi, il n'ocist li doçe, et 
s'en delivre en tel mainieres qu'il s'en parti quitemant et a grant henor. 
Mez il fu enavrés, si s'en ala sojorner a un hermitajes qui estoit en la 
foreste. Si ne i fu pas demorés plus de doçe jorz que li rois March, qe 
grant mal li voloit par le domajez qu'il avoit fait de sez homes, et por ce 
qu'il ne voloit mie qu'il s'alast gabbant des chevaliers de Cornoaille  
parmi le monde, il le fist prendre dedenz l'abaïe ou il giçoit, et le fist 
mettre en prisonz, dont il ne fust jamais issus, se ne fust ce que je n'oi 
pitié por la haute chevalerie de lui. Car il m'estoit bien avix qu'il seroit 
domajez a tot li monde se il moroit, si preudon con il estoit, et por ce le 
delivrai je de prisonz, que li roi March meïsmes ne le set mie, ne ceaus 
que le gardoient. Je le fis puis conduire jusqe a la mer, et eu roiames 
de Logres; ensi le delivrai je de mort». «Et done, puis que voz ceste 
bontés li feïstes», fait <abbr>m.</abbr> Tristan, «comant fu ce qu'il ne voz connuit 
harsoir?». «Sire», fet Dynas, «il ne me vit onques en Cornoaille, ne 
n'autre leu, for que une, seule fois, si con je croi. Et quant je le delivrai, 
ne me vi il mie, ne ne set qui le delivré devant qu'il fu eu roiames de 
Logres, mes lors li distrent li mariner comant je l'avoie delivrés. Et 
sachiez que tout ensint con il vait or celant son nom a voz, le cela il toz 
jorz en Cornoaille en tel mainieres que onqes ne puet'son nom enprendre». 
«Certez», fait <abbr>m.</abbr> Tristan, «ce est grant mervoille, mais puis que je me 
sui mis en sa conpangnie, je ne m'en parlerai devant que je le savrai; mez 
je en deveingn de jor en jor plus desirant de lui connoistre». 
Coment <abbr>m.</abbr> Lancelot se conbati au Chevalier a l'Escu Vermoill 
devant le duc de Audeburc. 
Ensint vont celle maitinee pariant dou Chevalier a l'Escu 
Vermoil plus que d'autre choçe. Dynas li done grant lox, et <abbr>m.</abbr> Tristan 
ausint.  Si ne entent rien li chevalier, car il chevauchoit tot adés 
la teste encliné ver terre, car il pensoit bien que ce n'estoit mie geu 
d'enfant de conbatre soi encontre <abbr>m.</abbr> Lancelot dou Lac. Neporquant il 
soit de voir qu'il est la droiture dever lui, si li rent si grant seûrté qu'il 
pense que se <abbr>m.</abbr> Lancelot fust encore meillor chevalier qu'il n'estoit, si 
le mettroit il a mort ou a outrance. Ensint parlant et pensant chevaucent 
tant qu'il fu la vespree, et tant qu'il vindrent au chastel la ou la battaille 
<pb n="264"/>
dovoit estre, auques tart, por ce que l'endemain estoit le jor només de 
la battaille, et hi estoient asemblés eu chastel tuit li chevalier dou païs 
por la battaille veoir. Et li dux de Audeburz, le sire dou chastel et de 
la contree la ou la battaille dovoit estre, estoit ja venus eu chastel, et avoit 
amenés avech lui grant plantee des chevaliers. 
Li Chevalier a l'Escus Vermoill, que autre fois avoit repairiés eu 
chastel, ala osteller o t<del>u</del>it sez conpainz avech un vauvassor que grant 
[bien] li voloit. Et cil li fist desarmer, et quant il li a reconneû, il lor fist 
si grant joie que ce fu une mervoille a veoir. «Hay5, sire», fait li 
vauvassor, «voz soiez li tres bien venus, et votre conpainz ausint! Et 
quant je voz voi bien haitié, je m'en teingue a bien paiés. Et sachiez, 
sire, que dou corrus de votre frere et de sa prisonz, sui je corruciés assez 
pour le amor de vos. Mais puis que Dex voz a ci amenés, je sui aseûr 
qu'il sera delivrés par votre proesse, se Dex plest. Et quant cil de cestui 
païs le pristrent, se il l'aûssent conneûs, il l'aussent delivrés por le amor 
de vos. Mes quant il l'orent enprisonés,  il ne ont puis pooir de 
lui gharentir pour doutte de monseingnor le duc». «Or me contés», fait 
li Chevalier a l'Escus Vermoill, «est mon freres sain?». «Sire hoïl, la 
Deu merci, et se voz ne fuissiés venus a cestui point, le duc le voloit 
conjugier a mort». «Or me ditez», fait li chevalier, «cil que se doit 
demain conbattre a moi, est il encore venus?». «Sire oïl, de voir le 
sachiez; il vint a hore de none, et moine en sa conpangnie deus 
chevaliers et deus escuierz ». « Et savez q'il est? ». « Sire nenil, et si 
fui je e<add>n</add> son ostels par lui veoir, car maintenant qu'il fu venus entra 
en une chanbre et se fist desarmer, et ne souffri mie que l'en l'alast veoir. 
Mes je quit que ore<add>n</add>droit le poroit l'en veoir apertement». «Hay5, 
sire», fait li chevalier, «pour Damedeu! Alés veoir ou il est, et comant 
il a nom!». 
Li chevalier ne atent plus, ainz s'en ala maintenant a l'ostel ou li 
chevalier estoit herbergiez, celui que la battaille dovoit contre lui 
aprendre. Li chevalier avoit amenés en sa conpangnie deus chevalier 
pour la battaille regarder. Et le dux de Audeburc, que avech li 
chevalier estoit, avoit ja apris que li buen chevalier que dovoit l'appel 
defendre estoit ja venus. Si le conte as trois chevalier, car il voloit lour 
grant bien, car il connuit que li un estoit <abbr>m.</abbr> Lancelot dou Lac, li autre 
<abbr>m.</abbr> Blioberis de Gaunes, li tierz <abbr>m.</abbr> Hestor de Marés. Il lour fist si grant 
joie que ce est mervoille. Il li enore de quanqu'il puet, et lour dit qu'il 
offre dou tot soi et tot son pooir, et dit que mout li greve de ce que li 
chevalier de lour lingnajes fu ocis en sa terre.  «Sire duc», fait <abbr>m.</abbr> 
Lancelot, «leissiés ester celle mort, car elle sera prochainemant  
vengiés, se Dex plest». Grant joie fasoient entr'aus.  
Quant li hostes qui hi estoit venus entent et soit que ce estoit 
monseingnor Lancelot dou Lac a cui son ami se doit conbattre, il en 
devient tout esbaïs, il n'a grant desconfort. Nepourquant il se reconforte, 
car il dit a soi meïsmes qu'il a ja veû si grant mervoille en son oste qu'il 
ne doutte pas par le cors d'un seul chevalier. Il se torne maintenant a 
son ostel. 
Et quant li Chevalier a l'Escus Vermoill le voit venir, il li dit: «Sire, 
quel novelles?». «Certes», fait li hostes, «non tel con je voussise: 
sachiés que demain voz estuet conbattre encontre <abbr>m.</abbr> Lancelot dou Lac! 
Il est venus par ceste battaille desrainier contre voz! ». Li Chevalier a 
l'Escus Vermoill respont et dit: «Biaux ostes, et ne voz semblent ceste 
bone novelles? Certes si sunt, car je puis bien dir qu'il m'est avenus le 
greingnor henor que m'avenist a jor de ma vie, car demain me convient 
conbattre encontre un des meillor chevalier dou monde. Cestui ne tient 
l'en pas a garsonz, ainz est priçés d'armes plus que li buenz. Et tout soit 
il mo<add>n</add> nemis mortiaus, si di je bien que tot li monde le redoutte». 
Atant se torne a <abbr>m.</abbr> Tristan, et li dit: «Sire, avés hoï ces novelles, car 
ce est <abbr>m.</abbr> Lancelot dou Lac contre cui je me doi demain conbattre, et bien 
le me diestes voz ja que ce seroit il. Mez or me puis je bien avanter qe 
contre un des meillor chevalier dou monde me doi demain conbattre; 
grant henor mes a Deu donés, se je m'en acuit henorablemant».  
«Sire», fait <abbr>m.</abbr> Tristan, «que voz en diroie? De ce poise moi, se Dex me 
saut,  duremant, que a l'esprove de lui vos estuet conbattre, car 
je ai grant doutte de voz, por ce qu'il est si poissant d'armes con voz 
savés». «Sire», fet li chevalier, «ne aiés doutte de moi, que, por la foy 
que je doi a la rien que je plus aime, puis que noz seronz miz eu chanp, 
je li quit doner tant a fere que ce aventures ne me velt estre trop 
contraire, qu'il avra ausi grant voluntés de repos con je ou plus, a ce que 
je soi qu'il est moi le droit». 
«Or m'asennés», fait <abbr>m.</abbr> Tristan, «estes voz bien afennés de votre 
plaiez?». «Je ne sui mie si bien garis», fait li chevalier, «con je 
voudroie, et neporquant je me sent si bien de moi». «Ce me plest», fait 
<pb n="265"/>
<abbr>m.</abbr> Tristan, «mais c'il avenist pour achaionz qui soit ou pour travaill, que 
votre plaie voz escrevassent, ensi con il est avenus a maint chevalier 
que ferés voz?». «Certes», fait li chevalier, «ici ne savroie je conseill 
mettre, for tel con Deu plaiera, et puis que nos seromes ensenble a la 
beiçonge, aille comant aventura voudra». Ensint se confortoit li 
chevalier. 
Monseingneur Lancelot, que avec li duc estoit doulenz de 
ce qe li chevalier de son lingnajes avoit estés ocis, quant il ot entandus 
que li chevalier que a lui se dovoit conbattre estoit venus, il ne atent 
plus, ainz prent un son vallet, et li dit: «Vaiz tost la ou li chevalier est 
erbergiez que conbattre se doit contre moi, et espies son nom!». Et cil 
se part maintenant, et fait tant qu'il est venus a l'ostelz la ou monseingnor 
Tristan et li chevalier  herbergierent. Il estoient ja asiz a le 
tables, et li vallet vient devant eaus, et demande a un de ceaus de laiens 
et dit: «Sire, li quelz est celui que doit demain fornir la battaille?». Et 
cil respondi que quidoit voirement que <abbr>m.</abbr> Tristan fust cil, si li mostre 
<abbr>m.</abbr> Tristan. Si le connuit maintenant, car autrefois l'avoit il ja veû. Si 
torne maintenant a monseingnor Lancelot dolenz et courruciés de ceste 
aventures, car duremant li poise que son sire se doit conbattre encontre 
monseingnor Tristan, que l'en tient au meillor chevalier dou monde. Et 
aucune fois l'avoit oï dire a <abbr>m.</abbr> Lancelot qu'il ne douttoit le corz de nul 
chevalier dou monde, for seulement <abbr>m.</abbr> Tristan de Leonois. 
«Sire», fet li vallet a monsengneur Lancelot, «novelles vos aport 
non mie tel con je voussise, mais mauvaise duremant, car demain vos 
estuet conbatre encontre <abbr>m.</abbr> Tristan de Leonois. Vos le tenés a vottre 
amis, mes a cestui point poés voz connoistre qu'il est votre enemis 
mortiaus! ». Et quant monseingnor Lancelot entent ceste novelles, il en 
devient tot esbaïs, et dit au vallet: «Et set <abbr>m.</abbr> Tristan que je doie 
conbattre contre lui porla mort mon cousin desrainier?».  «Sire hoïl», 
fait li vallet, «car il ne parloient par laienz for que de vos». <abbr>M.</abbr> Lancelot 
[en devient] si esbaïs qu'il ne set qu'en doie faire. Il pense bien que 
aucun haie mis aïne entre <abbr>m.</abbr> Tristan et lui, et ce est une choçe dont il 
ne est mie joiant, car, a ce qu'il a autre fois esprovés [a] <abbr>m.</abbr> Tristan par 
maintes fois en tornoiemant et n'autre leu, il n'a grant doutte et grant 
peor  que la honte, ne le peior, ne tornast sour lui. De nul autre 
chevalier qu'il saûst ne prez ne loingne ne aûst il doutte, puis qu'il venist 
cors a cors, se ce ne fust <abbr>m.</abbr> Tristan. Et si n'a mout bone raisons, que 
auques connoisoit li suen fait. 
Et quant il a une pieces pensés a ceste choçe, il prent <abbr>m.</abbr> Blioberis 
et <abbr>m.</abbr> Hestor de Marés, et li mo<add>i</add>ne en une chanbre de laienz. Et 
quant il sunt tuit et troiz asiz desus un lit, <abbr>m.</abbr> Lancelot paroule, et lour 
dit: «Freres», fet il, «en cestui jor ai apris novelles que ne sunt mie 
plaisant, ne a moi ne a vos, si con je croi; savés vos encontre cui je ai 
enpris ma battaille?». «Nenil», font il. «Or sachiez», fait il, «que se 
je vuoill mon <add>on</add>or sauver, il me convendra demain conbattre encontre 
le meillor chevalier dou monde, et a cui je plus dot. Et se je le dot, ce 
ne est mie mervoille, car esprovés l'ai par maintes fois». «Sire», font 
il, «dites nos qui est celui» «Sire», fet il, «ce est <abbr>m.</abbr> Tristan de Leonois; 
vos savés bien quel chevalier il est, car e<add>n</add> maint grant beiçonz l'avés 
ja veû». 
Quant il entendent ceste novelles, il en sunt tuit esbaïs, si 
qu'il ne dient mot d'une pieces. Et puis respont Hestor, et paroule 
avant, et dit: « Que est ce que vos dites? Je sai qu'il ne est chevalier au 
monde que charnausment ne vos atensist que de greingnor amor voz 
amast que fasoit <abbr>m.</abbr> Tristan. Or se velt a voz conbattre! Sire, comant 
poroit estre? Il ne set donc que vos doiés ceste battaille faire?». «Sire», 
 fait <abbr>m.</abbr> Blioberis, «il le set bien, si con je croi. Or esgardés que 
noz firon; Dex, comant il a fait grant mauvestié celui que entre vos et lui 
ha mis haïne!». «Seingnor», fait <abbr>m.</abbr> Lancelot, «puis qu'il est ensint 
avenus qe conbatre me doi contre li, je me conbatterai encontre ma 
voluntés, a ce que je seroie hautremant hunis. Et se je le dot, ce ne est 
pas mervoille, car je le sai a dur et aspre et asajés en battaille plus que 
autre chevalier, et Dex le set qu'il ne est chevalier au seicle de la cui 
chevalerie je aie peor for de celle de <abbr>m.</abbr> Tristan. Car quant plus fiert, 
plus enforce, et au dereain de la battaille, quant il devroit alaissir, et il 
enforce plus et plus! Mes or aille l'affer comant il pora aler; quant 
conbattre me doi, je me contatterai. Dex, et la droiture, en sera de la 
moie part, et le droit que je ai dever moi me rent seûrté que Dex m'en 
gardera d'onte ». Ensi tenoient lour pallemant li trois cousins, et grant 
mervoille s'en font comant monseingnor Tristan, qui soloit passer toz lez 
autres de cortoisies, a enpris battaille contr'aus. 
Mout en sunt doulenz et corruciés, et grant doutte n'ont, mais <abbr>m.</abbr> 
<pb n="265"/>
Tristan ne est mie moin corruciés della soe part, a ce qu'il amoit mout 
<abbr>m.</abbr> Lancelot de tres grant amorz plus que nul autre chevalier. Et il 
savoit que li Chevalier a l'Escus Vermoill estoit si tres buen chevalier, 
et fort et endurés d'armes, por qoi il ne est mie tres bien aseûr de <abbr>m.</abbr> 
Lancelot, ancois n'a grant doutte. Et d'autre part il a doutte  
que <abbr>m.</abbr> Lancelot ne croie qu'il soit a conpainz dou chevalier a contraire 
de lui, maiz toutes voies, puis qu'il est mis en sa conpangnie, &lt;il ne le 
laissera, ains lui fera compaignie&gt; demain au chanp. Mes grant doutte 
a que <abbr>m.</abbr> Lancelot ne li en port haïne. Et por ce dit il qu'il ne set qu'en 
doie fere: ou de l'aler a <abbr>m.</abbr> Lancelot, con de fere conpangnie au Chevalier 
a l'Escus Vermoill. Mais au dereain s'acorde il a ce qu'il fira ce que 
plus henor li sera, car il tendra conpangnie au chevalier, car autremant 
le le poroit l'en torner a coardie et a villenie. Mais il ira demain si 
coiemant et covertemant qu'il ne sera reconneûs ne da un ne da autres, 
ne ne aidera a <abbr>m.</abbr> Lancelot ne au chevalier avech cu'il est, et a ce pense 
assez <abbr>m.</abbr> Tristan. Et li Chevalier a l'Escu Vermoill, que le voit penser, 
li dit: «Sire, a quoi pensés voz?». «Je ne pens» fait <abbr>m.</abbr> Tristan, «se a 
bien non». «Sire», fet li chevalier, «je vos pri, come a mes conpains 
et a mon amis, que voz me prestissiés a ma battaille votre hieume et votre 
escus et vottre espee, car elle me plest assés, car je i ai bone esperance».  
<abbr>M.</abbr> Tristan li dit qu'il fira son plaiçir. Li chevalier le mercie assez, 
et puis li dist: «Sire, se Dex mes dont joie, votre espee me semble si bone, 
qu'elle me done quer qu'il ne m'en poroit venir se bien non et henor tant 
con je l'aûsse e<add>n</add>ma main». Monseingneur Tristan baisse la teste, 
et ne dit mo<del>t</del>, fors qu'il pense qu'il est chevalier de grant valors.  
 Et quant il orent mengiés a lour plaiçir, li chevalier 
ala veillier a une ygliçe celle nuit. <abbr>M.</abbr> Tristan ala avech lui, et Dynas 
ausint, et ne souffrent pas que avech eaus alast for que lor escuiers. A 
l'endemain, quant il ajorna, il se tornerent a lour ostiaus. Et se 
coucierent, et dormirent jusque a prime, et lors alerent hoïr la messe dou 
saint Espirit. Et puis se font harmer, et sachiez que monseingnor 
Tristan fu armés si deviseemant que nul ne le peûst connoistre, et por 
ce fasoit ce, qu'il ne voloit pas que nul le conneûst, ne saûst qu'il fust 
venus en conpangnie dou Chevalier a l'Escu Vermoill, qui dovoit 
conbattre encontre monseingneur Lancelot dou Lac. 
Et atant hi vint un vallet, et dist eaus: «Huimés poés voz bien 
chevauchier, que monseingneur Lancelot est eu chanp, et toutes les 
genz dou chastel i sunt ja asenblee, qui i sont venus pour la battaille 
regarder; il i sunt plus de <num>.II.C.</num> chevaliers!». Et li Chevalier a l'Escus 
Vermoill, quant il entent ce, il se seingne de la verais Crois tot en 
plorant, et dit: «Ensi voiremant, con je entre en chanp par ceste battaille 
desrainier, et ensi con la droiture en est de la moie partie, biaus Pere et 
Fiz et saint Espirit, ensi veraiemant me soiés voz en ai en cestui jor 
d'ui!». Quant <abbr>m.</abbr> Tristan entent ce, si li dit: «Sire, or soiés confortéz: 
puis que la droiture est de votre partie, Dex vos en aldera». «Sire», fet 
il, «ausi veraiemant m'aït il con je n'ai le droit con moi!». Atant 
se mistrent a la voie, et vont tant qu'il sont venus la ou la battaille dovoit 
estre. Et sachiez qu'il i avoit tant de poples asemblés con se li roi Artus 
i deûst tenoir cort. 
Le dux de Audeburz, que seingnor de celui païs estoit, fist 
cloire d'une lices le leu la ou la battaille dovoit estre, et de chief le licez 
fist tendre un pavilons, la ou il seoit le dux et li plus haut homes dou païs 
por garder la battaille et pour giujer la. Et <abbr>m.</abbr> Lancelot, qui estoit au 
chanp, dist devant tuit les haut barons dou païs que li chevalier qui estoit 
enprisonés avoit ocis li chevalier dont il avoit estés appellés, et qu'il le 
proveroit a celui qui par lui doit fere la battaille. Et li duc li avoit fait 
tant de cortoisie qu'il ne l'avoit fait jurer. 
Atant virent venir li trois chevaliers. Il dient entr'aus: « Veés venir 
li chevalier que doit conbattre encontre <abbr>m.</abbr> Lancelot dou Lac. Certes 
grant follie li a ce fet faire, car il ne li poroit venir se domajes non. Mais 
quant il se partira dou chanp, il ne avra mie voluntés de fere autre fois 
tiel follie!». Li chevalier entent bien ce que cil vont disant, qu'il tienent 
a grant follie ceste enprise qû'il ma<add>n</add>tenoit, et bien veoit qu'il loent 
mout monseingnor Lancelot dou Lac. Et li chevalier ne dit mot, ainz 
s'en vont  tout droitemant as pavilonz, car il set bien que la est le 
duc de Audeburs. Et quant il est as pavilons venus, il descendi, et le 
duc se drece contre lui, et ausi font tuit les autres. Li Chevalier a 
l'Escus Vermoill paroule et dit: «Sire, joie vos doint Dex». «Bone 
aventures aiés vos», fet le duc, «sire chevalier». Et li Chevalier a 
l'Escus Vermoill li dist: «Sire, voz tenés en votre prisons un chevalier 
qui est appellés de traïson, et l'i a mis l'en sus qu'il ocist un autre 
chevalier qui estoit son conpangnons d'armes». «Sire», fet le duc, 
<pb n="266"/>
«l'en m'a fait entendant qu'il fu pris par ceste achaions, et <abbr>m.</abbr> Lancelot 
dou Lac est venus a prover que li chevalier enprisonés ocist son 
conpangnons en traïsons. Et se vos contre lui volés defendre ce, si en 
feltes a votre voluntés. Et se vos ne le volés defendre, il fi giujés ensi 
con par traïsons. Or esgardés ce que vos en voudrés faire, que ce ne 
est pas petite chouçe de conbatre soi encontre <abbr>m.</abbr> Lancelot». Et quant 
le duc a ensi pallés, li chevalier respont hardiemant, et dit: «Sire, je 
connois bien que <abbr>m.</abbr> Lancelot est jentilz homes et puissant a mervoilles, 
mez certes c'il fust eneore assés meillor, si me conbatteroie je hardiemant 
contre lui par ceste querelle desrainnier dont il appelle li chevalier 
enprisonés. Et si di je, volant trestuit cist jentilz bomes et cist baronz, 
qu'il  apelle fausemant et par mauveis conseill. Et c'il saûst la 
verités de son appel ausi con je le sai, je le connois a si tres loiaux 
chevalier qu'il ne se mettroit en ceste querelle pour gaaignier toute la 
terre dou roi Artus». »Sire chevalier», dit le duc, «veés la <abbr>m.</abbr> Lancelot 
e<add>n</add>mi le chanp aparoilliés de prover que li chevalier enprisonés ocist 
les autres en traïsons».  «Et je sul aparoilllés dou defendre!» fet li 
Chevalier a l'Escus Vermoill. «Or n'i a» fet le duc, «plus dou demorer, 
for que de comencier la battaille». «Sire duc», fet li Chevalier a 
l'Escus Vermoill, «c'il voz plaçolt, je voudroie que voz faichois venir 
avant li chevalier enprisonés». «Sire chevalier», fait li duc, «il ne istra 
de prisonz devant qu'il sera delivrés ou engonberés». «Soit a votre 
comandemant», fet li chevalier. 
Atant monte li chevalier, et quant il est montés et il a pris 
son escus ci son glaivies, il &lt;dit&gt; a <abbr>m.</abbr> Tristan: «Sire, je vos comant a 
Deu» . Et <abbr>m.</abbr> Tristan li met au chanp tot en plorant con cil que pitié 
n'avoit, et voluntierz voudroit que pes fust entr'aus deus, ensi que li un 
ne li autre ne n'aûsse honte. 
Quant li chevalier fu eu chanp entrés, il se fist le seingn de la verais 
Crois e<add>n</add>mi son vix, et s'acomande a nostre Seingnor Jesu Crist et a 
sa douce Mere la Virgen Pucelle que li [doient estre en] aïde a sa droiture 
mostrer. Et monseingnor  Lancelot estoit ja montés, car il 
n'estoit mie aseûr, car quant il regarde li chevalier, il li semble bien au 
contenemant que ce soit <abbr>m.</abbr> Tristan, li tres buen chevalier. Or cuide il 
bien de voir que ce soit <abbr>m.</abbr> Tristan, et ce est une chouçe que en grant 
doutte le met; a jor de sa vie ne l'ot si grant. Et nepourquant, por ce qu'il 
voit que ci ne vaut rien [peor], hurte il chevaus de sporons ci se [met] tot 
primieremant, por ce qu'il fasoit l'appel. Et li buen Chevalier a l'Escu 
Vermoill li vient les glaiviez baissiez ausi fort con se la foudre le 
chachast. Andeus vienent hardiemant les uns encontre les autres, et ce 
ne est pas geu de lour venir, car ce semble tenpestes. Que voz en diroie? 
Garnis sunt richement andeus de grant force, et preus et hardis sunt 
fieremant. Il ne se vont pas esparaingnant, ainz i mettent force 
encontre force. Et se trefierent si roidemant que li escus ne li auberz 
ne lor vaillent qu'il ne se mettent as charz nue le fer dou glaiviez auques 
en parfont. Et plus se fussent entrenavrés, mez lez glaiviez bliçent 
andeus.  Et aprés le bliçemant des glaiviez, por ce que chascu<add>n</add>s 
voudroit abatre son nemis, se treûrterent d'escus et de cors et de viçajez 
si duremant ensemble qe grant mervoille est qu'il ne sunt mort andeus.  
Que vos en diroie? Il se treûrterent si durement qu'il se treporterent 
 a la terre tiel atornés qu'il ne sevent c'il estoit nuit ou iorz. Et 
quant li chevaus se virent delivrés de lour seingnor, il se tornerent en fuie 
tot maintenant, mes si tost li pristrent ceaus que dehors le lices estoient. 
Et quant li dux et les autres baronz qui li regardent virent les dure 
jostez dez chevaliers, et que ne fasoient senblant de lour relever, il en 
devienent tuit esbaïs, car doutte ont qu'il ne soient mors andeus. Et 
monseingnor Tristan, que ce regardoit, est si corruchiés estrangemant 
qu'il ne set que fere. Il paroule a Dynas tot en plorant: «Dynas», fet il, 
«or poés veoir grant deulors et grant domajes, car je al grant doutte qu'il 
ne soient andeus escrevellés, et il a grant tenz qe je ne vi une si aspre 
joste, et bien hont mostrés lour tres grani force. «Sire», fet Dynas, 
«bien mostrent lour chevalerie andeus, mais bien sachiez qu'il ne sont 
morz. Mes il se treûrterent de cors si aspremant qu'il en sunt andeus 
estornés».  Ensi parole Dynas a <abbr>m.</abbr> Tristan par conforter le, car bien 
veoit qu'il n'estoit a malaise. 
Li chevaliers giçoient andeus a la terre; si durement sunt estordis 
et estornés qu'il ne sevent c'il sunt vif ou morz. Chascuns gist la teste 
sour la terre, et ne avoient pooir qu'il se relievent. Et  quant il 
sunt en lour memoire, il drecent la teste andeus, et vont entr'aux 
regardant or sa or la, ausi con c'il fussent forsenee. Il ne dient ne ce 
ne quoi, car il ne poent. <abbr>M.</abbr> Lancelot le regardoit, avix li estoit que tote 
la terre se frumast, ne ne s'amemoire de jostes ne dou chevalier a cu'il 
avoit jostés. De l'autre chevalier estoit tot autretel: il n'estoit mie moin 
<pb n="266"/>
grevés que monseingnor Lancelot estoit, il ne a menbre qui ne se 
doillent. Il ha grant doutte qu'il ne soit enchantez, il dit bien a soi 
meïsmes que puis qu'il porté arme primierement, ne fu si durement 
encontrés. Il se drecesent voluntierz, car ja aloit regardant les uns les 
autres, mais il ne se puent drecier. Quant <abbr>m.</abbr> Lancelot fu bien revenus 
en sa memoire, il dit contre son cuer que a jor de sa vie ne truevé nul 
chevalier que si durement l'encontrast con cestui fist, et «voirement est 
cestui poissant chevalier, et bien por voir est il Tristan de Leonoïs! ». 
Et quant li chevalier furent geû ala terre si grant pieces que 
l'en poroit bien avoir alés trois lieguez, si que ceaus que dehors li 
regardoient quident bien qu'il soient si maaignez qu'il ne se peûssent 
drecier, et quant il ont jeû si grant pieces, <abbr>m.</abbr> Lancelot fu relevés, mes 
encore estoit si estornés que tot vait chancelant. Et  quant li 
autre chevalier le voit en estant, il dit a soi meïsmes car or poroit il trop 
demorer, il se drece au plus vistemant qu'il puet, les uns ne puet pas 
escharnir lez autres.  <abbr>M.</abbr> Lancelot met main a l'espee, et li chevalier fist 
tot autretel. Il ne se vont pas atardant, chascuns s'aparoille de lour feit. 
En tel mainieres comencent la mellee entre li deus chevalier dure et 
aspre. Il ne se vont pas esparaingnant, por ce q'il voient bien que l'affer 
d'eaus sera encore contés en la maison li roi Artus. Si se vait chascuns 
esforcant endroit soi, car qui orendroit sera hunis ici, jamés ne avra 
henor a jor de sa vie. Et por ce dit <abbr>m.</abbr> Lancelot que tot soit il ensi qu'il 
se conbat encontre li meillor chevalier dou monde, si velt il avant morir 
qe <abbr>m.</abbr> Tristan se peûsse gabber de lui, c'il onqes puet.  Et li Chevalier 
a l'Escu Vermoill dit bien que jamés ne velt plus vivre, se il ici ne 
mantient bien le onor de soi, et se il rafreine ici la chevalerie de <abbr>m.</abbr> 
Lancelot que tot li monde le redoutte, il se terra a riche home d'onor. Il 
ne qiert plus vivre aprés, car en greingnor onor ne poroit il morir. Et 
por ce dit il a soi meïsmes que quant il a dever soi la droiture, qui est si 
poissant choçes, il ne doit jamés voloir henor se il ne moine en le jor d'ui 
ceste battaille a honor de soi, si que tot li monde le redoutera. En tel 
pensament, con je vos di, comencent andeus la mellee. Li chevalier 
gette tot primieremant sour <abbr>m.</abbr> Lancelot, concil  que de grant cuer 
et de grant aspresse estoit, et chevalier que l'en ne peûst pas espaonter 
de chouses que li avenist, done a <abbr>m.</abbr> Lancelot un si grant coux qu"il li abat 
un grant chantiaus de son escus. 
Mes que vos en diroie? Il rechoit tantost le guerardon, car <abbr>m.</abbr> 
Lancelot ne le respraingne noiant. Ensi comencent andeus la mellee 
fort et aspre a mervoille, chascun s'esforce outre pooir de mantenoir le 
onor de soi. Bien fiert <abbr>m.</abbr> Lancelot, et bien mostre sa baute chevalerie 
ici, et li chevalier ne est pas enfant qui contre lui se conbat, ainz est 
chevalier esprovés et gharnis de haute chevalerie, et set bien autretant 
de celui mestiers et de tot les avantajes de la battaille come set <abbr>m.</abbr> 
Lancelot. Mes avant que li primier asaut remansist, <abbr>m.</abbr> Tristan, que ce 
regardoit ententivemant, dit bien a soi meïsmes que a mervoille est 
preudomes li chevalier: trop puet et trop set de celui mestier. Il ne est 
pas jeu de sa proesse, et c'il en avant se puet mantenoir si hautemant 
l'affer coment il falt ore<add>n</add>droit, jamais <abbr>m.</abbr> Lancelot ne avra le onor de 
ceste battaille. Et autretel dient tuit ceaus que la battaille regardoient. 
Ensint mantienent la mellee; de grant force et de grant ardoir 
sunt andeus li chevaliers. Il ne se vont pas esparaingnant, ainz se 
tredonoient si grant coux la ou il se puent ataindre, que a mervoille estoit 
qu'il ne se mettoient a la mort. Li chevalier que de   battaille 
savoit tant con je vos ai contés, et que de son cuer estoit si buen, se 
mantenoit si aspremant que ce estoit mervoille a veoir. Et <abbr>m.</abbr> Lancelot, 
que tot estoit esragiés d'ire et de maltalent, et toutes les fois qu'il vait 
regardant l'espee que cil tient, et por ce dit il bien que ce est <abbr>m.</abbr> Tristan 
li buen chevalier qui contre lui se conbat, et ceste espee connuit ausi 
bien con il fait le suen. Et ce est ce que en grant doutte et grant peor 
le tient et met. 
Dure et cruel est la battaille que li deuz chevalier mantenoient 
e<add>n</add>mi le chanp. Il ne se vont esparaingnant, ainz se mostrent bien 
qu'il sont mortiel enemis. Et lour espee tesmoingnent bien qu'il ne sont 
estés osieuse, car elle sont toute tinte de lour sane. L'escus sont tiel 
atornés et eschantellés et especiez qe a la terre en gist grant partie, et 
petit vaudront desormais quant il se partiront d'eluech. Et lez auberz, 
que assez estoient entierz quant il comencent la mellee, sont ore<add>n</add>droit 
taliés, et despiecés sour le bras, et sour les espaules desmaillés, qu'il en 
gist grant partie a la terre, et l'ieume sunt tiel atornés qu'il apert bien que 
bone sunt l'espee, et qe grant coux hi est donés. Et quant les armez sunt 
si maumise con je vos di, que quidiez vos des cors des chevalier? 
Quidés vos qu'il sunt sain? Non, sain ne [puent estre, puis] que les 
<pb n="267"/>
armes sunt si maumise. Li chevalier se trefierent menus et sovent 
jusque as charz nue, si qu'il en font le sanc saillir aprés li coux de 
l'espee, dont l'en  pooit veoir tot apertemant lour espee toute tinte 
et vermoille de lour sanc. 
Ensint se mantienent li chevalier en la praerie, et male 
merci a les uns de les autres. Sovent et menus se tredonoient si grant 
coux que mervoille estoit comant il puent tant souffrir. Et une choçe que 
a <abbr>m.</abbr> Lancelot greve plus a cestui point si est ce qu'il entent adés que 
enver la fin de la battaille et ver la fin dou fait bien savoit que <abbr>m.</abbr> Tristan 
avoit si grant aleine et tant souffroit estrangemant, que puis que ce vient 
a utrer sez enemis et que l'en quidoit qu'il fust travailliés outre meçure, 
adonc le veoit l'en prover si aspremant que tuit ceaus que le regardoient 
estoient esbaïs estrangemant. <abbr>M.</abbr> Lancelot, que <abbr>m.</abbr> Tristan a ja veû 
e<add>n</add> maint grant beiçonz, que a celui point que so<add>n</add> nemis comenchoit 
afebler, et il aloit recovrant force si duremant con c'il fust au comencement 
de sa battaille. Et quant il li sovient de ceste chouçe, il trenble tot de 
peor, et c'il avoit doutte, ce n'estoit pas mervoille, car bien quidoit 
veraiemant que ce fust <abbr>m.</abbr> Tristan encontre eu'il se conbat! Et por ce 
se vait il espraingnant et soufrant et endurant, adés que grant peor a qu'il 
ne voie de cestui ce q'il a ja maintes fois de <abbr>m.</abbr> Tristan.  
Et la ou li chevalier se conbattoient en la place, en tel guide con je 
vos conte, et en tel mainieres que li plus de ceaus que la battaille 
regardoient disoient que <abbr>m.</abbr>  Lancelot ne n'avoit mie le meillor, et 
hooit dir de toutes parz que tuit disoient qu'il n'avoit le pis, et que li chevalier 
que defendoit n'avoit le meillor jusque a hore, et encore n'avoit le plus biaux. 
Et monseingnor Tristan, que voit le fait et hooit le paroules 
dez autres, en est tant iriés pour <abbr>m.</abbr> Lancelot qu'il ne set qu'en doie dire, 
car il amoit <abbr>m.</abbr> [Lancelot] de si tres grant amorz que se il le veïstes mettre 
au desout, il n'aûsse jamés joie. «Dynas, biaux amis», fait <abbr>m.</abbr> Tristan, 
«que voz senble de ceste afere?».  «Sire», se respont Dynas, «por coi 
le demandés voz? Ausi bien le veés con je fais, et miaux le savés jugier. 
Et se <abbr>m.</abbr> Lancelot ne la fait miaus a la fin de la battaille qu'il n'a fait 
jusque ci, dir poés qu'il est unis.  Et ce veés voz apertemant que cist 
chevalier fiert plus aspremant et miaus se mantient endroit soi que ne 
fait <abbr>m.</abbr> Lancelot Et se l'aventure de cest battaille ne se remue, mors 
&lt;est&gt; mesire Lancelot, et seûremant le poés dir».  «Dex!» fait 
monseingnor Tristan, «que dirai je? Se je voie ceste aventures ensi con 
voz me dites, je sui mors». 
Ensint se mantienent li deus chevaliers que la battaille font. Et tuit 
ceaus que la battaille voient, et que en la place estoient, que assés 
amoient le lingnajes au roi Band, en sont doulens et corruciés, car bien 
voient apertemant que <abbr>m.</abbr> Lancelot estoit  au desout de ceste 
battaille, et a ce se vont tuit acordant. Et ceaus meïsmes que se 
conbattoient l'entendent bien.  Li chevalier que se conbat, quant il 
entent ceste novelles, il en vaut assez de miaus que devant. Horendroit 
a il plus de force et de pooir qu'il ne avoit au comencemant, et son 
ardiment li estoit doblés, et ces novelles lez ont amendés, et miaus le font 
orendroit valoir, et orendroit done greingnor coux qu'il ne soloit doner. 
Et ce ne fais pas <abbr>m.</abbr> Lancelot: cil souffre et endure jusque au dereain, 
et ce le vait auques desconfortant qu'il veoit que li chevalier estoit 
amendés a mervoilles de force et de pooir. Or dit il a soi meïsmes que 
ce est li buen Tristan. 
A celui point que li chevaliers se conbattoient en tel 
mainieres, et qe tot li pople disoient que <abbr>m.</abbr> Lancelot n'avoit le piz 
d'aisez, et que trop n'estoit au desout, atant es voz venir un chevalier 
mout bien montés, tot desarmés for que de sez espee. 
Et s'en vient, tot ensi montez con il estoit, jusque devant le duc de 
Audeburc, et li dit: «Sire, je voz pri que vos faichois ceste battaille 
remanoir jusque atant que je aie pallés a vos. Et je voz dirai orendroit 
tel paroules q'elle remandra, et par raisonz». «Sire», fait le duc, «je 
voudroie avoir donés tot la meillor cités que je aie, et je la peûsse fere 
remanoir par raison, car il sont preudomes duremant, car ce seroit 
domajes trop grant se aucuns d'eaus moroit». «Dex!» fait li chevalier, 
«donc li feites  atant remanoir qu'il ne i ait plus coux donés 
devant que je aie pallez a voz». 
Lors s'en entre le duc eu chanp, et lour dit: «Seingneur 
chevaliers, <del>trai</del>és vos arieres, et gardés que ne i ait plus coux donés 
devant que je le comant!». Et il s'arestrent maintenant, et se trait les
uns ensus de lez autres, car le comandement dou duc ne oçent il 
trepasser. Atant se torne le duc ver li chevalier, et li dit: «Sire, que volés 
<pb n="267"/>
vos dir?». «Certes» fet li chevalier, «je vos di que cist chevaliers ne se 
doient mie conbattre, car il ne sevent mie la verités de cestui fait. Mais 
je le sai bien, car je i fui tot pres la ou li chevalier fu ocis por qoi il se 
conbattoient. Et porce vuoill je ceste battaille, mais non pas que je me 
conbat a nul d'eaus, car je ne me i doie conbattre, ainz me conbaterai a 
celui que li chevalier ocist devant moi meïsmes». 
Et quant le duc oï ceste novelles, il s'asient, et puis dist au 
chevalier: «Veïstes voz ce que vos me dites?». «Hoïl voiremant le vi je 
ocire, ausi con veés hore moi». «Et quant ocire le veïstes», fet le duc, 
«por qoi avés voz tant demorés que vos a ma cort ne venistes et le 
m'aûssiés fait savoir?». «E<add>n</add> non Deu», fait li chevalier, «ce vos 
dirai je bien, si m'osterai adonc de cestui blasmes. Verités fu que noz 
chevauchavamez par cestui contré entre moi et un chevalier de cestui 
païs, tant que noz trovamez la devant sout une fontaine deus chevalier 
que se dormoient. Et mon conpainz  li regarde, et ot reconneûs 
li un, et dit qu'il estoit so<add>n</add> nemis mortiaus, et qu'il ne poroit jamés 
venir a si buen point par lui mettre a mort. Et il ne fist nul deleament, 
ainz tout maintenant li done, d'un glaiviez qu'il tenoit, si grant coux 
parmi le corz que cil morut maintenant, et en tel mainiere que son 
conpangnons, qui dejoste lui estoit et dormoit, ne le senti ne pou ne 
grant. Mon conpains, quant il ot celui mis a mort, il ne ala pas ver li 
chastiaus, ainz s'en vait hastivement verz la forestes.  Et quant je 
vi cestui fait, je fui tot esbaïs, et por ce que je avoie estés longuemant sez 
conpainz d'armes, ne laissai je a celui point sa conpangnie, ainz m'en 
alai aprés lui, tant que je l'atint. Et dit qu'il avoit fait la greingnor 
desloiautés et la greingnor fellenie dou monde, et le blasmai mout 
duremant de ce qu'il avoit fait, et il ne me respondi ne ce ne qoi. Que 
voz en diroie? Nos chevauchamez tant que noz fumes venus a un son 
repaire, et enluech desmontamez, et noz feïmes desarmer. Et li 
chevalier, qui ot peor que je ne descovrisse sa fellonie, me fist prendre 
et enprisoner, et me dist que jamés ne istroie de celle prisonz a jor de 
ma vie. Or avint que une damoiselle que me donoit mengier n'ot pitié, 
et me delivre, la soe merci. Et quant je fui delivrez, je ne i demorai plus, 
ainz m'en sul venus et tot droitemant. Et ce est l'achaionz que je sui 
tant demorés  que je ne sui venus avotre cort». «Et qui est celui 
 traïtres?» fait le duc. «Ce voz dirai je orendroit», fait li chevalier, «or 
sachiez», fet il, «tot de voir qu'il est cestui!». Et li mostre un chevalier 
qui enluec estoit devant le duc, et estoit ome de mout grant lingnee. 
Et quant le duc entent ce, il en devient tot esbaïs, et le tient 
a grant mervoille, et li dit: «Comant, sire, ne entendés voz ce que cestui 
voz met sus? Feïstes voz celle grant fellenie que il dit?». Et quant li 
chevalier, que de ceste chouçe se sentoit coupables, se voit de ce atint, 
li vient un si grant trenble con c'il eûst fievre. Et ne puet respondre 
d'une grant pieces, si que li duc, et tuit ceaus que enluech estoient, 
s'apercevent bien qu'il estoit coupablez. 
Et a chief de piece respont au mielz qu'il puel, et dit: «Sire duc, 
sachiez de voir que je ne l'ocis mie, ne ne sai qu'il se die, ainz en ment, 
ensi con perjure qu'il est!». Atant se met avant l'autre chevalier, et dit: 
«Sire duc, sachiez de voir qu'il ocist desloiaumant, ensi con je vos ai 
contés, et veés et mon gajes qu'il ocist!», et tent son gajes au duc. Et 
quant li chevalier qui se sentoit coupables voit celui que si hardiemant 
se profre de prover le, il li faut si li cors qu'il ne puet respondre ne ce 
ne quoi, ainz tremble plus que devant. Et le duc li dit: «Haï, mauveis 
et fellun, je voi aper<del>te</del>mant que tu es coupablez!». «Hay5, merci, sire 
duc!» fait li chevalier, «car se je l'ocis, je le dovoie bien fere, car il avoit 
ocis un mon freres chamelz! ». Quant le duc entent ce, il le fait 
tantost prendre, et dit qu'il en fira ce que sa cort esgardera. Et atant 
s'en vait maintenant la ou li deus chevaliers se conbattoient, et lour dit: 
«Seingnor chevaliers, votre battaille est finee, car sachiés de voir que je 
ai trovés celui qui li chevalier ocist. Et li chevalier enprisonés n'estoit 
coupables, ainz le lairai aler tot quitemant!». Quant li Chevalier a 
l'Escus Vermoill entent que son freres est delivrés, il n'a grant joie 
dedenz son cors. Si dit: «Sire duc, par votre paroules me faites voz 
entendant que li chevalier qui estoit enprisonés, et qui estoit appellés 
de ceste traïsonz, est delivrés?». «Hoïl», fait le duc. «Donc m'en puis 
je aler?» fait li chevalier.  «Hoïl bien», fait le duc, «mes je vos pri par 
amor et par francise que vos demorés avech moi en mon chastiaus une 
semaine, car je voz voudroie servir et henorer ensi con l'en doit fere au 
meillor chevalier dou monde qui voz est». «Sire duc», fet li chevalier, 
«sachiez de voir que je ne demorai avech voz pour rien dou monde, car 
je ai tant aillors a ffere que je ne puis demorer». Quant le duc voit qu'il 
ne vel remanoir, si li dit: «Sire, quant vos ne me volés fere bontés de 
remanoir avech moi, or me faites tant de cortoisie que vos mez dites votre 
<pb n="268"/>
nom et votre estre». «Sire», fet li chevalier, «je voz pri pour amor que 
vos voz souffrés a cestui point de savoir mon estre, car je voz di que je 
ne le dirai ne a voz ne &lt;a&gt; autres a cestui point ». Quant le duc entent 
et voit qu'il ne puet enprendre l'estre ne le nom dou chevalier, il n'a grant 
ire, mais il ne puet autre chouse. 
Atant hi vint <abbr>m.</abbr> Tristan et Dynas, que veont que  &lt;<hi rend="italic">la battaille 
est remese, et li amainent son cheval ei lui distrent: «Montez, et nous en  
alonz notre voie». Et le chevalier monte erramment. Et quant il est 
montez, Tristan lui dist: «Sire, or atendons le chevalier emprisonné, et 
l'emmenons avecques nous». «Sire», fet le chevalier, «nous ne 
l'atendrons mie, ains nous en yrons notre chemin ». «A volare volenté», 
fet Tristan. Atant se commandent a Dieu, et au departir dist le 
chevalier: «Sire duc, je vous pri que vous diez au chevalier que je ay 
delivré que s'il me veult trouver, que il viengne aprés moï a la Joyeuse 
Garde, car yllec l'attendray je». Et le duc lui dist: «Ce lui diray je 
bien ». Atant sen partirent, el se mistrent au chemin entre Tristan et 
le Chevalier a l'Escu Vermeil et Dynas. 
El quant il furent a la fontaine qui pres d'ilec estoit, il descendirent, 
pource que le Chevalier a l'Escu Vermeil y estoit moult navrez. Et 
quant il furent descendus, Tristan demande au chevalier comment il se 
sentoit, et il respondi: «Bien, la Deu merci, mes moult sui traveilliez plus 
que mestier ne me fust», si deslaca son heaume por lui reposer. Et 
quant Tristan le voit, si le regarde moult, pour ce qu'il lui veoit le sanc 
saillir parla bouche et parle nez. «Comment» fet Tristan au chevalier, 
«vous est avenu de volare bataille? Car tous li peuples disoit que vous 
aviez le meilleur de la bataille ».  «Sire», ce dist le Chevalier a l'Escu 
Vermeil, «il ne sentoient mie les grans coups que Lancelot me donnoit 
souvente fois! Et, si m'aït Diex, s'il fust a aler avant en la bataille, je 
estoie en doubte de recevoir honte.  Mes Diex et la droiture que je y avoie 
la fist si tost departir». Ainsi chevauchierent tant par leurs journees 
que il furent venus a la Joieuse Garde, la ou il demourerent. Mes de 
ce que il leur advint en celle voie ne feray ore mencion, pour ce que trop 
seroit longue matiere, mes bien sachiez que Dynas fu avant a la Joieuse 
Garde bien <num>.XII.</num> jours avant, et dist a la roïne Yseult nouvelles de 
Tristan. 
Et quant Tristan et le Chevalier a l'Escu Vermeil furent venus a la 
Joieuse Garde, il descendirent et sen alerent en la maistre sale, et 
s'affublerent de riches pourpres. Et quant la roïne voit son ami, elle lui 
fait grant joye et grant feste, et au Chevalier a l'Escu Vermeil fet elle aussi 
grant joye, pour ce que Tristan lui avoit commandé. Que vous diroie je? 
Il ne demoura pas <num>.IIII.</num> jours que Palamedés vini [et] Dynadam, qui estoit 
frere charnel au Chevalier a l'Escu Vermeil. Car le Chevalier a l'Escu 
Vermeil estoil appellez Brunor le Noir, et cellui, qui estoit appellez le 
Chevalier a la Cotte Mautailliee, estoit frere Dynadam meïsmes. Moult 
fui grant la joye et la feste que li chevalier fesoient el moult demourerent 
a grant joie et a grant deduit, il alotent tous jours enforest et en chace. 
Mes atant lesse ores li contes a parler de Tristan el du Chevalier a 
l'Escu Vermeil et de Palamedés et de toute leur compaignie, el retourne 
a parler de Lancelot du Lac el de tous ses freres. 
Comment Lancelot demoura au chastel de Audebourc tant que ses 
plaies qu'il avoit parmi son corps feûssent gueries et sanees. 
Or dit li contes que quant Lancelot ot fait la grant bataille  
a Audebourc contre le Chevalier a l'Escu Vermeil - c'estoit le Chevalier  
a la Cotte Mautailliee -, que il creoit avoir a l'éncontre Tristan de 
Loonnois, il avoil veû comment il sen estoit partis, et comment il ne voult 
demourer avecques le duc, ne ne li voult dire son nom ne son estre, ceste 
chose lui donna ferme creance que ce ail esté Tristan. Monseignor 
Lancelot s'en tourne vers le chastel, et sefait desarmer, et truevent qu'il est 
navrez moult durement, si lui laverent ses plaies et banderent bien. Et le 
duc fist copper la teste au chevalier qui avoit occis le chevalier en traïson. 
Et quant Lancelot fu bien gueris, il monterent sur leurs chevaulx entre 
lui et ses compaignons, et commanderent le duc a Dieu, et se mistrent au 
chemin. Et tant chevauchierent par leurs journees sans aventure trouver 
qui a ramentovoir face en compte que il vindrent a Kamalot, la ou il 
trouverent le roy Artus a grant compaignie de barons et de chevaliers qui 
leur firent grant joie el grant feste. El quant il orent sceû que entre 
Lancelot et monseignor Tristan avoit eû si grant bataille a Audebourc, si 
en font tous la greigneur [merveille] du monde, encore avoient il oy dire 
que Lancelot n'en avoit pas eû le meilleur de la bataille. Et quant la royne 
Genievre ot sceû l'affaire, elle en ot dueil dessus tous les autres. Pour ce 
se taist ores li contes a parler de madame la royne Genievre.</hi> 
<pb n="268"/>
<hi rend="italic">Comment Lancelot et ses freres s'a<add>r</add>merent et alerent en la forest de 
la Joieuse Garde pour occirre Tristan. 
En ceste partie dist li contes que quant madame la royne 
Genievre ot sceû comment entre Tristan et Lancelot avoit eû si grant 
bataille a Audebourc, et comment Lancelot eû ot la pieur partie, elle en 
ot si grant dueil que a bien pou que elle n'en mourut. Elle ne puet plus 
reposer, ains mande Lancelot qu'il aille parler a lui. Et quant le varlet  
qui la royne ot enchargié la besoigne et dist a Lancelot qu'il alast parler 
a la royne, il n'y fait autre delaiement, ains prent Blioberis, et s'en vont 
la chambre a la royne, et la saluent moult humblement. Et la royne 
leur rent leur salut bien et courtoisement, et les fet seoir sus une couche 
devant lui. Et puis ne demoura mie gramment que la royne leur parla 
en tel maniere: «Sire, comment est ce verité que Tristan a esté contre vous 
en bataille mortel a Audebourc?». 
«Dame, sachiez de voir», fet Lancelot, «qu'il est tout ainsi 
comme il vous est compté». «Et comment», dist elle, «est ce la grant 
amistié et la grant amour que vous n'avez tous jours moustré, puis qu'il vint 
ou royaumes de Ugres?». «Dame», fet il, «ainsiva, car grant hay5ne m'a 
moustree a cestui point!». «Sire», fet elle, «ce n'est mie bien ne bel, et 
quant il est ainsi nostre ennemi, je vouldroie que il fust destruit du tout. 
Il demeure en la Joyeuse Garde, et maine grant bobant, el fet grans 
chevaleries par la contree, dont il ne m'est pas bel». «Dame», fet 
Lancelot, «sachiez que puis qu'il est devenus notre ennemi et la hay5ne est 
venue par devers lui, je ne cuit que il s'en loe gramment au derrenier, et 
de ce oirés vous nouvelles prochainement». Atant ne demeurent plus 
Lancelot ne Blioberis, ains pristrent congié a la roy5ne, et s'en vindrent a 
leur hostel. 
Et quant il furent venus, il trouverent Boort et Hettor. Et Lancelot 
les maine en sa chambre, et s'assistrent tous <num>.IIII.</num> sus une couche. Et 
quant il orent la une grant piece esté, Lancelot parole et leur dist: «Beaux 
freres et cousins, vous savez bien comment tous ceulx de nostre lignage</hi> &gt; 
 avon toz jorz servis et henorés <abbr>m.</abbr> Tristan de tot notre pooir. Or 
avés veû comant il a mostrés grant haïne ver noz, car voz veïstes qu'il 
entré en chanp contre moi, et de tiel choçes come de battaille mortiaus. 
Et ce est bien une chouçe qu'il nos mostre qu'il noz het mortiausmant.  
Et por ce voz met je devant que noz en faichonz ce que lui convient». 
Et atant se taist, qu'il ne dit plus. 
Aprés ce ne demore gramant que <abbr>m.</abbr> Beord paroule, et dit en 
tel mainieres: «Monseingnor», fet il, «je voi tot certainemant que <abbr>m.</abbr> 
Tristan voudroit la destrusion de nostre lingnajes. Et quant il ce velt, 
et la coupe est venue de sa partie, je voz loy que noz le mettons a mort. 
Et ne que <abbr>m.</abbr> Tristan, qui est ore un seul chevalier, mais je ne connois 
nul si haut omes eu monde que contre nostre lingnee en preïstes haïne 
que au dereain s'en peûst loer gramant. Et por ce vos en dirai ce que 
je vuoill que nos en faichonz: je sai qu'il est a la Joioçe Garde en la 
conpangnie de messire Palamidés et de <abbr>m.</abbr> Brunor li Noir, et de Dynadan 
son freres. Et vont tous jors en bois en chacie. Et por ce qu'il sunt 
quatre, vuoill je que noz hi alonz quatre de nos tuit ensi con nos somes 
[ici, et] que au maitin preno<add>n</add>s armes deviçeemant, si que nul en peûst 
connoistre, et nos mettonz au cheminz, et nos alons tot droit a la Joioçe 
Garde et enluech le poron truever. Et a cui Dex [voudra <del>don</del>ner  
le onor, si l'ait; et ce est tot ce qe je vos en loy et conseill». Atant se taist 
qu'il ne dit plus. Aprés ce, mesire Hestor de Marés et <abbr>m.</abbr> Blioberis 
distrent bien que s'acordent a tot ce que <abbr>m.</abbr> Beord avoit dit, et qu'il volent 
bien que <abbr>m.</abbr> Tristan soit mis a mort, et <abbr>m.</abbr> Lancelot i s'acorde bien. Et 
distrent qu'il inovrent l'endemain. Et a ce furent acordés tuit li quatre 
freres et cousin: de mettre a mort <abbr>m.</abbr> Tristan de Leonois de couses dont 
il n'estoit coupables. 
Et a l'endemain bien pour maitin se lievent tuit li quatre freres, et 
pristrent armes deviçeemant. Et montrent en lour chevaus, et se 
mistrent au cheminz sanz nul escuier ne nulle autre conpangnie, si 
priveement que ne fu seû de nul la ou il fussent alés. Et quant il furent 
mis au chemins, il chevauchent tant par lour jornés sanz aventure trover 
que a mentovoir face en contes qu'il furent venus en une foreste qui 
estoit pres a la Joioçe Garde. Et enluech demorent et atendoient que 
<abbr>m.</abbr> Tristan hi venist, ou aucuns hautres. 
Atant es vos venir deus chevalier de la Joioçe Garde, armez de 
toutes armes, et s'en aloient tot droitemant au chastelz. Et quant il 
furent venus jusque a eus, il li saluent, et cil lour rendent le salus bien 
et cortoisemant, et li demandent [s'il] sunt de la Joioçe Garde, et se <abbr>m.</abbr> 
Tristan est dedenz le chastel. «Sire», font cil, «voiremant somes nos 
<pb n="269"/>
de la Joioçe [Garde, et encore vos dions] que <abbr>m.</abbr> [Tristan est dedenz le 
chastel. Et quant] li quatre  freres ont oï qu'il sunt de la Joioçe 
Garde, atant se met avant <abbr>m.</abbr> Beord et <abbr>m.</abbr> Hestor, et lour distrent: 
«Seingnor chevalier, deffendés vos, car a la jostes estes venus tot 
maintenant! ». Et quant ceaus virent que ceaus l'apelloient de jostes, 
et voient qu'il ne la puent refuser, il ne font nulle deleance, ainz se 
esloingnent les uns da les autres, il baissen les glaivies, et hurtent li 
chevals de sporonz, et vient les uns ver les autres mout hardiemant, et 
se trefierent sour l'escus de toute lour force. Li chevaliers de la Joioçe 
Garde bliçent lour glaivies, et <abbr>m.</abbr> Hestor et <abbr>m.</abbr> Beord, que mout estoient 
preudomes et puissant, fierent eaus si roidemant qu'il le portrent a la 
terre mout fellenessemant, et s'en vont outre parfomir son poindre. Et 
quant il virent qu'il les ont ensi abatus, il desmontrent tot maintenant de 
lour chevaus, et mistrent main a l'espee, et se gettent l'escus devant, et 
s'en vont ver li deus chevaliers que ja s'estoient relevés vistemant, et 
avoient ausi mis main a l'espee, et s'avoient gettés l'escus devant. 
Que vos en diroie? Il comencent la mellee dure et aspre et 
fellenesse, mes sachiez de voir qu'il ne demore gramant que <abbr>m.</abbr> Beord 
et <abbr>m.</abbr> Hestor les ont tiel atornés que c'il ne puent plus en avant ne plus 
souffrir. Ainz convient que c'il volent  sauver lour vie, qu'il se 
tienent pour houtrés, et ensi le font. Et quant il se sunt tenus pour 
outrés, il lour tollirent l'escuz et l'ieume et l'espee et li chevaus, et 
distrent caus: «Seingnor, noz vos faichonz ceste onte et cest desnor par 
despit de <abbr>m.</abbr> Tristan, et li ditez, se il velt vengier votre honte, qu'il nos 
trovera ici a tel conpangnie con vos poés veoir». Et atant li lairent aler. 
Quant cil se virent delivrés en tel mainieres, il se mistrent a la voie, 
tot ensi a pié con il estolent. Et alerent tant qu'il furerit venus a la Joioçe 
Garde, et s'en alent tot droitemant en la maistre forteressce, la ou il 
trovent &lt;Tristan et&gt; trois sez conpainz. 
Quant monseingnor Tristan li voit si malemant atornés, il li 
demande heramant que ce estoit: «Sire», font cil, «sachiez de voir que 
noz chevauchavames orendroit par la forest la hors. Atant eûmes 
treuvés quatre chevaliers, et noz distrent se noz fuissons de la Joioçe 
Garde, et noz respondimes que hoïl, et il noz desfierent maintenant, et 
comenchames jostes et mellee, et nos ont tel atornés, con voz poés veoir. 
Et puis noz distrent qe tot ce noz avont il fait par vottre despit. Et ancois 
vos mandent que se vos volés vengier ceste honte, que vos li troverois 
la horz en la foreste tuit et quatre, et en vos atendent». 
 Et quant <abbr>m.</abbr> Tristan entent ce, il n'a grant ire, et cuide tot 
maintenant que ce soit estés Breûz Sanz Pitié, car il estoit acostumés de 
venir en tel mainieres maintes fois. <abbr>M.</abbr> Tristan demande sez armes mout 
ireemant, et se fait harmer hastivemant. Et <abbr>m.</abbr> Palamidés, et li 
Chevalier a la Cotte Maltaliés et Dynadan distrent qu'il li firont 
conpangnie. 
«Seingneur», fait <abbr>m.</abbr> Tristan, «le fiz au roi Meliadus de 
Leonois ne velt conpangnie pour quatre chevaliers». Et quant il fu bien 
armez, il devalle dou paleis, et monte sour un bon chevaus, et se met a 
la voie grant alleûre pour aler celle part la ou li deus chevaliers li avoient 
mostrés. Et <abbr>m.</abbr> Palamidés et li Chevalier a la Cotte Maltaliés et Dynadan 
ne lairent por ce que <abbr>m.</abbr> Tristan avoit dit, ainz pristrent lour armez, et 
montrent en lour chevals hastiveniant, et se mistrent au cheminz aprés 
<abbr>m.</abbr> Tristan, et chevaucent tant qu'il ont atint <abbr>m.</abbr> Tristan, qui chevauchoit 
mout hastivement. «Sire», fet Dynadan, «cuidés vos fere ceste battaille 
a Breûz San Pitié sanz noz? Certes non, car nos le savon a si preudomes 
que trop dottavames de voz». <abbr>M.</abbr> Tristan ne respont a tot ce que 
Dynadan dit, car il estoit tant iriés qu'il ne entendoit a celui point a geu. 
Que vos en diroie? Il chevauchent tant qu'il furent venus en  
la foreste, la ou <abbr>m.</abbr> Lancelot et sez freres estoient. Et quant <abbr>m.</abbr> Lancelot 
li voit venir, il dit contre sez freres: «Seingnor», fet il, «veés venir <abbr>m.</abbr> 
Tristan et sez conpainz, qui sont bien des meillor chevalier dou monde. 
Et por ce, biaus freres, cestui ne sera geu ne tornoiemant, ainz sera bien 
mortiel battaille, dont je pri a chascuns qu'il pense de bien fere. Et voz 
veés qe noz somes quatre ausi con il sunt, et li connoisonz tuit a lour 
armes. Et por ce chascun se preingne a li suen, et je firai la partie 
comant je me prent tot primierement a <abbr>m.</abbr> Tristan, et <abbr>m.</abbr> Blioberis se 
preingne a <abbr>m.</abbr> Palamidés, et <abbr>m.</abbr> Hestor au Chevalier a la Cotte Maltailliés, 
et <abbr>m.</abbr> Beord a <abbr>m.</abbr> Dynadan». Et tuit dient que ce firont il bien. Et atant 
qu'il parloient entr'aus, es vos venir <abbr>m.</abbr> Tristan et sez conpangnonz. Et 
quant il furent a eus venus, <abbr>m.</abbr> Tristan ne le salue pas, ainz lour dit en 
tel mainieres: «Vassal», fet il, «vos avés fait grant honte a mes deus 
chevaliers, et me mandastes pour grant orgueill que vos le feïstes par 
mon despit. Et encore me mandastes car se je voloie vengier ma honte, 
<pb n="269"/>
que je vos troveroie ici. Et la Deu merci trevés voz ai, dont je vos firai 
achatter chieremant votre sorcuidanse!». «Vassal», ce dit <abbr>m.</abbr> Lancelot, 
«sachiés que voiremant le feïmes par votre despit, et ne somes venus ci 
por autre  chouse que par vos mettre a mort. Et vos en defendés, 
se voz poés, car nos vos desfions de la vie! ». 
Aprés ceste paroles ne font plus palment, ainz s'esloingnent 
li chevalier plus d'un arpant; il estoient en une mout belle praerie. Il 
ne font tant deleament, ains baissent le glaivies et hurten li chevaus de 
sporonz, et vient les uns vers les autres mout hardiement. <abbr>M.</abbr> Tristan 
et <abbr>m.</abbr> Lancelot venoient de si grant alleûre qu'il sembloit que la terre se 
deûst fondre desout eaus. Et quant il vienent au jondre des glaivies, il 
se trefierent sor l'escus de toute lour force, si qu'il font andeus les 
glaivies voler en pieces. Et aprés le bliçemant des glaivies, il se 
treûrterent d'escus et de cors si duremant ensemble qu'il se treporterent 
a la terre tiel atornés qu'il ne savoient c'il estoient mort ou vif, ainz 
demorent sour la terre en tel mainieres con se il fuissent [mors]. 
Et <abbr>m.</abbr> Palamidés li Paiens, li puisant chevalier, et <abbr>m.</abbr> Blioberis de 
Gaunes, cist deus sunt bien chevalier de granz valorz. Il vienent les 
glaivies baissiés, ausi fort con se la foudre li chachast. Il se trefierent 
sour l'escus de toute lour force, mes tiel fu l'aventure que <abbr>m.</abbr> Blioberis 
bliçe sa lance, et <abbr>m.</abbr> Palamidés fieri lui si roidemant qu'il le porte a la 
terre mout fellenessemant, mes tant li avint  bien qu'il ne fu 
enavrés. Et <abbr>m.</abbr> Palamidés s'en vait outre parfornir son poindre. 
Et le buen Chevalier a la Cotte Maltaliés et <abbr>m.</abbr> Hestor [de Marés 
cist ne sunt pas enfant], ainz sunt tot voiremant deus des meillor 
chevalier [dou mondel, ci propremant [des lances]. Que voz en diroie? 
Il [baissen les] glaivies, et mistrent chevaus a sporonz; li chevaus sont 
fort ci bien corrant, li chevalier que desus estoient sunt preus et 
poissant. Il venoient si grant alleûre qu'il senblent foudre et tempestes, 
et quant il vienent au jondre des glaivies, il se trefierent sour l'escus de 
toute lour force si roidemant qu'il font and<del>e</del>us les glaivies voler en 
pieces. Et aprés le bliçement se treûrterent d'escus et de cors si 
roidemant qu'il se treporterent a la terre tiel atornés qu'il ne sevent se 
il estoit nuit ou jorz, [ainz] giçoient a la terre tuit estordis. 
Et <abbr>m.</abbr> Beord et <abbr>m.</abbr> Dynadan, que au [dereain] mourent, cist 
mostrent qu'il ne sunt de rienz esbaïz ne espaontés, ains vienent les uns 
verz les autres au ferir de sporons si hardiement qu'il mostrent bien qu'il 
sunt de tiel affere acostumez. Il venoient de si grant aleûre qu'il 
semblent vent. Et quant il vienent au jondre des glaivies, il se 
trefierent sour l'escus de toute  lour force. <abbr>M.</abbr> Dynadan bliçe 
sez glaivies, et <abbr>m.</abbr> Beord fieri lui si roidemant qu'il le porte a la terre mout 
fellenessemant, et s'en vait outre parfornir son poindre. 
Ensint avindrent des jostes de tuit cist chevaliers con vos 
avés hoï. Li chevaliers que a la terre avoient estés abatus, il se lievent, 
et mistrent main a l'espee, et se gettent l'escus devant. Et <abbr>m.</abbr> Palamidés 
et <abbr>m.</abbr> Beord, que a chevaus estoient, quant il virent que lour conpangnons 
fasoient senblant de mellee, il ne volent pas demorer a chevaus, ainz 
desmontrent tot maintenant, et se mistrent l'escus devant, et drecent 
l'espee contremont. Et quant il furent tuit aparollliés de la mellee, il ne 
firent pas senblant qu'il soient esbaïs, nepourquant <abbr>m.</abbr> Tristan dit bien 
a soi meïsmes que cestui n'estoit mie Breûz Sanz Pitié, ainz dit bien qu'il 
ne truevé a piece mais que si duremant l'encontrast. Que vos en diroie? 
Li chevalier, quant il ont mis main a l'espee et furent bien aparoilliez, 
il ne firent nul deleament, ainz vait les uns ver les autres tot ensi con il 
avoient jostés, car il connoisoit chascu<add>n</add>s li suen. Et se tredonoient 
grandismes coux de lour espee trinchant, et comencent lour mellee mout 
dure et pesmes. Or puet l'en veoir doner et recevoir grandismes coux; 
 il ne se vont pas esparaingnant, ainz se vont bien mostrant qu'il 
sunt mortiel enemis. Et <abbr>m.</abbr> Tristan, que grant haïne avoit sour <abbr>m.</abbr> 
Lancelot, cu'il ne connoisoit mie, li cort sus mout ireemant. Et <abbr>m.</abbr> 
Lancelot, que bien connoisoit <abbr>m.</abbr> Tristan, et que le heoit de mortiel 
haïne, cort ausi sour lui mout fieremant. Cist deus chevaliers mostrent 
bien qu'il sunt mortiel enemis, car il se tredonoient grandismes cous 
sovent et menus. Il se despiecent li escus et desmaillient les auberz, 
il se font sovent foiz sentir lour espee en lour charz nue. Il ont male 
merci les uns de les autres, et qui aûsse regardés l'affer d'andeus, 
seûrement peûst dir qu'il sont li meillor chevalier dou monde. 
Et <abbr>m.</abbr> Palamidés et <abbr>m.</abbr> Blioberis, que ensenble se conbattoient a 
mellee des brand, il mostrent bien que voiremant sunt il chevalier 
poissant, et mout maintienent lour affere asprement. Et tout soit <abbr>m.</abbr> 
Palamidés un des meillor chevalier dou monde, si a il a fere a tiel homes 
que bien li dora assez a ffere, si qu'il ne puet grament gabber les uns les 
<pb n="270"/>
autres, ainz a tant a ffere chascuns, que bien se tienent a engonbrés. 
Et <abbr>m.</abbr> Hestor de Marés et li buen Chevalier a la Cotte Maltaliés, que 
a la beiçonge estoient bech a bech, il mostrent bien qu'il sunt acostumés 
de tiel afferre. Il se tredonoient grandismes coux, il la font de tel  
mainieres que ce estoit una pitié a veoir. Il sunt mout pre<add>u</add>domes 
et poissant, il sunt hardis come lyonz, et qui lour affere eûsse regardés 
hardiemant li peûst tenir a preudomes. 
Et Dynadan et <abbr>m.</abbr> Beord, que ensemble font la mellee, cist ne sunt 
pas da blasmer, ainz sunt chevalier preuz et poissant. Et sachiez de 
voir que Dynadan s'esprove si bien qu'il se mantient mout hautemant a 
cestui point, car tot soit <abbr>m.</abbr> Beord un des meillor chevalier dou monde, 
si li done tant a fere Dynadan que nul ne aûsse conneûs li quel eûsse le 
meillor de la battaille; mout sont andeus preudomes et poissant. 
Ensint se mantienent tuit cist chevaliers as brand con voz 
avés hoï. Et mout mantienent lour mellee dure te pesmes et cruelz, si 
se desmaillent les auberz et despiecent li escuz, et maumenent li heume 
en tel mainieres que bien monstrent que bone sunt l'espee, et que ne sunt 
pas estez osieuse. Il ont atornés lour armes, que bone et fermes estoient 
au comencemant, que pou vaudront au departir. 
Et que voz aleroie disant? Sachiez que la battaille estoit si dure et 
cruels et fellenesse qu'il n'estoit si dur cuer que li veïsse que pitié ne 
n'aûsse. Et sachiez sanz nulle  faille que [en <add>ce</add>lle place se conbattoient 
a celui point la flor de [toz] li chevalier dou monde que a celui point 
fussent en terre,  ne onques mais ne fu veûe une si dure battaille 
con celle estoit de si pou de jenz. Et <abbr>m.</abbr> Lancelot et sez frerez, que bien 
connoisent ceaus a cui il se conbattoient, dient entr'aux qu'il volent 
avant morir qu'il ne vennissent au desus de ceste battaille, et proprement 
de mettre a mort <abbr>m.</abbr> Tristan. Et <abbr>m.</abbr> Lancelot, que a <abbr>m.</abbr> Tristan se 
conbattoit, dit bien contre son cuer que tot ait il a ffere au meillor 
chevalier dou monde, si convient qu'il moine sa battaille a outrance, et 
vait l'aventure comant il pora aler. Et quant monseingnor Tristan ha 
bien esprovés le grant pooir de <abbr>m.</abbr> Lancelot, il en devient tot esbaïs, il 
dit a soi meïsmes: «Par foy! Cestui ne est pas Breûz Sanz Pitié, mais puis 
bien dir seûremant qu'il est li plus poissant chevalier a cui je me 
conbattisse a jor de ma vie. Et mauveisemant estoit deceûs quant je 
quidoie que ce fust Breûz Sanz Pitié, et si voiremant m'aït Dex comant 
je ne puis quidier qu'il soit. Mais aille comant il pora aler, et soit quel 
que il veaut, si vuoill je mener a ffin l'afer, car je voi tot apertemant qu'il 
est mo<add>n</add> nemis mortel». Ensit disoient <abbr>m.</abbr> Tristan et <abbr>m.</abbr> Lancelot 
con je voz ai contés. 
Et aprés le pensement, il cort les un sour les autres ausi hardiement 
con c'il fuissent lyonz ou leoparz. Et male merci ha les un de les autres, 
et male [amis] sunt hore a cestui point. Et mout est fellenesse chouse 
a regarder lor afere, car sachiés tot voiremant que la mellee estoit si 
paroille, et l'affer si ygal,  car qui aûsse bien jugiés a droit, ne 
seûssent li quelz eûssent l'avantajes de cestui fait. Mout se mantienent 
hautemant les une partie et les autres; cist ne sunt pas enfant, mais sunt 
bien tielz que assez hi veaut avoir coux donés et receû que nulle de le 
partie fussent menés a outrance. Que vos en diroie? Tuit mantenoient 
l'afer de tel mainieres con voz avez hoï, et chascun s'esforce houtre pooir 
de mantenoir le onor de soi, et chascuns ameroit mielz morir que estre 
hunis a cestui point. 
Et quant la battaille estoit de tel mainiere con vos avez hoï, 
et que tant avoient a ffere que ne puent gramant en avant - ne nul d'eaus 
ne se volent trere ensus de les autres par recovrer aleyne et force, tant 
baoit les uns les autres mener a outrance -, et li escuier de <abbr>m.</abbr> Tristan, 
que enluech estoient, qui voient l'afer qui aloit si mauveisemant, il ont 
grant doutte et grant peor de lour sengneur. Il ne font nulle demorance, 
ainz s'en vont a gran co<del>ut</del>ie de sporonz tot droitemant a la Joioçe 
Garde, et desmontrent en la maistre forteresse, et s'en vont a un 
chevalier, que sire estoit dou chastel, car <abbr>m.</abbr> Lancelot le l'avoit bailliés 
en garde, et mout grant bien voloit a <abbr>m.</abbr> Lancelot et a tout ceaus de celui 
lingnajes. Et <abbr>m.</abbr> Tristan voloit il ancois grant bien pour le amors de 
<abbr>m.</abbr> Lancelot, qui priés ne l'avoit. Li escuier, quant il furent devant lui, 
il li  distrent: «Sire, sachiez de voir que <abbr>m.</abbr> Tristan et sez 
conpangnons se conbattent la horz as chevalier herrant, et sunt a tiel 
meschief que je vos di tot voiremant que, c'il ne sunt seucorrus 
prochainemant, qu'il sunt tuit mors, et lour enemis ausint, car nos voz 
doinz tot voiremant qu'elle est la plus cruel battaille et fellenesse que 
fust jamés veûe». 
Et quant Golistan entent ceste novelle, il ne fait nulle demorance, 
ainz prent ses armes, et avech lui bien doçe chevaliers, et montrent en  
<pb n="270"/>
lour chevaus. Et chevauchent tant qu'il furent venus en la place ou la  
battaille estoit. Et quant mesire Lancelot et sez freres li veïrent venir 
ensint, il ont doutte qu'il ne se meïssent en aïde de <abbr>m.</abbr> Tristan. Mes tot 
maintenant que <abbr>m.</abbr> Golistan et sez conpangnonz furent venus en la place 
la ou la battaille estoit, et il le trueve tel atornés qu'il ne puent gramant 
en avant, il n'a grant pitié, et se voloit mettre entr'aus. Mes tel fu 
l'aventure qui se avint a <abbr>m.</abbr> Hestor, si le connuit tantost a sa contenanse, 
car sachiés de voir que <abbr>m.</abbr> Golistan et <abbr>m.</abbr> Hestor estoient li greingnor 
conpainz et amis dou monde, car il estoient noris d'enfans ensenble, et 
por ce le connuit tantost q'il le vit. «Et comant», fait Golistan, «biaus 
doux amis, ne est voz <abbr>m.</abbr> Hestor?». «Voiremant sui je!» fait il. «Et 
coment, biaus sire, vos conbattés vos a <abbr>m.</abbr> Tristan, qui est ensi amis de 
<abbr>m.</abbr> Lancelot votre freres? Car sachiez tot voiremant que quant  
il le savra, qu'il n'en vos en savra nul gré». 
«Sire Golistan», fet <abbr>m.</abbr> Hestor, «veez la monseingnor mon 
freres que se conbat a <abbr>m.</abbr> Tristan, et voz pri que voz noz laissiés mener 
notre battaille a ffin, et que vos ne voz entremettés de noiant!». 
Quant <abbr>m.</abbr> Golistan entent ce, il n'a si grant ire car pou qu'il ne rage 
de duel. Il ne fait nul deleament, ainz esmonte tot maintenant, et s'en 
vait tantost, et se met entre <abbr>m.</abbr> Lancelot et <abbr>m.</abbr> Tristan, et lour dit: «Sire, 
arestés voz, et gardés que ne i ait plus coux donés, car ce est mout 
mauveise chouçe! Comant, biaus seingnor, ne voz conneûs voz? Ha, <abbr>m.</abbr> 
Tristan, que est ce que voz faites? Car sachiez que voz vos conbattés a 
<abbr>m.</abbr> Lancelot, vottre chier amis, qui tant vos a serviz et henorés toz jors! ». 
Et quant <abbr>m.</abbr> Tristan entent que ce estoit <abbr>m.</abbr> Lancelot a cu'il se 
conbat, il a si grant ire qu'il voudroit estre mort. Il gette tot maintenant 
tant d'escus con il avoit a la terre, et cort a <abbr>m.</abbr> Lancelot par lui acoller. 
Mais il ne puet, car <abbr>m.</abbr> Lancelot ne le souffre mie, ainz le jenquist. Et 
<abbr>m.</abbr> Tristan s'enjenoille, et li rent sez espee, et li dit: «Sire, prenés mon 
espee, carje me teingn pour houtrés; car je sui Tristan, li votre chevalier 
et chier amis!». «Sire Tristan, sire Tristan!», fet <abbr>m.</abbr> Lancelot, 
«maveisemant le me mostraste avant ier devant le duc de Audeburc, 
quant vos entrastes en chanp contre moi en battaille mortiaus pour 
contredire la mort d'un chevalier de mon lingnajes!». «Hay5, sire», fait 
<abbr>m.</abbr> Tristan, «sachiez tot voiremant que je ne fui mie celui que se conbati 
a voz a Audeburc! Et ja Dex ne me laist tant vivre que je me conbat 
a vos a mon saichant! ». «Et comant, sire, ne fust vos celui que a moi 
se conbati?» fait <abbr>m.</abbr> Lancelot, «car je connuit tot  apertemant 
vottre armes! ». «Sire», fait <abbr>m.</abbr> Tristan, «sachiez que de ce vos firai je 
certain tot maintenant, et vos dirai l'achaions de celle armes. Et ancois 
vos nomerai le nom dou chevalier que a vos se conbati, por ce qe je sai 
qu'il est votre amis et votre conpains, et por ce qu'il n'estoit coupables 
de celle battaille, ainz le fait pour defendre son freres. Et sachiez de 
voir qu'il fu <abbr>m.</abbr> Brunoir le Noir, que ci est, qui est votre conpainz et vottre 
amis; et je li prestissiés mez armes, dont vos quidiés que je fust estés! ». 
Lors li comance a conter comant il vint en la conpangnie dou chevalier, 
et pour quel achaionz, et li conte tot l'afer comant avoit estés, si que 
Lancelot connuit tot apertement que <abbr>m.</abbr> Tristan dit verités. 
Et quant <abbr>m.</abbr> Lancelot voit que <abbr>m.</abbr> Tristan n'estoit coupables de celle 
battaille, et voit la grant debonarités de <abbr>m.</abbr> Tristan, il ne demore plus, 
ainz gette tot maintenant l'escus, et s'ajenoille ausint. Et rent sez espee 
a <abbr>m.</abbr> Tristan, et li dit: «Sire, prenés mon espee, car je sui li houtrés, et 
ne vos, et vos cri merci de ce que je me sui conbatus a vos, et de ce que 
je avoie mal pensament a vos. Car de ce estoie je bien forsenee, quant 
je quidoie que li vottre cors feïstes nulle faille». Que vos en diroie? 
Mout offre les uns a les autres le henor de la battaille, mais &lt;nul&gt; ne la 
velt prendre. Il se lievent lour heume, et s'acollent et baisent assés, et 
se font la greingnor joie dou monde. Et quant les autres chevaliers 
virent que <abbr>m.</abbr> Tristan et <abbr>m.</abbr> Lancelot se sunt entrecordés, et qu'il font joie 
et feste, et ensi se sunt tornés en pou d'ore de grant nimistié a grant 
amistié; et ensi set fere notre Sire Deu, qui est plein de tote beneûrté. 
Et quant  il se sunt conjoié une piece, <abbr>m.</abbr> Tristan lour dit: 
«Seingnor, or dou monter et de l'aler en chastel, la ou nos noz repouseron, 
car travailliés somes hui duremant». Et <abbr>M.</abbr> Lancelot, et toz lez autres, 
distrent qu'il le volent voluntierz. Atant montrent en lour chevaus, et 
se mistrent au chemins, et chevauchent tant qu'il furent venus a la 
Joioçe Garde, et desmontrent en la maistre forteresse. Et vallet li 
desarment heramant, et auques de bleceûres que aucun avoit, lavent et 
bendent bien. Et quant il se furent desarmés, il s'afiblent riche 
mantiaus, il s'en vont tuit ensemble en une chanbre la ou madame la 
reyne Yçelt estoit. 
Et quant <abbr>m.</abbr> Lancelot et sez freres la virent, il la saluent mout 
<pb n="271"/>
 hunblemant. Et la reïne lour rent le salus bien et cortoisemant, ensi con 
saige dame q'elle estoit. Et li fait asetter sour une coucie de samit 
devant li, et parlent de maintes chouçes, et se desduient entr'aux de la 
jornee d'ui. Et quant il furent tant demorés que soir estoit venus, et le 
mengier estoit aparoilliés et les tables estoient mises, atant comande <abbr>m.</abbr> 
Tristan que l'aigue soit donés, et s'asient a les tables. Et <abbr>m.</abbr> Tristan fist 
tant par le amors de <abbr>m.</abbr> Lancelot qu'il fist mengier la reïne Yçelt a celle 
table, et propremant dejoste <abbr>m.</abbr> Lancelot. Et menuient et boivent 
aaiçemant. Et <abbr>m.</abbr> Tristan, qui veoit Dynadan que tot le vi<add>ç</add>aje avoit 
enflés, et voit qu'il ne menuioit se petit non, il dit a soi meïsmes qu'il dira 
aucune chouçe a Dynadan por veoir ce qu'il voudra respondre, car il le 
savoit a meillor chevalier dou monde. Et por ce li dit il: « Sire Dynadan, 
por qoi menuiés  vos si pou? Par foy! Vos dovés bien mengier a 
plantee, car je di tot voirement que se li votre cors seulemant ne fust - 
car nos avés valus et mantenus -, je di tot voiremant que <abbr>m.</abbr> Lancelot et 
sez freres noz avront maintes fois mis a la voie. Et beneoit soit Dex que 
vos fist estre e<add>n</add> nostre conpangnie! ». Et quant Dynadan entent ce 
que monseingnor Tristan li dit, il n'est tot courruciés, et respont: «Sire 
Tristan», fet il, «vos voz quidiés trover Breûz San Pitié, et ancois noz 
diestes que li fiz au roi Meliadus de Leonois ne voloit conpangnie por 
quatre chevaliers! Mes bone aventures dont Dex au fiz au roi Band de 
Benuic, car bien vos ha hui tenus en frain, et que voz fist tant que li 
seucors vos estoit mestiers par le cors d'un seul chevalier, ne que pour 
quatre». «Sire Dynadan»,fait <abbr>m.</abbr> Palamidés, «je di bien que voiremant 
estes sajes chevalier, et sajemant feïstes quant vos envoiastes quere 
Golistan qui vos venist seucorre, car autremant je veoie que votre affere 
seroit alés, et a moi meïsmes estoit si grant heiçons». «Sire Palamidés», 
fait Dynadan, «bone aventures doint Dex a <abbr>m.</abbr> Blioberis, que bien vos 
a tenus amaistré, et bien vos a mostrés de sa bontés, si que je croi que 
un autre fois vos en savrez miaus garder». De ceste paroule que 
Dynadan dit, s'en rit mout madame la reïne Yçelt, et tous les autres que 
enluech estoient. Et mout se seulacent et desduient ensenble de 
maintes chouses. Et tuit li plusor dient sour <abbr>m.</abbr> Dynadan, mais il s'en 
savoit bien defendre, et parloit mout hautement. Et quant il ont 
mengiés, et les tablez furent hostés, il se lievent. Et quant il fu ore de 
coucier, li vallet li coucierent par le comandemant  la reïne mout 
hautemant et henorablemant. Et se dormirent jusque a l'endemain, 
qu'il se lievent et alent hoïr la messe. 
Que vos aleroie disant? Sachiez que <abbr>m.</abbr> Lancelot et sez freres 
demorent bien un mois en la Joioçe Garde a grant joie et a grant seulas, 
et toz jorz aloient &lt;en bois&gt; en chacie, et avoient totes les bone aventures 
dou monde. Et quant il i furent tant demorés con voz avés hoï, et <abbr>m.</abbr> 
Lancelot dit qu'il velt aler a Kamaaloth. Et <abbr>m.</abbr> Tristan et ses 
conpangnons distrent qu'il li firont conpangnie, et qu'il vuelent venir 
veoir li roi Artus, et il lour dit qu'il le veaut voluntierz. 
Atant se aparoillent, et a l'endemain bien pour maitin se 
lievent, el alent oïr le servise nostre Sire. Et puis pristrent lour armes, 
et montrent en lour chevaus, et acomandent madame la reïne Yçelt a 
Deu, et se mistrent au cheminz. Et chevauchent tant par lor jornés sanz 
aventure treuver que a mentovoir face en contes, qu'il furent venus a 
Kamaaloth. Et desmontrent e<add>n</add>mi la cori, et montrent en la maistre 
sale, la ou il treuvent li roi Artus a grant conpangnie de barons et de 
chevaliers. Il saluent li roi, et tuit lez autrez qui enluech estoient. Et 
quant li roi et touz les autres ont connetis que [ce] estoit <abbr>m.</abbr> Tristan, et 
<abbr>m.</abbr> Lancelot et <abbr>m.</abbr> Palamidés et li buen Chevalier a la Cotte Maltaliés, 
et touz lez autres lour conpangnons, il lour rendent le salus bien &lt;et&gt; 
cortoisement, et lour font grant joie et grant feste. Et li roi comande que 
le l'en lour donent riche mantiaus por eaus afibler, et il firent tantost son 
comandemant. Que voz en diroie? L'ore estoit de mengier,  et les 
tables estoient mises. Atant fu donés l'aigue, et s'asient a les tables, et 
menuient et boivent aaiçement. Et quant il ont mengiés et les tables furent 
ostés, et li roi lour demande qeles aventures li avoit ensi aportés ensemble. 
Et <abbr>m.</abbr> Dynadan, que mout estoit buen parleor, parole atant, et dit: 
«Mon seingnor, sachiés que <abbr>m.</abbr> Tristan et <abbr>m.</abbr> Palamidés et mon freres 
que ci est et je, ne prenavames garde de voz. Mes huimés connoissonz 
votre voluntés, si noz savron miaus garder de vos». Li roi, quant il 
entent Dynadan, il comance a sorire, et dit: «Dynadan, se Dex vos doint 
bone aventures, dites moi comant il voz convient garder de moi». 
«Sire», fet il, «ce vos conterai je tot maintenant. Il est voir que <abbr>m.</abbr> 
Tristan et noz trois eravames a la Joioçe Garde, et noz desduivames en 
bois en chacie tot jorz, et avavames toz les bien dou monde. Et voz 
envoiastes les homes de votre hostel par noz mettre a mort!». Et li roi 
li dit en riant: «Et li quelz mes homes voz volent ocire?». «Certes» fait  
<pb n="271"/>
Dynadan, «ce furent cist quatre que ci sunt: ce fu <abbr>m.</abbr> Lancelot et <abbr>m.</abbr> 
Blioberis, et <abbr>m.</abbr> Beord et <abbr>m.</abbr> Hestor, cist quatre nos asaldrent mout 
mortielmant! ». Lorz li comence a conter tot l'afer de chief en chief, et 
la dure mellee et aspre que firent entr'aux. Et tot l'affer li conte qu'il 
ne i faille rienz, et l'achaionz por qoi il se conbattoient. Et encore li 
cointe l'affer de la battaille de Audeburc: comant <abbr>m.</abbr> Tristan ne avoit fait 
celle battaille, ainz la fist <abbr>m.</abbr> Brunor li Noir. Et quant il ot contés toz 
l'affer bien et sajemant con celui que bien le savoit faire, il se taist qu'il 
ne dit plus. Et  quant &lt;li roi&gt; Artus et toz les autres que enluech 
estoient ont entandus ce que Dynadan avoit dit et contés, il en font tuit 
joie et feste, et mout se seulacent ensenble de ceste novelles qu'il 
avoient hoï dire a Dynadan. Et quant il voient que <abbr>m.</abbr> Lancelot et <abbr>m.</abbr> 
Tristan sont devenus buen amis, et ont seû comant il ne avoient conbatus 
ensemble a Audeburc, de ce ont tuit grant joie, et mout se fait par tuit 
grant feste de cist <num>.VIII.</num> preudomes qui sunt venus a cort. 
Mes atant laisse li contes a paller de ciste matire, et pallera li 
ma<add>is</add>tre d'une mout bielle et riche aventure qui avint en celui tenz en 
la cort dou roi Artus, ensi con vos porés oïr en avant. 
Ci devise la bataille que fu entre <abbr>m.</abbr> Percevalz li Gallois et Argondrés. 
Ci endroit dit li contes qe messire li roi Artus estoit a 
Kamaaloth a grant conpangnie de baronz et de chevaliers. Atant hi vint 
une dame sour un palefrois, que mout senbloit qu'elle eûsse ire et 
deulor. Et avoit devant li une charrette atornés mout richement, que 
deus palefrois menoient, et estoit la charrette toute coverte de dras de 
Soie. Et dedenz la charrette avoit un chevalier ocis de noviaus, et giçoit 
en un mout riche lit, et li chevalier senbloit bien que fust estés chevalier 
de grant  valorz. La dame, tantost qu'elle fu venue devant li 
paleis, elle desmonte de son palefrois, et quatre vallet, que estoient 
avech li, desmontrent ausint, et montrent le degré dou paleis, et s'en 
alent en la maistre sale, la ou li roi Artus estoit a si grant conpangnie con 
je vos ai contés. Et quant la dame fu devant li roi venue, elle s'enjenoille 
maintenant, mais li roi ne le soufre mie qu'elle fust a jenoilz, ainz la fait 
drecier en estant tantost, et li dit qu'elle die ce que li plet. 
La jenz i estoit mout grant, car il voloient hoïr ce que la dame voudra 
dire. Et quant la dame fu en estant, elle dit: «Monseingnor roi, toutes 
les genz de ceste seicle voz tienent au plus preudomes dou monde, et toz 
jorz consiliez tuit celz que mestier n'ont. Et toz lez monde vos 
tesmoingne que mantenés miaus droiture que tuit les autres rois et 
baronz qui vivent en terre. Et por ce sui je venue a voz, que deûssiés 
mettre conseill en si desconsiliés feme con je sui. Et si voz vuoill fere 
savoir tot mon afer, et puis voz demanderai je ce que je ai mestieri. Or 
sachiez que je fui fille a un riche quenz dou roiames de Norgalles, et ma 
mere fu seuror dou roi Bandemagus de Gores. Et quant mon pere se 
coucie en lit mortiaux, et il veoit qu'il ne pooit eschanper, et il ne avoit 
plus fiz de moi, et je estoie bien d'ages de doçe anz, et mon pere dit qu'il 
me voloit doner baronz avant qu'il se trepassastes dou seicle. Si ot 
conseil a sez homes, et cil li loent qu'il me deûsse  doner a un 
chevalier dou païs, que mout estoit preudomes, que avoit nom Namant 
de Lin. Et mon pere, tot ensi con sez homes li loent, le fist il, q'il me 
done a baron celui Namant, dont je me tenoie a bien paiés, car je di tot 
voiremant qu'il estoit homes de grant valor. Or avint que quant mon 
pere fu desviés, mon baron tient toute la terre mon pere bien quatre anz 
quitemant. A chief de quatre anz vindrent trois mois cousin, que li un 
fu Meliagant, le fiz au roi Bandemagus de Gores, li autre fu Argondré<del>s</del> 
li Roz, li tierz Elis, qe frerez charnaus estoit de celui Argondrés: cist trois 
chevaliers sunt mes cousinz. Il vindrent a mon baron, et li distrent qu'il 
ne volent qu'il aûsse toute la terre qu'il tenoit por moi, et que de mon pere 
fu, ainz li volent lever l'une moitié. Et li distrent qu'il n'estoit homes 
qu'il deûst avoir tant de terre con il avoit. Et mon baron, que tel 
chevalier estoit que poy n'avolt de meillor en tot li roiames de Norgalles, 
quant il ont entandus ce que mon cousinz li dient, le tient a grant 
desdaingne, et lour dit qu'il estoit [meillor homez] de tenir terre qu'il 
n'estoient. [Et atant] montrent en grant [paroules et en grant] haïne, 
dont li trois mes cousinz [coururent] sus mon baron, et l'ocistrent tot 
maintenant, car il estoient trois, et mon baron ne i se truevé [mes que] 
il seul a celui point. Et quant il ont ocis mon baron, il pristrent toute 
ma terre, et la tienent ensi con il ne doivent. Et quant je vi [cest maveis] 
fait, je li apellai devant li rois de Norgalles de ce qu'il ont ocis mon  
 baron desloiaument, et de ce qu'il tienent ma terre ensi con il ne 
doivent, et a ce prover me fu donés de respit <num>.XL.</num> jorz. Et je dit contre 
mon cuer que je ne pooie trover meillor conseill de cestui fait que en 
votre cort. Et encore dist a moi meïsmes, por coi je fusse miaux creûe 
<pb n="272"/>
de ma beiçonge, que aporteroie le cors mon baron a votre cort. Et la 
Deu merci je sui venue devant vos, et ai amenés sour celle charrette la 
aval le cors mon baron, car je l'ai ensi atornés q'il ne en vient nul mal 
odor. Or vos ai dit ma beiçonge, et sachiez que, tot ensi con je voz ai 
contés, est il veritez, dont je vos pri et en merci come a mon seingnor que 
vos mettés conseill e<add>n</add> mon afer, et que voz me bailliés un chevalier 
que por ma querelle entre en chanp, et que face ma battaille. Et ce est 
ce que je vos demant el que je vos en merci qe vos me fachois». Atant 
se taist la dame que ne dit plus. 
Et quant li roi Artus et toz les autres rois et barons et dames 
et damoiselles qui enluech estoient, ont entandus la dame que si 
pietusemant ot dit sa beiçonge, il n'ont tuit grant pitié, et li plusor 
lermoient des iaux. Et atant respont li roi, et dit: «Dame, de votre 
mecianse me poise duremant, et a votre beiçonge [achever] vos dorai 
quelque chevalier que vos [demanderés, car] je voi que vottre [querelle 
est] si loiaux et droite que [tous li chevalier] dou monde [i se deûrent 
mettre».] «Mon seingnor», [fet la dame, «je ne demanderai] chevalier 
que [ci soit] jusque atant qué je voie se il en a en votre hostel chevalier 
que sor  soi prenne debonairemant ma querelle». 
A ceste mot se met avant <abbr>m.</abbr> Percevaus li Gallois, que en celui an 
meïsmes avoit estés chevalier noviaus, et estoit un des meillor chevalier 
dou monde de son ages. Cestui dit: «Dame, veés ci Percevaus li Gallois 
qui prent vottre querelle sour soi, et verrai avech voz, et farai votre 
battaille». La dame dit que ce velt elle voluntierz. 
Atant envoie li roi la dame a la reïne, et la reïne la rechuit 
henorablemant. Et li corz son baron firent mettre en une maisonz. Que 
vos en diroie? La nuit demore la <del>da</del>me avech la [reïne]. 
Et a l'endemain, quant il fu ajornés, la dame se lieve, et <abbr>m.</abbr> 
Percevaus ausint. Et s'aparoillent et montrent en lour chevaus, et 
comandent li roi et la reïne et toz les autres a Deu. Et se mistrent au 
chemin, et moinent avech eaus la charrette, la ou li cors son baron estoit, 
car elle avoit jurés sour li Sainz de ne fer le enterrer devant qu'elle eûsse 
fait fere sa battaille. En tel mainieres con vos avés oï se mistrent au 
chemin entre la dame et <abbr>m.</abbr> Percevaus li Gallois. 
Il chevauchent tant par lour jornee sanz aventure trover que a 
mentovoir face en contes, qu'il furen venus en une grant forestes que 
estoit dou roiames de Norgalles, que mout estoit desvoiables leu. 
Et quant il chevauchoient parmi celle foreste, il lour avint qu'il 
encontrent quatre chevaliers armés de toutes armes. Et se  
aucun me demandoit qui li chevalier estoient, je diroie que ce estoient 
des chevalier Meliagant, que li avoit propemant envoié pour la dame 
mettre a mort, et li chevalier que por sa querelle venoit ausint. Et por 
ce li avoit mandés en celle foreste qu'il la savoient au plus desvoiables 
leu dou païs, et que pour autre cheminz ne se pooit aler e<add>n</add> Norgalles. 
Et quant li quatre chevaliers Meliagant virent venir la dame et li 
chevalier, il la conneûrent maintenant. Et quant il furent a eus venus, 
il ne li saluent pas, ainz s'en vont a la charrette, que bien sevent que ce 
estoit. Et ostrent les dras dont la charrette estoit coverte, et puis 
distrent qu'il ne puent aler plus en avant, et qu'il sunt tuit mors, «car vos 
avez bien fait chouse de morir, car vos portés li cors mors par la terre 
notre seingnor! ». 
«Seingnor chevalier», fet <abbr>m.</abbr> Percevaus, «laissiez nos aler tot 
quitemant, car nos alons por bien et non pour maus».  «Vassalz», font 
cil, «sachiez tot voiremant que nos ne voz lairons aler plus avant, ainz 
vos metrons a mort tot maintenant, et vos desfions de mort». Et quant 
<abbr>m.</abbr> Percevaus voit qu'il ne puet passer sanz jostes, il se fait baillier a son 
escuier son escus et son glaivies. Et quant il est bien aparoilliés il ne 
fait nul deleament, ainz dit: «Vassalz, quant vos de jostes avés si grant 
voluntés, trovés l'avés!». Aprés ceste paroule ne font nul deleament, 
ainz se esloingnent, il baissen les glaivies et hurten chevaus de sporonz, 
et vient ver eaus mout hardiement. Et li un des quatre chevaliers li 
vient les  glavies baissiez tant con il puet dou chevaus trere. Et 
quant il vienent au jondre des glaivies, li chevalier bliçe sa lanse, et <abbr>m.</abbr> 
Percevaus fiert lui si roidemant qu'il le porte a la terre tiel atornés qu'il 
ne a mestier de mire. Et quant il ha celui abatus, il ne s'areste pas sor 
lui, ainz en fiert un autre de celui poindre meïsmes si fort qu'il li fait 
andeus lez archonz voidier, et le flatiz a la terre mout fellenessemant. 
Et quant les autrez chevaliers ont veû ces deus cous, il en sont tuit 
esbaïs. Il ne font andeus deleament, ainz laissent corre andeus a une 
foiz sour <abbr>m.</abbr> Percevaus. Et quant il li voit venir a une fois, il ne fait 
semblant qu'il soit de rien esbaïs, ainz vait contr'aus mout hardiemant, 
car il s'avoit fait baillier un autre glaivies a son escuier. Et quant il 
<pb n="272"/>
vienent au jondre des glaivies, li deus chevalier le fierent de tote lour 
torce il bliçent lour glaiviez, ne de selle ne le remuent ne pou ne grant.  
Et <abbr>m.</abbr> Percevalz fiert li un si roidemant qu'il le porte a la terre tiel 
atornés qu'il ne mue pié ne main. Et quant il ha ceaus trois abatus en 
tel mainieres con voz avés hoï, li quarz chevalier que remés estoit a 
chevaus ne a tant de pooir ne de ardemant qu'il l'atent plus coux, ainz 
se met a la fuie tot maintenant. Et <abbr>m.</abbr> Percevaus ne li vait pas 
enchauchant, ainz baille a son escuier son escus et son glaivies. Et 
puis se mistrent au chemin entre lui et la dame et son escuier. 
Et quant la dame voit la grant proesse que <abbr>m.</abbr> Percevaus avoit fait, 
elle le prise assez plus que devant. Elle n'a grant joie dedenz son cuer, 
 car elle quide bien qu'il achevera sa beiçonge. Que voz en 
diroie? Il chevauchent tant par lour jornez sanz aventure trover que a 
mentovoir face en contes, qu'il furent venus a la cort dou roi de 
Norgalles, qui estoit a celui point a un mout biaux chastel qui estoit 
appellés li Orguelicus Chastel. 
Et quant il furent venus en ceste chastel, la dame et mesire 
Percevalz s'en vont hosteller chiez &lt;un&gt; vauvassor que grant amis avoit 
estés dou pere a la dame. Il la rechoit henorablemant, et firent desarmer 
<abbr>m.</abbr> Percevaus, et li fait tant d'onor con il plus puet. La charrette a tot 
li cors Namant firent mettre en une maisonz, et la fait garder mout bien. 
Et quant la dame fu demorés non gramant, mais li jor meïsmes, fist 
savoir au roi comant elle est venue, et qu'elle a amenés li chevalier qui 
doit fornir la battaille. Et li roi dit qu'il li plet bien, et qu'il li mantendra 
bien sa droiture, et qu'il ne laica pour rien dou monde.  «Mais je vos fais 
savoir», fait li roi au vauvassor que la dame hi avoit mandés, « que au jor 
només a encore trois jorz, et noz atenderon tant que celui jor sera venus. 
Et se Meliaganz vient, ou sez cousinz, noz firon fere la battaille, et se 
il ne vienent, nos firon fere tot ce que a droiture aportera. Mes or me 
dites, se Dex vos saut», fet li roi, «qui est li chevalier que la dame ha 
amenés?». «Mon seingnor», fait li vauvassor, «ce est <abbr>m.</abbr> Percevaus de 
Galles, le fiz au roi Pelinor». «Par foy!» fait li roi, «de lui ai je ja 
maintes fois <del>h</del>oï pa<del>ller</del>,  et mout ha renomés de preudomes! ».  
Atant se torne li vauvassor a son ostel, et conte a la dame tot ce que 
li rois li avoit dit. Ensint demorent entre <abbr>m.</abbr> Percevaus et la dame avech 
li vauvassor, et atendoient le jor només. 
Et quant li jor només fu venus, <abbr>m.</abbr> Percevalz et la dame se lievent 
bien por maitin, et alent hoïr la messe dou saint Espirit. Et puis se fait 
confés <abbr>m.</abbr> Percevaus de tot ce qu'il se sentoit coupables ver son Creator. 
Puis se tornerent a lour ostel, et se fait armer <abbr>m.</abbr> Percevalz au miaux 
qu'il puet, et puis monte sour son chevaus, que mout estoit fort et isniaus. 
La dame monte ausi sour son palefrois, et li vauvasor et maint vallet 
montrent ausint, qui portoient li escus et li glaiviez a <abbr>m.</abbr> Percevalz. Et 
s'en vont tuit ensenble en la maistre place dou paleis dou roi. Et 
enluech s'arestrent, et alendoient lour battaille. Que vos en diroie? 
Sachiez que toute la place estoit coverte de pople qui estoient venus pour 
la battaille regarder. Et li roi a grant conpangnie de barons et de dames 
et de damoiselles estoient a le fenestre dou paleis por veoir la mellee. 
Et quant il estoient en tel mainieres, atant es voz venir li chevalier que 
l'appel dovoit defendre. Et sachiez qu'il avoit en sa conpangnie jusque 
a vins chevalier armés de toutes armes. Et sachiez qe entr'aus estoient 
li ttois cousinz a la dame, ce est Meliagant et Argondrés et Elis. Mes 
san nulle faille il avoient esleûs que Argondrés dovoit fere  la 
battaille, car il le savoient au meillor chevalier dou païs. Il estoit si 
grant et si corsus que pou s'en faut qu'il n'estoit jeant, et pour le meillor 
l'avoient il esleûs. Et quant il furent venus en la place dou roi, et li roi 
i fist mettre bone garde, car il i mist plus de cent chevaliers armés de 
toutes armes. 
Et quant li chevaliers que conbattre se doivent furent bien 
aparoilliés, et li roi dist a la dame qu'elle die tot ce qu'elle met sour 
Argondrés. «Mon seingnor», fet elle, «sachiez de voir que je di tot 
voiremant que Argondrés et Elis et [Meliagant] ocistrent desloiaument 
<abbr>m.</abbr> Namant mon baron, et qu'il m'ont tollue et ensiliés de ma terre, ensi 
con il ne doivent!». Et ensi la fist li roi jurer sour li Sainz. Atant se met 
avant messire Argondrez, et dit que ce n'estoit mie verités, et le jure et 
creant ausint. Et quant l'appel fu jurés d'andeus pars, li roi paroule 
adonc et dit: «Dame, veez, je voz di que se messire Argondrés sera 
menés a utrance, je firai la justice sor lui, et non sour les autres deus, 
por ce qu'il s'a mis le fait sour soi. Car vos savez que pour [la mort] d'un 
chevalier ne peons mettre a mort plus d'un a<add>u</add>tre chevalier, mais je 
voz firai bien rendre tote vottre terre». «Mon seingnor», fet elle, «je sai 
que vos est droit seingnor, et je vuoill tot ce que a voz plet».   
<pb n="273"/>
Et quant li roi voit que la garde estoient aparoilliés et &lt;que li 
chevalier estoient&gt; esloingnés, et que lour ne falloit rien, il comande 
que li cor soit sonés. Et un chevalier qui l'avoit, quant il ot le 
comandement  son seingnor, il le suone maintenant. Et quant 
<abbr>m.</abbr> Percevalz et <abbr>m.</abbr> Argondré hoïrent le cor soner, il ne font andeus nul 
deleament, mes tot maintenant baissen les glaivies, et hurten chevals de 
sporonz, et vient les uns ver les autres mout hairdiemant, car li chevals 
estoient fort et isniaus, et li chevaliers que desus estoient sunt preuz et 
puissant. Il ne est pas geu de lour venir, il venoient de si grant alleûre  
qu'il senbloit que la terre se deûst fondre desout eaus. Et quant il 
vienent au jondre des glaivies, il se trefierent de tote lour force si qu'il 
font les glaivies voler en pieces. Et aprés le bliçement des glaivies, il 
se treûrterent d'escu et de cors et de viçajes si duremant que andeus 
volerent a la terre en tel mainieres q'il semblent mort, car nul d'eaus ne 
remuent pié ne main. Et tuit ceaus que dehors estoient, avoient doutte 
et peor qu'il ne fussent morz. En tel mainieres se josterent li deus 
chevaliers con vos avés hoï, ne a piece mais ne fu veûe une si aspre 
jostes. 
Et quant il furent demorés a la terre bien tant que l'en peûst bien 
avoir alés deus lieguez, li chevaliers se lievent andeus au miaus qu'il 
puent, et aloient chancelant ausi con se la terre se fremuast desous caus. 
Et quant il furent bien revenus en lour memorie, il ne font nul 
deleament, ainz se gettent l'escu devant, et mistrent main a l'espee, et 
cort les un sour les autres mout hardiemant, et se tredonoient grandismes 
coux de lour espee trinchant. Il comencent une mellee mout dure  
et aspre et pesmez, et mout sunt andeus preus et puissant, et mout se 
mantienent bien andeus, et bien apert qu'il sunt acostumés de tiel afere. 
Que voz en diroie? Il ne se vont pas espraingnant, ainz se vont bien 
mostrant qu'il sunt mortiel enemis. Il voient bien que ce n'estoit jeu 
ne tornoiemant, ainz est bien mortiel battaille. Il se vont donant grant 
cous sovent et menus, il se despiecent l'escus et desmaillent les auberz, 
et il se ont tel atornés lour armes que pou vaudront au departir. Il 
mantenoient lour afere de tel mainiere et si aspremant et si cruelmant 
qu'il ne estoit cuer d'omes au monde que li veïssent que pitié ne n'aûsse, 
car sachiez que andeus estoient chevalier de grant valorz. Mez tiel fu 
l'aventure, et ensi come a droiture plet toute fois, que, quant il ont 
mantenue lour mellee jusque a midi si fellenesse con voz avés hoï, et 
Argondrés estoit tel atomés qu'il ne pooit gramant en avant, ainz venoi<del>t</del> 
greppent place. 
Quant <abbr>m.</abbr> Percevals voit celui senblant, il ne le resparaingne 
mie, ne ne n'a nulle pitié, ainz li cort sus plus aspremant qu'il ne avoit 
fait nulle fois. Il le tient si cort, et li done tant coux sovent et menus qe 
Argondrés en fu si chargiez qu'il ne puet plus souffrir. Ainz estoit tel 
atornés qu'il ne se pooit sostenir en estant, ne ne fasoit nul senblant for 
que le soufrir seulemant. Et quant <abbr>m.</abbr> Percevaus voit qu'il les a tiel a
tornés, il se hurte en lui si duremant q'il le flatiz a la terre tel 
atornés qu'il chiet tot estandus, et li cort sus tot maintenant, et li arache 
l'ieume de teste, et li voloit couper le chief. 
Et quant <abbr>m.</abbr> Argondrés se voit si prochain de mori, il a grant doutte. 
Il li dit: « Ha, franch chevalier, ne m'ociés mie, mais aiés pitié de moi! 
Et je me teingne pour houtrés, et prenez mon espee que je voz rent». 
Et quant <abbr>m.</abbr> Percevalz voit ce, il dit que ne l'ocira mie, et prent sez 
espee, et le drece en estant. Et li moine devant li roi, et li dit. «Sire, ai 
je bien tot achevé ce que a la querelle de ceste dame convient?». «Sire 
hoïl», fet li roi.  Lorz fist li roi prendre Argondrés, et le fait enprisoner. 
Mes ensi come la verais estoire le tesmoingnera en avant, ne le jugie 
a mort, car li roi Bandemagus l'eschanp. Et li roi de Norgalles mande 
un chevalier avech ceste dame, et la fait retorner en sasine de toute sa 
terre. Mais <abbr>m.</abbr> Percevalz ne vait mie avech la dame en son païs, mes 
la dame au departir li offre soi et quant qu'elle tient au seicle. Atant 
se part <abbr>m.</abbr> Percevaus, et prist conjé dou roi et de la dame, et se mist au 
cheminz entre lui et sez escuierz. Et chevaucent tant par lour jornés 
sanz aventure trover que a mentovoir face en contez, qu'il furent venus 
a Kamaaloth. Et desmonte e<add>n</add>mi la cort, la ou il trueve li roi Artus 
a grant conpangnie de baronz et de chevaliers. Li roi, quant il voit <abbr>m.</abbr> 
Percevalz, il li fait grant joie et grant feste, et le demande comant il avoit 
achevez la beiçonge de la dame. «Mon seingneur», fait il, «je l'ai 
achevé mout bien». Mais ne  li conte mie comant. Atant se 
mist avant un de sez escuier, et conte tot l'affer comant avoit estés, dont 
li roi et toz lez autrez n'ont grant joie.  
Mes atant laisse li contes a paller de cestui affere, et pallera li 
maistre d'une des plus bielle aventures dou monde et des greingnor, ensi 
con vos porés hoïr en avant. 
<pb n="273"/>
Ci devise la grant bataille que fu entre <abbr>rm.</abbr> Lancelot et <abbr>m.</abbr> Tristan qant 
li rois d'Irlande et li rois de Norgales assenblent. 
En cest pairtie dit li contes que entre li roi d'Yrlande et li roi 
de Norgalles ont ensenble une grant escorde. Et ce estoil avenue par 
un chastiaus qui marçesoit a les un et a les autres, et chascunz le voloit 
avoir par soi. Or avint qu'il se desfierent, et comencent gherre. Et 
chascun fait son esforz pour aler prendre le chastiaus, et chascuns 
mande pres et loingn a toz lour amis qu'il les aillent seucore et aidier a 
ceste beiçonge. Il mandent a la cort li roi Artus, car sachiez que li roi 
de Norgalles estoit nez pour mere dou lingnajes au roi Band de Benuic, 
et por ce mande il a <abbr>m.</abbr> Lancelot qu'il les aille adier a tot son pooir. Et 
li roi d'Irlande - qe Morolt avoit nom pour amor dou buen Morolt 
d'Yrlande que <abbr>m.</abbr> Tristan ocis jadis, cestui estoit niez a la reïne Yçelt -, 
mande a <abbr>m.</abbr> Tristan qu'il  ne laist pour rien dou monde qu'il ne 
li vait aidier a tot son pooir. Et ensi mandent par tot li monde chascuns 
a tous lour amis qu'il les aillent aidier. 
Et <abbr>m.</abbr> Lancelot et sez frerez et cousins a grant conpangnie des 
chevalier s'aparoillent pour aler en l'aïde dou roi de Norgalles, car 
sachiez qu'il furent bien cinqant chevaliers de grant renomés. Et quant 
il furent aparoilliés, il se mistrent au cheminz pour aler en l'aïde dou roi 
de Norgalles. Et quant <abbr>m.</abbr> Tristan voit que <abbr>m.</abbr> Lancelot estoit alés atant 
de chevaliers en l'aïde dou roi de Norgalles, il prie tant de sez amis qu'il 
aillent avech lui pour aler en l'aïde dou roi d'Irlande.  Et sachiez 
voiremant que <abbr>m.</abbr> Tristan avoit grant haïne ver <abbr>m.</abbr> Lancelot, et ce est 
avenus por ce qu'il avoit hoï que <abbr>m.</abbr> Lancelot avoit dit paroules non bien 
convenables de la mellee que avoit estés entr'aus a la Joioçe Garde. Et 
por ce dit il a soi meïsmes qu'il convient a cestui point qu'il li mostre 
apertemant qu'il ne li velt nul bien. Et sachiez que <abbr>m.</abbr> Tristan fait bien 
autant de chevalier con <abbr>m.</abbr> Lancelot enmoine, car il fist bien cinquant 
chevalier tuit preudomes et de grant renomee, et voz e<add>n</add> nomerai ici 
auquanz: il i fu pri<del>mi</del>eremant <abbr>m.</abbr> Palamidés li Paienz, li puissant 
chevalier, et <abbr>m.</abbr> Lamorat de Galles; et le buen Chevalier a la Coutte 
Maltaliés et Dynadan son freres; et <abbr>m.</abbr> Sagremor le Desireés et <abbr>m.</abbr> 
Ghariet, li freres <abbr>m.</abbr> Gauvain; et <abbr>m.</abbr> Givret de Lanbelle et <abbr>m.</abbr> Erech, le 
fiz Lac; et tant des autres chevaliers preudomes que bien furent 
cinquanta tuit vaillanz  d'armes. 
Quant il furent bien aparoilliés, il se mistrent au cheminz. 
Et chevauchent tant qu'il ne s'arestrent, sanz aventure treuver que a 
mentovoir face en contes, la ou li roi d'Yrlande &lt;estoit, et&gt; non pas en 
Irlande, car il ne i se pooit aler se non pour mer, mais il estoit a un 
chastel, qui estoit a la isue de la Marche de Norgalles. Et quant li roi 
d'Yrlande voit <abbr>m.</abbr> Tristan a si bielle conpangnie, il li fait grant joie et 
grant feste, et a toz lez autres ausint. Et quant li roi d'Yrlande ot tot son 
effors asenblé en celui chastiaus, il s'aparoille a toute sa jenz, et se 
mistrent au chemin, et chevaucent tant qu'il furent venus en une grant 
plaingne qui estoit devant le chastiaus dont la scorde estoit. Et enluech 
drecent lour tref et lour pavilonz, et mistrent lour chanp, et atendoient 
que li roi de Norgalles et sez homes venissent. 
Et quant li roi de Norgalles et <abbr>m.</abbr> Lancelot ont seû comant li roi 
d'Yrlande a tot son esfors estoit venus en la praerie dou chastel dont 
la scorde estoit, il ne demore plus, ainz s'aparoillent au miaux qu'il 
puent, et se mistrent au chemin. Et chevaucent tant qu'il furent venus 
en la grant plaingne dou chastiaus, et drecent lour tref et lour pavilonz 
a dimi liegues propres au roi d'Irlande. Et enluech mistrent lour 
chanp bien et ordreemant. Quant il furent repousés quatre jorz, li roi 
de Norgalles envoie sez messajez au roi d'Yrlande, et li envoie tel 
paroules con voz hoïrés. Li messajes furent deus chevaliers: li un fu 
<abbr>m.</abbr> Blioberis de Gaunes, et li autres fu un chevalier de Norgales, que 
mout estoit sajes. Cist deus s'en alent tot droitemant au chanp lour 
enemis, et desmontrent  e<add>n</add>mi la tref dou roi, la ou il le 
truevent a grant conpangnie de chevaliers et de barons, et hi estoit <abbr>m.</abbr> 
Tristan. Et quant li messajes furent devant li roi, il le saluent bien 
et cortoisemant. Et li roi lour rent le salus bien et sajemant come saje 
roi qu'il estoit, et li fait seoir dejoste lui. Et quant il furent demorés 
auques, <abbr>m.</abbr> Blioberis se lieve en estant, et dit en tel mainieres: «Sire 
roi», fait il, «li roi de Norgalles voz mande qui est la hors en son chanp 
a toute sa jenz, et se voz avrés tant de hardiemant que voz voussiés 
demain hoissir au chanp, qu'il voz vendra a l'encontre a touz sez 
homes, et vos quide herament mener a desconfitture. Et ancois vos 
mande qu'il voz vendroit miaux que voz li quitastes le chastiaus que 
vos voz mettisiez en ceste affere». Et atant se taist qu'il ne dit plus, 
et s'asiet en son leu. 
<pb n="274"/>
Et aprés ne demore gramant que <abbr>m.</abbr> Tristan se drece en 
estant, et respont par le comandemant dou roi a tot ce que <abbr>m.</abbr> Blioberis 
avoit contés pour pait dou roi de Norgalles. «Sire», fait il, «noz avons 
bien entandus ce que li roi de Norgalles noz mande, a qoi nos respondons 
hardiemant que nos li vendrons a l'encontre plus avant que dimi voie, 
et nos trovera demain au chanp aparoilliés de la battaille. Et au soir 
pora veoir, se il noz vient a l'encontre, comant le fait alera.  Et ansois 
vuoil je que voz faichois savoir a <abbr>m.</abbr> Lancelot comant je li mant qu'il pora 
demain au chanp trover le fiz au roi Meliadus de Leonois. Et li contés 
que je ne sui venus ne pour autre choçe se non pour esprover le mon cors 
encontre li suen. Et li contés encore qu'il noz vient asaillir jusque a la 
Joioçe Garde, sanz ce que je en saûsse rienz; mes or  li contés con 
je li fais savoir que je le desfi, et que demain laierai toz lez autres por 
lui, et demain pora veoir comant Tristan set ferir de lanse et d'espee». 
Et a ce se taist <abbr>m.</abbr> Tristan qu'il ne dit plus. «Sire», fet <abbr>m.</abbr> Blioberis, 
«vos dites ce que voz plest, mes demain porés apertemant veoir 
l'esprove!». 
Lorz se part <abbr>m.</abbr> Blioberis et sa conpangnie, et s'en vienent au 
pavilonz dou roi de Norgalles, la ou il estoit a grant conpangnie de 
barons. Et <abbr>m.</abbr> Lancelot, et grant plantee des chevaliers de son 
lingnajes, hi estoient ausint. Atant lour conte <abbr>m.</abbr> Blioberis comant li 
roi d'Yrlande oissira demain au chanp, aparoilliés de la mellee. Et 
ancois conte a <abbr>m.</abbr> Lancelot tot ce que <abbr>m.</abbr> Tristan li mande, dont <abbr>m.</abbr> 
Lancelot le tient a grant despit, et dit qu'il ne quiert jamés vivre ne voloir 
henor, se il ne met a bas le grant orgueill de Tristan, et que demain est 
mestier qu'il le met a mort, ce il onques puet. Mout li a <abbr>m.</abbr> Lancelot le 
cuer enflés de ce qe <abbr>m.</abbr> Tristan li a mandés. 
Que voz en diroie? Quant la battaille fu acreantés de les une partie 
et de les autres, les jenz s'aparoillent de tot ce que a battaille mortiaus 
convenoit. Et quant celle nuit fu alés, et li jorz fu venus, li rois et li 
barons et chevaliers se lievent, et armerent au miaux qu'il puent. Et 
li roi d'Yrlande fist quatre battaille por le conseil <abbr>m.</abbr> Tristan, et en 
chascune avoit <num>.III.C.</num> chevaliers, et en chascune mist buen conduiseor. 
Et enluech avoit li roi son cors, ce est en celle de son regnismes. Et 
<abbr>m.</abbr> Tristan fist une banieres des chevaliers qu'il avoit amenés avech lui, 
que bien puent estre jusque a cinquant chevaliers, tuit preudomes, et 
enluech avoit <abbr>m.</abbr> Tristan son cors. Et quant il ont ensi ordrés et  
atiré lour battaille, atant oissirent hors dou chanp, et <abbr>m.</abbr> Tristan et ceaus 
de sa banieres chevauchoient tot primieremant. Et aprés vont battaille 
aprés battaille bien et ordreemant, et vont plus avant que dimi voie 
entres les uns chanp et les autres, et atendoient que li roi de Norgalez 
et sa jenz vennissent a la mellee. Et quant li roi de Norgalles et <abbr>m.</abbr> 
Lancelot ont seû que li roi d'Yrlande ot fait quatre battaille, il font ausi 
quatre battaille, car sachiez qu'il n'avoit gramant avantajes de les une 
jenz et de les autres, et ausint mistrent en chascune <num>.III.C.</num> chevaliers et 
buen conduiseor. Et <abbr>m.</abbr> Lancelot et ceaus de son lingnajes firent une 
banieres. Et quant il out ordree et atiré lour affere bien et sajemani, 
il se mistrent a la voie, tot en tel mainieres comant avoient fait lour 
enemis, car <abbr>m.</abbr> Lancelot et celz de sa banieres venoient tot primieremant 
&lt;et&gt; aprés venoient battaille aprés battaille. Et chevauchent tant qu'il 
furent venus a une abaletrie pres a ceus d'Yrlande. Et quant les une 
jenz et les autres furent au chanp aparoilliés, <abbr>m.</abbr> Tristan ne fail nul 
deleament, ainz comande a ceaus de sa baniere qu'il laissent corre, et 
propremant a ceus dou lingnajes au roi Band de Benuic. 
Et atant ne i ot plus deleament, ainz baissent lez glaivies et mistrent 
chevaus a sporonz, et vont ver eaus mout hardiemant. Et <abbr>m.</abbr> Tristan 
venoit tot devant les autres armés et acesmés mout richemant. Et quant 
<abbr>m.</abbr> Lancelot voit venir ensi <abbr>m.</abbr> Tristan, cu'il bien connoissoit et ceaus de 
sa banieres, il ne i  demore mie, ainz se met tot maintenant les 
glaivies baissiés, et comande a ceaus de sa banieres que il le sivent. Et 
il le font maintenant, car il hurten tuit ensenble, et vont ver lour enemis 
si grant alleûre qu'il senbloit que la terre se deûst fondre desout eaus. 
Et <abbr>m.</abbr> Tristan et <abbr>m.</abbr> Lancelot, qui venoient devant toz les 
autres, ne le refusent pas, ainz vont les uns verz les autres come mortiel 
enemis. Et quant il vienent au jondre des glaivies, il se trefierent sor 
l'escu de toute lour force si roidemant q'il font andeus les glaivies voler 
en pieces, mes de selle ne se remuent ne pou ne grant. Et les autres 
chevaliers se trefierent ensemble. Or peûst veoir grant esfrocier de 
lanse, or peûst l'en veoir maint chevaliers verser a la terre, car sachiez 
sanz nulle faille que en toutes les autres jenz ne avoit tant de preudomes 
con il avoit en cist cent chevalier. Et quant il ont froissiés lour glaivies, 
il mistrent main a l'espee, et se tredonoient grandismes coux. Or peûst 
l'en veoir fere grant mervoille au buen Palamidés et a <abbr>m.</abbr> Tristan et a <abbr>m.</abbr> 
<pb n="274"/>
Lamorat de Galles et au Chevalier a la Cotte Maltaliés, et a maint des 
autres de lout partie. Et <abbr>m.</abbr> Lancelot et Hestor son freres, et maint des 
autres de lour partie la font ausi mout bien. 
Que voz en diroie? <abbr>M.</abbr> Tristan et <abbr>m.</abbr> Lancelot sunt bech a bech et 
front a front. Il ont laissiés toz les autres, et se conbattoient ensenble 
duremant. Or puet l'en veoir grant coux doner et recevoir, or puet l'en 
veoir tot apertemant  deus des meillor chevalier dou monde en 
battaille mortiaus, or ne puet l'en dir qu'il ne connoisse les un les autres. 
Ce ne est pas jeu ne tornoiemant, ainz sunt bien por ocire les uns les 
autres, et mout est cruelz et aspre et fellénesse a veoir la battaille. Et 
li roi d'Irlande et ceaus de Norgalles comande chascuns a sa primiere 
battaille qu'il laissent corre sour lour enemis, et il font le comandemant 
lour seingnor. Il vienent les une jenz encontre les autres les glaivies 
baissiés tant con il puent de lour chevaus trere.  Et quant il vienent au 
jondre des glaivies, il i fu si grant l'esfrocier des lances que ce fu une 
grant mervoille a veoir. Or peûst l'en veoir maint chevaliers verser a 
la terre que ne avoient pooir d'eaus relever.  Que vos en diroie? Il ne 
demore gramant que toutes les battailles estoient pour ygal eu chanp. 
La crie et la noisse i estoit si grant que l'en ne hoïst le Deu tonant, car 
sachiez que la battaille estoit mout cruelz et pesmez, que de male hore 
fu comenciez, que maintes preudomes hi morent, et maintes dames en 
seront a toz jorz mais en plores et en lermes. 
<abbr>M.</abbr> Tristan et <abbr>m.</abbr> Lancelot ne entendent a autre chouçe se non a 
melleer entr'aus deus. Et sachiez tot voirémant que nulle foiz ne se 
conbattoient si duremant come a cestui point, car la battaille dou Peron 
Merlin et celle de la Joioçe Garde fu noiant enver ceste, car il ne 
abandone les uns les autres, ainz sunt toz jorz front a front. Il ne se vont 
pas esparaingnant, ainz se mostrent bien qu'il sunt mortiaus enemis. Il 
mantienent  lour affere de tel mainieres que ce est une cruel 
chouçe a veoir. Il se desmaillent les auberz, il se font sovent fois sentir 
lour espee en lour charz nue. Il dit chascuns en son cuer qu'il aiment 
miaux morir que perdre ici son <add>on</add>or, car chascuns connuit bien que 
celui que sera ici vencus, sera &lt;hunis&gt; a toz jorz. Mais por ce que ce 
ne est pas jeu ne tornoiemant, ainz est bien mortiaus battaille, por ce doit 
croire chascuns qu'il s'esforcent outre pooir de mettre a mort les uns les 
autres. 
Et la ou il se conbattoient en tel mainieres con voz avés hoï, et <abbr>m.</abbr> 
Tristan, que grant haïne avoit sour <abbr>m.</abbr> Lancelot, li dit par grant corrus: 
«Sire Lancelot, sire Lancelot! Or avés au devant Tristan, ne ne voz a pas 
asailli en repoust ensi con voz feïstes moi a la Joioçe Garde, maiz voz ai 
fait savoir par mai<add>n</add>tes fois comant je voz vendrai a l'encontre en ceste 
battaille mortiaus. Et voz en defe<add>n</add>dés tant con voz poés, car Tristan 
voz mettra a mort, se je onques porai».  «Sire Tristan, sire Tristan!» fet 
il, «veés ci le fiz au roi Band, que petit priçe votre menace. Mais vos 
farai achater chieremant la grant fellenie de voz! ». 
Aprés ceste paroles ne font nul deleament, ainz cort les uns 
sour les aultres mout aspremant, et mout se tredonoient grandismes coux 
sovent et menus. Il font bien tant qu'il est grant mervoille comant il 
avoient tant durés qu'il n'estoient mort. Et sanz faille se il ne fussent 
si poissant con il estoient qu'il seront a piece mort. Il se sunt tiel atornés 
qu'il ne puent grament en avant. Et sachiez dé voir qu'il ne  
puent gabber les uns les autres, car ensi come la verais estoire le 
tesmoingne, qui aûsse regardés l'affer de les un et de les autres ne saûst 
li quelz eûsse le meillor de la battaille, si estoit ygal. 
Et quant il estoient si lax et si travailliés qu'il ne puent plus en 
avant, et chascuns ne atendoient for la mort, et sachiez de voir qu'il 
seront mors andeus avant qu'il fussent partis d'eluech. Mais <abbr>m.</abbr> Hestor 
de Marés, et <abbr>m.</abbr> Blioberis, et maint autres de celui lingnajes qe voient 
<abbr>m.</abbr> Lancelot a si grant meschief, il lairent tuit les autres beiçonz, et s'en 
vont mout hastivemant celle parte. Et quant <abbr>m.</abbr> Palamidés et <abbr>m.</abbr> 
Lamorat et li buen Chevalier a la Cotte Maltaliés, et maintes chevalier 
de lour partie, virent venir ceaus dou lingnajes au roi Band que aloient 
si sour <abbr>m.</abbr> Tristan, il ne li refusent, ainz vont contr'aus mout hardiemant. 
Or peûst l'en veoir doner grandismes  coux de lour espee 
trinchant. Il ne se vont pas esparaingnant, ainz s'en vont bien mostrant 
qu'il sont mortiel enemis. Male merci a les uns de les autres, et de male 
hore fu comenciez ceste battaille, car maintes preudomes hi recevent 
mort et honte et domajes. 
Que voz en diroie? D'andeus parz hi vindrent li chevaliers, et hi 
estoit si grant li chappelleis et li ferreis de l'espee qûe l'en ne hoïst le 
Deu tonant.  Il se ocient, il se abattoient, il se menoient de tel mainieres 
que ce estoit un grant pechiez a veoir. Ce ne est pas jeu ne torneament, 
ainz est bien mortiel battaille, la plus que jamés fust veûe. 
<pb n="275"/>
Et <abbr>m.</abbr> Lancelot, et <abbr>m.</abbr> Tristan et <abbr>m.</abbr> Palamidés, et <abbr>m.</abbr> 
Lamorat, et <abbr>m.</abbr> Hestor, et li buen Chevalier a la Cotte Maltaliés, et les 
autres buen chevalier qui i estoient, qui aûsse veû li granz coux qu'il se 
tredonoient  et recevent, et les granz mervoille qu'il fasoient, 
seûremant peûst dir qu'il sunt li meillor chevalier dou monde. Que voz 
aleroie disant? Il ne i gaaingne gueres ne l'une partie ne les autre, ainz 
i morent maint preudomes, et mout i sunt batus et maumenés li 
chevaliers, d'andeus parz. Il ne i avoit nul si ardis que ne aûsse grant 
doutte et grant peor. 
Et quant li soleil tornoit au declin, et la nuit aprochoit, il convient 
a fine force de partir, et se tornerent chascuns en lour chanp, et chascuns 
enportrent li suen mors, et li firent enterrer en terre beneoit. Et quant 
il furent desarmés, li baronz et chevalier dou roi d'Yrlande s'en alent a 
la tref dou roi, et mout tenoient grant pallemant de la jornee, et mout 
treuvent qu'il avoient receû grandismes domajes, car sachiez tot 
voiremant qu'il lour falloient plus de cent chevaliers, dont il n'avoient 
 grant ire et grant courrus. 
Et quant li baron et chevaliers dou roi de Norgalles furent 
desarmés, il s'en aloient au pavilon dou roi, et treuvent encore qu'il 
avoient receû grandismes domajes, bien ausi granz con ceaus d'Yrlande. 
Que voz en diroie? Li navrés se firent laver et bender lour plaies, et se 
coucierent et dormirent jusque a l'endemain. 
Et quant l'endemain fu venus, il se lievent si lax et si travailliés et 
batus qu'il ne i avoit nul si hardis que voluntés aûsse de mellee. Il se 
repousent quatre jors, qu'il ne entendoient a autre chouçe for que a lour 
repouser et sojorner. Au quint jor li roi de Norgalles, que mout estoit 
preûdomes, dit contre son quer que trop seroit grant domajes se il 
asemblent plus gent encontre gent, car trop i porent morir de les une 
partie et de les autres. Et por ce  dit il qu'il le veaut desrainier 
li son cors encontre ceaus d'Yrlande. Et por ce i mande il quatre 
chevaliers a cui li roi avoit enebargiés la beiçonge. Et quant il ont 
entandus le comandemant lour seingnor, il montrent en lour chevaus, et 
chevauchent tant qu'il furent venus eu chanp lour enemis. Et s'en vont 
tot droitemant au pavilon dou roi d'Yrlande, la ou il treuvent li roi a grant 
conpangnie de baronz et de chevaliers. Et <abbr>m.</abbr> Tristan et <abbr>m.</abbr> Palamidés 
et lour conpangnons hi estoient ausint. Et quant li quatre chevaliers 
furent devant li roi, il le saluent bien et sajemant. Et li roi lour rent le 
salus bien et cortoisemant, et li rechuit henorablemant, et li fait asetter 
dejoste lui. 
Et quant il i furent demoré auquanz, atant se lieve en estant li un 
des quatre chevaliers, et dit: «Sire roi, li roi de Norgalles, que nostre 
seingnor lige est, voz mande par nos qu'il dit qu'il est trop grant domajes 
d'asenbler gent encontre gent, car trop preudomes i porent morir avant 
que l'affer fust aconplis. Et por ce voz mande il qu'il le veaut desrainier 
li vottre cors encontre li suen en battaille chanpiaus. Et celui qui sera 
menés a outrance quitera li chastiaus debonairemant. Et ce est ce que 
nostre seingnor vos mandi par noz ». Atant se taist qu'il ne dit plus, et 
s'asiet en son leu. Aprés ce ne demore gramant que li roi respont, et 
dit: «Seingnor, je connuit tot apertemant que tot ensint con votre 
seingnor me mande, est il verités, car grant domajes sera se nostre gens 
se asenblent ensenble. Et sai bien qu'il est le meillor qu'il se desraine 
 par son cors et par [moi].  Mais Dex le set que je ne porai si 
prochainement, car je sui encore si enavrés que je ne poroie porter 
armes. Mais quant je porai je le firai voluntierz». Atant se taist li roi 
qu'il ne dit plus. 
Et quant <abbr>m.</abbr> Tristan hoï ensi paller li roi, il se met avant tot 
maintenant, et dit. «Seingneur chevalier, vos veés que li roi est si navrés 
qu'il ne poroit fere ceste battaille, mais il mettra au chanp un son 
chevalier par sa querelle defendre, et ce sera li mon cors meïsmes. Et 
vos di que je ne me vuoill conbattre au roi de Norgalles, mes je me 
contatterai encontre <abbr>m.</abbr> Lancelot dou Lac, et encontre son cors le vuoill 
je desrainier. Et je firai creanter a monseingnor li roi que ci est que se 
je saroie menés a outrance, qu'il quitera li chastiaus, et ausi se <abbr>m.</abbr> 
Lancelot sera vencus, volon nos que li roi de Norgalles quit ausi li 
Chastel». Et atant se taist <abbr>m.</abbr> Tristan qu'il ne dit plus. 
Quant li quatre messajes hoïrent ce que <abbr>m.</abbr> Tristan avoit dit, 
il demandent au roi se il le veaut ensint con <abbr>m.</abbr> Tristan dist. Et li roi dit 
qu'il le veaut voluntierz, puis que a <abbr>m.</abbr> Tristan plet. Atant se partirent 
li quatre messajes, et se tornerent en lour chanp, la ou il desmontrent a 
la tref dou roi, la ou il treuvent li roi et <abbr>m.</abbr> Lancelot, et maint autres barons 
et chevaliers. Et quant il furent demorés auquanz, et li roi de Norgalles 
li demande se li roi d'Yrlande veaut «ce que je li ai mandés». Atant se 
<pb n="275"/>
drece en estant li un de ceaus quatre chevaliers, et dit: «Mon seingnor, 
sachiés tot voiremant qe quant nos fumes devant li roi d'Yrlande, et nos 
li diemes tot ce que voz noz enchargiastes, et il noz respondi  
qu'il le voloit voluntierz, mes il noz dist qu'il estoit si enavrés qu'il ne 
poroit entrer en chanp pour porter annes jusque a un mois. Mais tot 
maintenant qu'il ot dit cest paroles, atant se miste avant <abbr>m.</abbr> Tristan de 
Leonois, et dit qu'il veaut fere ceste battaille, mais non pas encontre vos, 
mais nos dit qu'il se veaut conbattre encontre <abbr>m.</abbr> Lancelot, que ci est. Et 
veaut que celui roi que li suen chevalier sera menés a outrance, quit le 
chastiaus a les autres. Et ce est ce que li roi d'Irlande et <abbr>m.</abbr> Tristan voz 
mande par noz». Et atant se taist qu'il ne dit plus. 
Quant <abbr>m.</abbr> Lancelot ot entandus ce que <abbr>m.</abbr> Tristan li mande, 
il n'a tot le quer enflés et plein de maltalent. Il se met avant tot 
maintenant, et dit: «Sire roi, puis que <abbr>m.</abbr> Tristan ha ensi devisés l'affer, 
je le vuoill voluntierz, et farai ceste battaille, c'il vos 'lest». «Sire 
Lancelot», dit li roi, «a moi plet il bien, se a vos  plest». «Donc alonz 
tot maintenant», fait <abbr>m.</abbr> Lancelot, «et si acreanterés la battaille entre li 
roi d'Yrlande et voz», et li roi li dit qu'il le veaut bien. Atant montrent 
entre li roi et <abbr>m.</abbr> Lancelot bien a vins chevaliers sanz nulle armes for que 
de lour espee seulemant. Il se mistrent a la voie, et chevauchent tant 
qu'il furent venus a dimi voie entre les un chanp et les autres, et enluech 
s'arestrent. Et mandent au roi d'Irlande qu'il veingne pour creanter la 
battaille. 
Et quant li chevalier a cui li roi avoit enchargiés la beiçonge fu 
venus devant li roi d'Yrlande, il li dit: «Sire, sachiez de voir que li roi 
de Norgalles voz atent entre lui et <abbr>m.</abbr> Lancelot, et sunt venus a dimi vo
je sanz nulle arme for que de lour espee, et vuelent acreanter la 
battaille, et vos mande que voz hi alés a tel conpangnie con voz plest, 
sanz nulle armes for que d'espee». Et quant li roi d'Yrlande et <abbr>m.</abbr> 
Tristan ont entandus ce que li roi de Norgalles et <abbr>m.</abbr> Lancelot lour ont 
mandés, et comant il estoient venus pour creanter la battaille, il ne font 
nulle demorance, ainz montrent bien autant de chevaliers con li roi de 
Norgalles estoit venus, et se mistrent a la voie. Et chevauchent tant 
qu'il furent la ou li roi de Norgalles et <abbr>m.</abbr> Lancelot estoient, et lour 
conpangnons; il saluent les uns les autres bien et cortoisemant. Aprés 
ce ne demore gramant que messire Lancelot se met avant et dit: «Sire 
Tristan, vos m'avés mandés que vos volés desrainier toz l'affer de cist 
deus rois contre moi en battaille chanpiaus, et celui roi que li suen 
chevalier sera vencus et menés a outrance, quitera li chastel a les autres.  
Et por ce vuoill je savoir de vostre <del>bou</del>che se il est ensi veritéz».  
«Sire Lancelot», fait <abbr>m.</abbr> Tristan, «je vos di qu'il est ensi veritez, et 
voiremant vuoill je entrer contre voz en chanp par ceste querelle 
desrainier, le mon cors encontre le vostre en battaille chanpiaus». 
«Tristan,Tristan!» fet <abbr>m.</abbr> Lancelot, «l'en vos a serviz et henorés jusque 
a cestui point, mes d'ore en avant soiés aseûr que je sui votre enemis 
mortiaus, et je, et touz ceaus de mon lingnajes. Et de ce que voz dites, 
que volés entrer en chanp contre moi en battaille mortiel, ce me plet 
bien, et je ne quier autre chouçe de voz for que la battaille. Et si vos 
di que je vuoill que andeus  cist rois le creantent ore<add>n</add>droit». 
«Sire Lancelot», fait <abbr>m.</abbr> Tristan, «sachiez que se vos avés voluntés 
d'estre au chanp o moi, et je vos di que je ne desir autre chouçe tant con 
je fais la battaille de voz. Et a l'endemain vuoill je voiremant qu'elle 
soit». 
Lors paroles <abbr>m.</abbr> Hestor de Marés, et li dit: « Sire Tristan, vos avés 
grant desirierz de melleer a monseingnor mon freres, mais sachiés que 
quant vos avés ceste voluntez, et que avés enpris ensi haïne contre noz, 
il convient que voz en soiés mis a mort prochainemant». «Hestor, 
Hestor! » fet <abbr>m.</abbr> Tristan, «je vos di que je ai petite peor et doutte de votre 
lingnajes, car je vos fais savoir que je sui bien d'ausi grant lingnajes con 
voz estes». Atant veaut respondre <abbr>m.</abbr> Hestor, mais <abbr>m.</abbr> Lancelot ne le 
laisse, ainz li dit qu'il soit en pes. 
Lorz paroles li roi de Norgalles, et dit contre li roi d'Yrlande: «Sire, 
je croi que nos somes bien en une voluntés de ce que vos volés mettre 
au chanp par votre partie <abbr>m.</abbr> Tristan, et je i metrai pour la moie <abbr>m.</abbr> 
Lancelot. Et celui qui sera li suen chevalier menés a outrance, quitera 
li chastel a les autres». «Ce vuoill je bien», fet li roi d'Yrlande, «et ensi 
le creant je et ottroie devant tuit cist jentilz homez que ci sunt». «Et 
je le creant et ottroie ausint», fait li roi de Norgalles. Atant se mistrent 
avant <abbr>m.</abbr> Tristan et <abbr>m.</abbr> Lancelot, et donent li gajes de la battaille, et 
distrent qu'il volent qu'elle soit l'endemain. Et ensi fu acreantés la
battaille d'andeus parz con voz avés hoï, entre deus li meillor chevalier 
dou monde. Et quant il ont ce fait, il se partirent les uns da les autres, 
et tornerent chascuns en son chanp. Et mout est tenus  ceste 
<pb n="276"/>
chouçe a la greingnor mervoille dou monde, et mout en parloient, les une 
partie et les autres, de ce qu'il sunt devenus ensi enemis <abbr>m.</abbr> Tristan et 
<abbr>m.</abbr> Lancelot, que soloient estre si granz amis. 
Or avint que celui jor meïsmes que la battaille fu acreantés, 
hi vint monseingnor Gauvain, que li roi Artus hi avoit mandés por mettre 
pes entr'aus.  Et avoit en sa conpangnie jusque a <num>.II.C.</num> chevaliers armés 
de toutes armes. Et s'en vient entre les uns chanp et les autres, et fait 
comander a li un roi et a les autres qu'il aillent paller a llui. Et aprés 
ne demore gramant que li roi d'Yrlande et li roi de Norgalles, a grant 
conpangnie de chevalier, hi vindrent. Et <abbr>m.</abbr> Gauvain lour dit comant li 
roi Artus lour mande sour perdre lour terre, qu'il ne i ait plus coux donés, 
et qu'il soient devant lui de celui jorz a quatre mois. Et celui que avra 
le droit dou chastelz, le fira doner. Et li deus rois distrent qu'il firont 
le comandemant lour seingneur li roi Artus, con de lour seingnor lige 
qu'il est. 
Que vos en diroie? Atant se partirent li deus rois, et chascuns se 
torne en son païs a toute lour gens. Et <abbr>m.</abbr> Gauvain dit mout maus a <abbr>m.</abbr> 
Lancelot et a <abbr>m.</abbr> Tristan de ce qu'il avoient enpris battaille ensemble. 
Atant s'en vait <abbr>m.</abbr> Gauvain dedenz le chastel, et le fait garder par le 
roi Artus, et puis s'en torne a Kamaaloth. Car <abbr>m.</abbr> Gauvain et sa 
conpangnie chevauchent tant par lour jornés sanz aventures trover que 
a mentovoir face en contes qu'il furent venus en la maistre ville de 
Kamaalot, la ou il treuvent li roi Artus a grant conpangnie de barons et 
de chevaliers. 
Et  &lt;quant le roy vit son nepveu, il lui fist grant joye et grant 
feste,&gt; [et a chief de pieces li demande <add>com</add>ant il avoit achevé la 
beiçonge dou roi d'Yrlande et dou roi de Norgalles. Atant li conte <abbr>m.</abbr> 
Gauvain tot l'affer comant avoit estés, et encore conte comant <abbr>m.</abbr> Tristan 
et <abbr>m.</abbr> Lancelot avoient enpris battaille mortiaus ensemble, dont li roi et 
tous les autres qui la estoient le tienent a grant mervoille, et mout en 
parloient les uns et les autres de ceste chouçe. 
Mez atant laisse li contes a paller de cestui fait, que plus ne en 
pallera a cestui point, et pallera li maistre de mesire Percevaus li Gallois. 
Comant <abbr>m.</abbr> Percevalz se conbati a <abbr>m.</abbr> Separ, li frere <abbr>m.</abbr> Palamidés, 
Or dit li contes que <abbr>m.</abbr> Percevalz li Gallois estoit en la 
maistre ville de Kamaaloth, en celui tenz qu'il estoit retornés de 
Norgalles, quant il fist la grant battaille avech <abbr>m.</abbr> Argondrés li Ros. Il 
dit a soi meïsmes qu'il velt aler querant aventures por le reiames de 
Logres. Et une domence, bien pour maitin, se lieve, et prent sez armes, 
et monte a chevaus mout priveemant, car il ne voloit que nul le saûst qu'il 
fust mis en queste. Il ne moine nulle conpangnie for que un escuier 
seulemant, qui li portoit son escus covert d'une o<del>u</del>çe vermoille. Il 
chevauce maintes jornés sanz aventure treuver que a mentovoir face en 
contes. 
Or avint que un jor qu'il chevauchoit par une grant foreste, atant 
fu venus en une granz place mout bielles, et mout environés de biaux 
arbres. Et enmi leu de celle place avoit un pa<del>vilon</del>s  tandus, 
le plus biaus et le plus riche dou monde a veoir. Et quant <abbr>m.</abbr> Percevalz 
aproche dou pavilons, atant hi vint un vallet que li dit: «Sire chevalier, 
arestez vos, car vos ne poés passer sanz jostes, ne vos ne chevalier 
errant que par ci passent. Car un chevalier a cui je sui, que eu 
pavilons est, vendra tot maintenant joster a voz». «Vallet», fait <abbr>m.</abbr> 
Percevaus, «de ce que votre sire m'appelle de jostes, me plet assez, car 
maint jorz sunt que je n'ai estés desi<del>rant</del>. Et por ce di a ton seingnor 
que je l'atendrai ci tant qu'il vendra». Atant se part li vallet, et se met 
dedenz le pavilonz, et trueve li chevalier que se fasoit armer 
hastivemant. Et se aucun me demandoit qui li chevalier estoit, je li 
diroie que ce estoit Separ le Mesconneûs, li freres de <abbr>m.</abbr> Palamidés.  
Et sachiez san nulle faille que cestui Separ estoit un des buen 
chevalier dou monde, et des plus poissant, et avoit avech lui un des 
plus bielle dames dou seicle. Et demoroit en celui leu por ce que toz 
jorz i trepassoient chevalier herrant. Et a la dame qu'il avoit avech 
lui voloit il grant bien, et par son amor aloit il faisant maintez 
chevaleries. Et por ce que sa dame veïsse sa grant proesse, l'avoit il 
amenés avech lui en celui leu. Et quant il fu armés mu bien, il monte 
sour son chevaus, et la dame monte sour un riche palefrois acesmés 
mout richemant. Et hoissirent hors des pavilons, et s'en vienent la 
ou <abbr>m.</abbr> Percevaus estoit tot aparoilliés de la jostes. <abbr>M.</abbr> Percevalz salue 
la dame et li chevalier mout sajemant, et il li rendent le salus bien et 
cortoisemant. «Sire», fait messire Percevalz, «sui je arestés, ou 
alerai je quitemant avant?». «Sire», fet cil, «il vos convient a moi 
<pb n="276"/>
joster, si verons li quelz est meilor  chevalier de noz deus 
ap<add>ertemant</add>». 
Aprés ceste paroule il ne&gt; font nul deleament, mes tot m<del>ainte</del>nant 
se esloingnent andeus bien une harpant. Il baissen les glaivies, et 
mistrent chevaus a sporonz, et vient les uns ver les autres mout 
hardiement. Que vos en diroie? Li chevaus sont fort et isniaus, et li 
chevaliers que desus estoient sunt preuz et poissant. Il ne est jeu de 
lour venir, car sachiez qu'il venoient de si grant alleûre qu'il [senbloit] 
que la terre se deûst fondre desout eaus. Et quant il vienent au [joindre] 
des glaivies, il se trefierent sour l'escuz de toute lour force, si qu'il font 
andeus les glaivies voler en pieces, mes de selle ne se remuent ne pou 
ne grant, car li chevaus aloient si large que li chevaliers ne se 
trehurterent ensemble. Ainz vait chascunz houtre parfornir son 
poindre. Andeus avoient ire de ce qu'il ne avoit abatus les uns les 
autres. Et aprés ce ne demore gramant qu'il revint les unz verz les 
autres. «Sire», fet li chevalier dou pavilons, «encore ne peonz veoir li 
quelz de noz est meillor chevalier de lanse». «Sire», fait <abbr>m.</abbr> Percevalz, 
«je croi que vos avés en votre pavilons grant piantee des glaivies, et por 
ce preno<add>n</add>s tant de lanse que nos veons li quelz de noz se tendra miaux 
a chevaus». « Sire», fait li chevalier dou pavilons, «ce me plet bien! ». 
Lors comande tot maintenant que l'en li aport des glaiviez assés. Li 
vallet fait tantost le comandemant son seingnor, car il s'en vait tantost 
et revint, et ot aportés glaivies assez, et en baille une a chascuns 
chevalier, cort et gros et li fer trinchant.  
 &lt;Quant les chevaliers ont recouvré&gt; les glaivies, &lt;il 
n'y font nul delaiement, ains s'entreesloignent tantost et murent chevaulx 
des&gt; sporonz. Et vient les uns verz les autres si grant alleûre qu'il 
senblent foudre et tenpestes. Et quant il vienent au jondre dez glaivies, 
si i met chascuns cuer et force, il se trefierent sour l'escus si roidement 
qu'il font andeus [les glaivies voler en pieces] et aprés le bliçemant des 
glaivies [il se treûrterent] d'escus et de cors et [des viçajes si] duremant 
ensenble que andeus [alent] a la terre tiel atornés qu'il ne sevent s'il 
estoit nuit ou jorz, ainz giçoient a la terre ausi con c'il fussent mors. 
Et quant la dame voit son amis que en tel mainieres giçoit a la terre,  
elle n'a si grant ire car pou qu'elle ne muert de duel. Elle voloit aler a 
llui, mais sez vallet, que assés n'i avoit, ne la laissent aler mie, ainz la 
reconfortent assez. Et quant li chevalier furent jeû a la terre une grant 
pieces, il se relievent andeus au miaus qu'il puent, mais il aloient 
chancelant ausi con se la terre se fremuast desout eaus. Et quant il 
furent revenus en force et en pooir, li chevalier dou pavilonz dit a soi 
meïsmes que de grant pooir est li chevalier, et que a piece mais ne truevé 
chevaliers que si aspremant l'encontrast con cestui a fait a cestui point. 
Et <abbr>m.</abbr> Percevalz dit tot autretel de lui, et mout le priçe en son quer, et 
dit bien q'il est un des plus preudomes dou monde.  
Que vos en diroie? Li chevalier ne font nul deleament, mes tot 
maintenant qu'il furent revenus en pooir et en force  il mistrent 
main a l'espee, et se gettent l'escus devant, et s'aparoillent de la mellee.  
Et quant il furent aparoilliés, li chevalier dou pavilons paroule a <abbr>m.</abbr> 
Percevalz, et li dit: «Sire chevalier, selonc ce que je ai veû, noz ne peons 
savoir le meillor de noz as glaivies, mes nos le poronz veoir prochainemant 
as brand».  «Sire», fet <abbr>m.</abbr> Percevals, «or sachiez de voir qu'il me targe 
formant que nos <del>procha</del>chomes nostre [onor a l'] espee». Aprés ceste 
paroles ne i ot plus pallemant, ainz drecent l'espee contremont, et cort 
les uns sour les autres, et se tredonoient grandismes coux de lour espee 
trinchant; il comencent une mellee mout dure et pesmes. Il ne se vont 
mie esparaingnant, ainz mostre lez uns a les autres qu'il sunt mortielz 
enemis. Il fiert et maille tant les uns sour les autres, et tant se tredonent 
granz coux sovent et menus, qe ce estoit une grant mervoille qu'il 
n'estoient andeus mors. Il s'avoient tiel atornés qu'il ne puent grament 
en avant, et il estoient si lax et travailliés qu'il convient a fine force que 
li un se trait ensus de les autres, pour recovrer aleyne &lt;et&gt; force. Et 
ensi se repousent li deus chevaliers. 
Et quant li chevalier dou pavillonz ont esprovés la grant proesse 
de <abbr>m.</abbr> Percevaus, il dit bien encontre son cuer que voiremant est cestui 
un des meillor chevalier dou monde. <abbr>M.</abbr> Percevaus dit que voiremant 
est cestui chevalier a cu'il se conbat li plus poissant a qu'il se conbatisse 
a piece mais. Et la dame, que avoit veû la battaille si dure  et 
pesmes, et avoit veû que li chevalier s'estoit si bien mantenus, elle a 
grant doutte et peor de son amis. Car sachiez sanz nulle faille qu'elle 
amoit Separ sour toute rien dou monde. Et por ce dit elle a soi meïsmes 
qu'elle departira la battaille, se elle onques poira.  Et quant li chevalier 
se furent tant repousés qu'il ont recovrés aleyne et force, il voloient 
recomencier la battaille. Mais la dame, tot maintenant qu'elle vit qu'il 
<pb n="277"/>
fasoient senblant de mellee, elle desmonte de son palefrois, et s'en vait 
heurament, et se met entr'aux deus, et dit contre <abbr>m.</abbr> Percevalz: «Sire 
chevalier, je vos pri que vos ne voz conbattés plus a cestui chevalier, car 
votre haïne ne est si grant que vos deûssiés tant aler avant de la mellee.  
Et ancois vos est pour aventures des conpains de la Table Reonde; et 
cestui chevalier a cui vos voz conbattés est grant amis de toz ceaus de 
celle conpangnie!». 
«Dame», fet <abbr>m.</abbr> Percevalz, «et qui est cestui chevalier a cui 
je me conbat?». «Sire», fet elle, «ce est Separ, le fiz Esclablor le 
Mesconneûs, et freres <abbr>m.</abbr> Palamidés, li meillor chevalier dou monde! ». 
Et quant <abbr>m.</abbr> Percevalz entent que ce est Separ, qui est li suen 
greingnor amis dou monde, il a grant ire de ce qu'il s'est tant conbatus 
a lui. Il gette tot maintenant son escus a la terre, et li rent son espee, 
et li dit: «Sire Separ, merci por Deu, prenés mon espee, que je me 
teingne pour houtrés. Et pardonés moi de ce que je me sui conbatus a 
vos; mes Damedeu le set, que mesconnoissance le me fist fere». Quant 
Separ entent la debonarités dou chevalier, il le tient a grant chouçe,  
et le demande qu'il est. «Sire», fet il, «je sui Percevals de Galles, 
li votre chevalier et cier amis! ».  Quant Separ entent que ce estoit <abbr>m.</abbr> 
Percevalz li Gallois, cu'il tant amoit, il ne fait nul deleament. Il gette 
tantost son escus a la terre, et li rent sez espee, et li dit: «Hay5, messire 
Percevaus, vos soiez li tres bien venus, et prenés mon espee, car je sui 
li outrés, et ne vos».  Que voz en diroie? Assez offrent les uns a les 
autres l'espee et le onor de la battaille, mes nul ne la veaut prendre. 
Atant se lievent lour hieume de teste, et s'acollent et baisent 
cent foys, et mout fait grant joie les uns a les autres. Et quant il &lt;se&gt; 
sunt conjoié une pieces, il [s'] en alent eu pavilons. Et se desarment, 
et la dame fait grant joie a <abbr>m.</abbr> Percevalz, car son amis le l'avoit comandés. 
Et mout se demandent <abbr>m.</abbr> Percevaus et <abbr>m.</abbr> Separ de lour estre, et mout 
se desduient de ce qu'il s'avoient tant conbatus as glaivies et a brand. 
Que vos aleroie disant? <abbr>M.</abbr> Percevaus demore avech <abbr>m.</abbr> Separ tot 
celui jor et la nuit, et mout le onorent et servirent de tout lour pooir. Et 
quant l'endemain fu venus, <abbr>m.</abbr> Percevalz se lieve bien pour maitin, et 
prent sez armez, et monte a chevaus et acomande mesire Separ et la 
dame a Deu. Et au departir li dist Separ: «Sire, se vos avés mestiers d'un 
tiel chevalier con je sui, je irai voluntierz avech vos». <abbr>M.</abbr> Percevalz le 
mercie assez, et se met au chemin entre lui et son escuierz. Et 
chevauche tot celui jorz sanz aventure trover que a mentovoir face en 
contes. La nuit herbergie chiez un vauvassor, que mout grant henor li 
fist, car il fasoit voluntiers  henor a chevalier herrant, por ce qu'il 
avoit estés longement chevalier aventeuros, et avoit repairiés maint jorz 
en la maisonz li roi Artus. A l'endemain se lieve <abbr>m.</abbr> Percevals, et ala 
hoïr le serviçe nostre Sire. Et puis prent sez armes, et monte sour son 
chevalz, et comande li vauvassor a Deu, et li mercie assez de ce qu'il les 
a tant serviz et henorez. Atant se met au chemins entre lui et son 
escuierz, et chevauche tot celui jors sanz aventure trover que a mentovoir 
face en contes. 
Et entor hore di midi avint qu'il chevauchoit por une mout bielle 
praerie, la ou il avoit un mout biaus pavilons tandus.  Et il regarde 
devant lui, et voit un chevalier tot despoilliés, en chamise et en braies.  
Et deus serjenz les aloient battant con corejes noés mout duremant, 
dont li chevalier aloit criant a haute vois, et aloit faisant le greingnor duel 
dou monde. Et quant <abbr>m.</abbr> Percevaus voit celui homes que ensi estoit 
batus, il n'a grant ire et grant pitié. Il s'en vait tot maintenant celle part, 
et dit as serjenz que ne soient tant hardis qu'il mettent plus main en 
chevalier, ne qu'il li faichent plus maus ne anui. Et quant li chevalier 
que ensi estoit batus, hoï ensi paller <abbr>m.</abbr> Percevals, et voit qu'il est 
chevalier aventeuros, il li dit: «Hay5, sire chevalier, pour Deu! Aïde moi 
de ceste mauveise jenz que ensi me font languir sovent! ». Quant <abbr>m.</abbr> 
Percevalz hoï ensi paller li chevalier, il connuit apertemant que ce estoit 
Sacremor le Desereez; il ne fait nul deleamant, ainz cort sour li serjenz, 
et li chacie heramant. Et puis voloit fere monter li chevalier, mais il 
ne puet, car tantost hoissi dou pavilons un chevalier armés de toutes  
armes, et montés sour un buen chevals, et li dit: «Vassalz, laissiés ceste 
mauveise homes, et de ce que voz n'avés fait, vos firai achatter 
chieremant!». «Et comant», fet <abbr>m.</abbr> Percevaus, «est voz donc celui que 
ensi fasoit battre cestui chevalier?». «Oïl voir!» fait il. «Donc est vos 
venus a la mellee! » fait <abbr>m.</abbr> Percevaus. 
Lors prent son escues et son glaivies, et se esloingnent les uns 
da les autres. Il baissen les glaivies, et mistrent chevaus a sporonz, et 
vient les unz verz les autres tant con il puent dou chevaus traire, et se 
<pb n="277"/>
trefierent sor l'escus de toute lour force.  Li chevalier bliçe sa lanse, et 
<abbr>m.</abbr> Percevaus le fiert si roidemant q'il le porte a la terre. Mes de tant li 
avint bien qu'il ne ot maus for que li cheoir seulemant. Il se lieve mont 
vistemant, et remonte tantost sour son chevaus, et se met a la voie tant 
con il puet plus. Et <abbr>m.</abbr> Percevaus, qui avoit fornis son poindre, revint 
aderes, et voit que li chevalier s'en aloit en tel mainieres. Il ne li vait 
pas derieres, ainz s'en vont dedenz le pavilonz entre lui et Sacremor. Et 
Sacremor prent sez armes, qui enluech estoient, et monte sour un buen 
chevalz, et se met a la voie avech <abbr>m.</abbr> Percevaus.  Et quant il se 
conneûrent, il se font grant joie et grant feste. «Sire Sacremor», fait 
messire Percevaus, «qui estoit celui maveis chevalier qui tant maus voz 
fasoit faire?». «Sire», fait il, «ce estoit Breûz Sanz Pitié, qui me prist 
desloiaument et en traïsons! ». Et li conte comant. 
Mes atant laisse li contes a paller de cestui affere, ce est de <abbr>m.</abbr> 
Percevaus et de Sacremor, et pallera li maistre d'une autre aventure que 
ne se afiert a ceste, mes  li maistre la veaut mettre au dereain de 
son livre por ce qu'elle est la greingnor aventures que avenist jamés en 
terre jusque a cestui tens. 
Ci devise coment li haut prince Galeot vint sor li rois Artus, et coment 
le prince devint home dou rois Artus par <abbr>m.</abbr> Laricelot dou Lac. 
En cest partie dit li contes, et la verais estoire le tesmoingne, 
ensi con vos poés avoir hoï, que li haute princes Galcout, le fiz a la bielle 
jeant, conquist par son valoir <num>.XXIX.</num> roiames, dont tuit li rois estoient 
a sa soubecion et sez homes liges, et tenoient la terre par lui. Comant, 
ne en quel mainiere li conquist, ne fira memoire notre livre, por ce que 
trop seroit longaine matire a mentovoir. Mais il pallera d'un mout grant 
fait, ensi con vos porés hoïr en avant. 
Voir fu, ensi con vos avez hoï, que li haut prince Galeout conquist 
<num>.XXIX.</num> roiames, et qu'il estoit li plus poissant homes de toz li monde, 
ne en tot li seicle ne avoit homes que ne le redoutast. Or avint qu'il dit 
qu'il ne voloit porter corone jusque atant qu'il aûsse aconpli li trentismes 
rois et roiames. Et dit qu'il veaut que li trentismes soit li roi Artus, por 
ce que li roi Artus estoit li plus poissant roi dou monde, et dont il avroit 
greingnor henor quant il l'avroit conquistés. Aprés ce il preneroit la 
corone, et se firoit coroner plus hautemant  que feïsse jamés nul 
rois. Lorz prent li haut prince deus rois: li un fu li roi Faramon, et li 
hautre li roi Harmant de la Cité Vermoille, et cestui fu li primier rois 
conquis, et lour dit: «Voz alerez a Kamaaloth, la ou li roi Artus demore, 
et li dites que je li mant que je vuoil qu'il teingne sa terre par moi, et qu'il 
deveingne mes homes liges. Et ce il se ne velt, si li feites savoir comant 
je le desfi, et que je li alerai sovre a tot mon pooir, et prendrai lui et toute 
sa terre a force!». «Sire», ce dient li deus rois, «votre comandemant 
sera bien fait! ». 
Atant se partirent li deus rois, et se aparoillent si hautemant 
con se convenoit as rois, et se mistrent au chemin en la conpangnie de 
bien cent chevaliers, et chevauchent tant par lour jomés sanz aventure 
trover que a mentovoir face en contes, qu'il furent venus a Kamaloth. Et 
s'en alent tot maintenant a la coit li roi Artus, et quant il furent 
descendus, il montrent eu ma<add>is</add>tre paleis, la ou il treuvent li roi a grant 
conpangnie de barons et de chevaliers, que li rechoient a grant henor. 
Et quant il furent demorés auquanz, et li roi Faramon, que mout 
estoit sajes et enparlés, paroule avant, et dit en tel mainieres: «Roi 
Artus», fait il, «li hant princes Gale<del>out</del>, que nostre seingnor lige est, 
voz mande par nos qu'il veaut que vos teingnés votre terre par lui, et que 
deveingnés sez homes liges. Et se ce ne volés fere, il te fais savoir par 
nos qu'il te desfie, et qu'il te vendra sovre, et prendra toi et tote ta terre 
a force». Atant se taist, qu'il ne dit plus, et s'asiet en son leu. Quant 
li roi, et toz lez autres qui entor lui estoient, ont hoï ce  que li roi 
Faramon ot dit, il en furent tuit esbaïs, et le tienent a grant choçe et a 
grant sorcuidanse, ne ne paroule nul d'une grant pieces. 
A chief de pieces paroule li rois Artus, et lour dit: «Sire, je ai bien 
entandus ce que vostre seingnor me mande, a qoi je vos respont que je 
en vuoill avoir conseill a mes homes. Et ce qu'il m'en loeront, et je en 
firai, et cestui fait vos firai savoir l'endemain». Atant s'en alent li deus 
rois a un hostel, que li roi Artus avoit comandés que l'en le feïsse 
desmonter, la ou il furent serviz et henorés assez. A l'endemain fist li 
roi Artus asenbler en son maistre paleis toz lez haut homes de sa cort, 
et grant plantee des conpangnons de la Table Reonde. Et quant il i 
furent asenblés, li roi se lieve en estant, et paroule en tel mainieres: 
«Seingneur», fet il, «voz savés bien ce que li haut prince 
<pb n="278"/>
Galeot noz mande, et ancois savés comant il est poissant homes. Et 
ancois savés comant je ai tenus ma terre a grant henor, et comant maïnt 
rois et maint baronz me font homajes; et cestui me démande que je 
deveingne sez homes liges! Et por ce voz est mes homes et mes amis, 
qe m'avés henorés et valus a toz beiçonz de tot votre pooir, et por ce vos 
met je devant que vos me loés et consiliés, et tot ce que a voz en plaiera, 
et je en firai». Atant se taist qu'l ne dit plus, et s'asiet en son leu. 
Quant li rois et li barons et chevaliers ont, entandus ce que li roi 
Artus lour avoit dit, il n'ont tuit grant pitié, et li plusor lermoient des 
iaux, et furent tuit en pes une grant pieces. 
 A chief de piece se lieve en estant tot primieremant 
<abbr>m.</abbr> Gauvain, et dit: « Monseingneur roi, ne place a celui Sire que souffri 
mors en la Crois por li cristienz sauver, que vos de nul home vivant 
teingnés terre, ne deveingnés &lt;sez&gt; homes, car trop seroit grant honte 
a toz li mondes, car vos est doingne d'estre sour toz homes dou seicle. 
Et voz avés assés grant pooir et bone jenz, qe noz voudromes avant tuit 
morir que ce avenist. Por ce vos lou je en droit conseill que voz li 
mandés qu'il ne soit si hardis qu'il entre en votre terre. Et c'il hi vint, 
qu'il voz trovera au chanp por defendre vottre terre et votre henor, et qu'il 
sera mors et hunis; et ce est mon conseill, et ce que je voz en loy». Et 
atant se taist qu'il ne dit plus, et s'asiet en son leu. 
Puis ne demore gramant que <abbr>m.</abbr> Yvain, le fiz au roi Hurien, 
se lieve en estant, et dit: «Sire roi, je sui votre homes liges, et voz est 
henorés sour tous cristienz, et provés avés ja en maint grant beiçonz 
votre puissance, et que en soiés venus a buen point et a buen chief. Et 
por ce ne vuoille le Fiz de la Virgen Pucelle que voz soiez en soubecion 
d'ome vivant ne terreine, car trop en seroit tot li monde desoronés. Et 
por ce, mon seingnor, soiés tot seûrement que voz de cestui falt en verrés 
a buen chief a l'aïde Deu, que ne vos faudra, car vos avés le droit dever 
voz, et que avez bone chevalerie, et qui sunt bien acostumés de porter 
armes, et que ne voz faudront tant con il avront la vie eu cors. Et por 
ce voz lou je en droit conseill q'il ne soit si hardis qu'il entre en vostre 
terre un plain pié.  Et c'il hi vint, qe nos  alons contr'aus par votre 
henor defendre en battaille chanpiaus; et ce est mon conseil, et ce que 
je voz en loy». Et se taist qu'il ne dit plus, et s'asiet en son leu. 
Aprés se lieve li roi Karados, et dit: « Monseingnor roi, <abbr>m.</abbr> 
Gauvain ci <abbr>m.</abbr> Yvain voz hont donés droit conseill, selonc mon avis, et 
il me plet assés tot ce qu'il hont dit, que voz li mandés qu'il ne soit si 
hardis qu'il entre en votre tetre. Et c'il avient qu'il hi veingne, ne ves 
esmaiés de rienz, que voz avés assez grant plantee de bone chevalerie, 
que ne vos faudront tant con il avront la vie cu cors. Et li alons a 
l'encontre hardiemant, et mettons a mors lui et toute sa jenz. Et ce est 
ce que je voz lou ci conseill, et pri a la douce Mere Deu que voz en doit 
venir a buen chief». Atant se taist q'l ne dit plus, ci s'asiet en son leu. 
Que vos en diroie? Tuit ceaus que enluech estoient se acordent bien 
a cist trois, et dient bien qu'il volent avant morir, que lour seingneur fust 
en soubecion d'ome vivant. 
Quant li roi Artus ot entandus ce que cist li ont dit, ci veoit la 
voluntés de sez homes, il n'a grant joie dedenz son quer. Et tot 
maintenant comande que l'en alast herament par li deus rois que 
messajes estoient de l'aut prince Galeot. Atant hi alent grant plantee 
de bone jenz, et ont amenés li deus rois. 
Et quant il furent venus en la maistre sale, la ou li roi estoit 
a tel conpangnie con je voz ai contés, et li roi et toz li baronz font eaus 
grant henor, et li fait li roi asetter dejoste lui. Et puis ne demore gramant 
que li roi Artus paroule, et lour dit: «Sire, je vos di que vos tornés a votre 
seingneur, et li dites qe  je li mant que mon pere, li roi Huter 
Pandragon, tant con il vesqui en ceste seicle, ne tient terre de nelui for 
que de Damedeu seulemant, et ne fu home vivant qui seingnorie aûsse 
sour lui. Et je, qe de celui fui nes, et ai vescus jusque a cestui point en 
ceste monde que je ne al fait homajes a nul home dou seicle - ainz, ensi 
con tot li monde set, sont maint rois et maint baronz que de moi tienent 
terre, et que me font homajes -, et por ce ne seroit doingne chouçe que 
je tenisse terre d'ome vivant, et que je teingne terre d'oume dou monde 
for que de Damedeu seulemant. Et por ce li contés tot seûremant qu'il 
ne soit si hardis q'ilentree<add>n</add> ma terre un plain pié. Et c'il hi vint, qu'il  
me treuvera tot aparoilliés dou defendre ma terre et mon <add>on</add>or en 
battaille chanpiaus. Et tot ait il grant pooir de jent, si ne souffrai je qu'il  
entre <add>e</add>n ma terre, car je li vendrai herament a l'encontre. Et a la 
droiture que je ai dever moi et a la bone jenz, je en quit doner vengianse 
<pb n="278"/>
a toz les homes qu'il a ensiliés et desereités» Atant se taist li roi qu'il 
ne dit plus. 
Quant li roi Faramon et li roi Armant ont entandus ce que 
li roi Artus ot dit, il distrent. «Sire, cestui fait, et tot ce que voz noz avez  
enchargiés, li conteron noz bien devant lui tot a mot a mot». Atant 
pristrent conjé li deus rois, et se mistrent au chemins a tot lour 
conpangnie. 
Et chevauchent tant par lour jornés sanz aventure trover que a 
mentovoir face en contes, qu'il furent venus en Sorelois, la ou il trovent 
li haut prince Galeot a grant conpangnie de rois et de barons. Et quant 
il furent descendus e<add>n</add>mi la cort, il montrent en la maistre sale, la ou 
il estoit  li haut prince, a tel conpangnie con je vos ai contés. Et 
quant li hautte prince li ot veû, il lour falt grant joie et grant feste. Et 
quant il li ot conjoié une pieces, il lour dit: «Quelz novellez m'aportés 
voz dou roi Artus? Veaut il fere ce que je li mandai par voz?». 
Atant se lieve en estant tol maintenant li roi Faramon, et dit: «Mon 
seingneur, sachiés de voir que quant noz fumes venus a Kamaaloth, et 
nos alames tot droit a la cort dou roi Artus, la ou nos le trovames a grant 
conpangnie de rois et de baronz en la suen maistre sale dou paleis. Et 
quant il noz vit devant lui, il nos fist grant joie et grant feste, et puis ne 
demore gramant que je li contai a mot a mot tot ce que vos li mandastez, 
et que voz noz enchargiastes; et ce fu oïant tuit sez baronz. Et il noz 
respondi qu'il en voloit avoir conseill a sez homes, et qu'il noz firoit 
savoir l'endemain ce qu'il en voudra fere. Et quant l'endemain fu 
venus, li roi fist asembler tuit les haut homes de sa cort en la suen maistre 
sale, et aprés nos mande qe nos venimes a llui. Et quant noz fumez la 
ou li roi Artus estoit a grant conpangnie de haut baronz, et li roi noz 
paroule en tel mainieres, et nos dit que li roi Huter Pandragon son pere, 
tant con il vesqui en ceste monde, tient terre, et ho<del>u</del>t grant henor, et que 
de maint rois et de maint barons recevoit homajes, et a honìe vivant ne 
fist il treûe. Et aprés nos dit il que de celui roi Huter est il nez, et qu'il 
a tenus terre et henor puis qu'il fu coronés roi, et que de maint haut 
homes a il homajes, et qu'il ne fist onques homajez a home terreine, et 
dist qu'il ne velt tenir terre de nul four que de Damedeu  
seulemant. Et noz dit qu'il tient a grant sorcuidanse ce que voz li 
mandastes par noz, et por ce voz mande il que vos sachiez de voir que 
voz ne soiés si hardis que voz entrés en sa terre un plain pié, et que se 
voz hi enterrés, que vos le troverés tot aparoilliés dou defendre en 
battaille chanpiaus. Et vos mande q'il dorra vengianse de voz a tot li 
seicle; et ce est ce que li roi Artus voz mande par noz ». Atant se taist 
qu'il ne dit plus. 
Quant li haut prince Galeot ot tot entandus ce que li roi Artus 
li mande, il le tient a grant desdoingne. Et dit si haut que tuit li plusor 
l'entendoient bien: «Rois Artus, je aime miaus ce que tu mes ai mandés 
que se n'i eûsse fait ma voluntés debonairemant. Et je ne quier jamez 
porter armes, ne voloir henor, se je le grant orgueill de toi et de ceaus de 
ton ostiaus je ne met au desout [en] ma soubecionz!». Atant ne paroles 
plus a celui point. 
A l'endemain li haut prince envoie maint messajes, et fait savoir a 
toz li rois et a toz li baronz que en sa soubecion estoient qu'il soient tuit 
aparoilliés a tot lour pooir, et qu'il soient tuit venus en Sorelois a li <num>.XII.</num> 
jor de mai, car il voudra aler a celui terme sour li roi Artus, qu'il le veaut 
prendre et desereiter de sa terre. Et quant li messajes furent alés par 
maintes estranges terres et païs, et ont eaus fait savoir ce que li haut 
prince lour mande, et si tuit s'aparoillent a tot lour pooir pour sivre lour 
seingnor, que velt aler prendre li roi Artus dedenz Kamaaloth. 
Mais atant laisse li contes a paller de mesire li haut prince Galeot 
et de sez barons et de sez genz, que  bien i savra retorner 
prochainemant, et torne a paller de messire li roi Artus et de conpangnons 
de la Table Reonde. 
Or dit li contes que quant li roi Artus ot oï novelles que li haut 
prince Galeot avolt fait sesmondre toz li rois et li baronz que de lui 
tenoient terre qu'il fussent tuit venus a tot lour pooir en Soreloys, et qu'il 
voudra venir sour lui en sa terre, il ne fait nul deleament, ainz envoie tot 
maintenant lettres et messajes par maintes estranges terres a toz sez 
amis, qu'il ne laissent pour rien dou monde qu'il ne soient en la ville de 
Kamaaloth a tot lour povoir par lui seucorre, car li haut prince Galeot li 
veaut venir sovre par lui desereiter de sa terre. Et fist eaus savoir qu'il 
fussent venus a dimi may. 
Et quant li rois et li barons qe amis estoient dou rois Artus, et que 
de lui tenoient terre, ont seû comant li roi Artus lour mande tiel novelles, 
<pb n="279"/>
il s'aparoillent de tot lour pooir, et s'en vont tuit a Kamaaloth. Et sachiez 
que avant que dimi may fust venus, furent venus en la maistre ville de 
Kamaaloth bien <num>.X.M.</num> chevaliers, dont li rois Artus n'ot grant joie, et fait 
eaus grant henor et grant feste.  Que voz en diroie? Par toute la ville de 
Kamaaloth li granz et li petit fasoient joie et feste, et prient toz jorz que 
Damedeu envoiastes lez haut princes et sa jenz. 
Et un jor que li roi Artus estoit en son maistre paleis a grant 
conpangnie de barons et de chevaliers, atant es voz venir un vallet 
messajer, et s'enjenoille devant lui, et li dit: «Mon seingnor, je vos aport 
novelles. Et voz sai dir tot certainemant que li haut prince Galeot 
 est partis de Soreloys, et s'en vient tout droitemant a Kamaaloth 
a la greingnor conpangnie et plantee de genz et de chevaliers que jamés 
veïsse nul homes». Quant li roi Artus et toz sez baronz et chevaliers que 
enluech estoient ont entandus ce que li vallet ot dit, il ne firent semblant 
qu'il soient de rien esbaïz, ainz sunt tuit liez et joianz. Lorz peûst veoir 
par toute la ville de Kamaaloth si granz cri et si grant noisse que l'en ne 
oïst le Deu tonant. Que voz en diroie? Tuit li baronz et chevaliers ne 
entendoient a autre chouçes four que a lour aparoill et a lour conjoïr. 
Et sachiez qu'il ne demore gramant que un autre vallet a 
grant hastesse vient devant li roi, et li dit: «Sachiez de voir que li haut 
prince Galeot s'en vient sanz nulle faille tot droitemant a ceste ville de 
Kamaaloth, et vos i cuide prendre dedenz. Et je voz di que je veing 
avech sa genz jusque au Chastel dou Plain de madame Aleine San Par, 
et enluech me parti je d'eaus, et ai puis chevauchiez hastivemant par vos 
faire savoir cestui fait». 
Et quant li roi soit certainemant comant li haut prince Galeot venoit 
a si grant pooir de genz con vos avés hai, il mande par touz li haut homes 
de son regnismes que en la ville de Kamaaloth estoient, et li fist tuit 
asembler en la maistre sale. Et sachiez qu'il hi vindrent tant entre rois 
et baronz et chevaliers que ce estoit une grant mervoille a veoir, et que 
puis que la ville de Kamaaloth fu fermés, ne i ot tant de bone genz a une 
fois. Et quant li roi Artus voit qu'il sunt tuit asemblés,  il se lieve 
en estant, et paroule en tel mainieres: «Seingneur», fait il, «voz savés 
certainemant con li haut prince Galeot nos vient sovre par destruire 
nostre terre, et par noz mettre en sa soubecion. Et avés hoï tot de voir 
comant il ha grandisme pooir. Et por ce vos met je devant que noz 
ordinons nostre afaire bien et sajemant, car ce ne est pas geu ne 
tornoiemant, ainz croi de voir qu'elle sera la plus pesmes et cruel 
battaille que fust a nostre tenz en tot li monde. Et pour ce pri je a 
chascuns qu'il pense comant noz peûsson aler plus sajemant, et que noz 
la faichons ci a cestui point qe noz et nostre hoir en some redoutés par 
tot li monde ». Atant se taist li rois q'il ne dit plus, et s'asiet en son leu. 
Et quant li rois et li barons et les haut homes que enluec estoient 
hont hoï ce que li roi Artus lour avoit mis devant, il en furent une grant 
piece en pes, qu'il ne i ot nul que mot sonast. Et a chief de piece se lieve 
en estant un home de mout grant aagez, qui avoit estés des chevaliers li 
roi Huter Pandragon, que Namant estoit apellés. Et avoit estés roi 
d'Estrangor, et mout buen chevalier avoit estés en son agez, et estoit un 
des plus sages homes dou roiames de Logres. Et comance a paller en 
tel mainieres: 
«Sire roi»,fait il, «je voz di, ci vos le savés bien, que je ne 
portai armez plus ha de vins quatre anz passez, ne ne porterai je a cestui 
point por ce que je ne porai. Mais je vos en loerai ce que je croi qu'il 
soit plus henor et le meillor de voz: je vos di que vos a toute votre genz 
 et a tot votre pooir vos mettés a la voie, et menés avech voz toz 
li viel chevaliers de tot votre regnismez. Et chascuns hi mo<del>i</del>ne sa feme, 
ou s'amie; et vos meïsmes hi moinés madame la reïne Genevre votre 
feme. Et por coi vos di je ceste chouse? Por ce que li viel chevalier que  
ne poront porter armes vos doront buen conseill, et pour les dames et 
pour le damoiselles en vaudront chascuns de miaus. Et a l'aïde Deu nos 
vincleronz ceste battaille, car nos avons le droit dever noz. Et se 
mescianse noz fust si contraire qui nos tornast la desconfiture sovre, 
aprés celle perte ne noz est mestier ne dames ne damoiselles ne fiz. Et 
pour ce voz lou je que nos alons en ceste mainieres. Et vos di que vos 
mettés demain au cheminz sanz nul deleament fere, et chevauchomez 
jusque a la grant plaingne de Manoaut, que est grant et biaus, et est a 
le isue de vostre regnismes. Et enluec feites drecier votre pavilonz et 
votre tref ci berteressce, la ou les dames peûssent apertemant veoir la 
battaille. Monseingneur roi, ce est mon lou et mon conseill». Et atant 
se taist qu'il ne dit plus, e s'asiet en son leu. 
Quant li rois et li barons que enluech estoient ont entandus 
<pb n="279"/>
ce que li roi d'Estrangor avoit dit, et il connoissent tuit a le plus sages 
home de tot le païs, tuit comunemant s'acordent a llui, et dient que mout 
estoit sages homes. Et tot ensi con il le dist et devise, le font il. Et 
sachiez qe quant l'endemain fu venus, atant montrent entre li rois et li 
barons et chevaliers a toute lour genz et pooir. Et moinent avech eaus 
lour dames et lour  damoiselles. Et li viel chevaliers montrent 
ausint, et se mistrent au cheminz, et alent lour voie. 
Aprés monte madame la reïne Genevre, acesmés mout 
richement, et estoit si bielle rien a veoir que ce ne semble pas dame 
mortiaus, mez chouses espiritiaus. Et avech li montrent bien mil entre 
dames et damoiselles, que chascune i avoit son baron ou son amis. Et 
quant la reïne et toutes ces dames furent montés, lour peûst veoir maint 
chevalier lermoier, et maint souspir de quer parfont getter, que tuit 
preurent quant il voient tantes dames aler a tel beiçonz come a veoir 
battaille mortiaus. Et tuit prient Damedeu et sa douce Mere que defent 
a cestui point la cort de Bretaingne. Atant se mistrent au cheminz la 
reïne Genevre et tantes entres dames et damoiselles con vos avés hoï, 
et le conduisoient tuit li conpainz de la Table Reonde, et mesire li roi 
Artus meïsmes hi avoit son cors. Et chevauchent tant par lour jornez 
sanz aventure treuver que a mentovoir face en contes, qu'il furent venus 
en la plaingne de Manoaut, en une contree qui estoit appellés la 
Valesprés. Et enluech firent drecier leur tref et leur pavilonz delés un 
biaus flum; il hi firent grant lices et grant loges et grant berteressee, ou 
les dames demorent pour regarder la battaille, et firent fere grant fossee 
tot environ le chanp bien et ordreemant, et atendoient li haut princes 
Galeot et sez genz. 
Mes atant laisse li contes a paller dou roi Artus et de toute sa genz, 
que bien i savra retorner prochainemant,  et paller<del>a</del> de l'aut 
prince Galeot et de sez genz. 
Li contes dit que quant li haut prince Galeout ot asemblés 
toutes sez genz, il se mistrent au cheminz pour aler a Kamaaloth, et 
chevaucent tant entre lui et sa conpangnie qu'il furent venus en une 
mout grant plaingne et biaus, la ou il avoit fontainez et aigues assez. Et 
s'appelloit le Plain de madame Aleine San Par, pour ce que tout celui 
païs estoit suen. Et enluech demore li haut prince et toutes sez genz 
bien quinçe jorz. 
Et un jor que li haut prince estoit en son tref, et hi avoit grant 
piantee de rois et de baronz avech lui, atant es vos venir devant lui un 
vallet mesajer que li dit: «Mon seingnor, je vos aport novelles. Or 
sachiez de voir que li roi Artus a tot son pooir est venus en la plaingne 
de Manoaut, et enluech ha mis son chanp, et a fait grant lices et grant 
berteressce. Et sachiés qu'il a amenés avech eaus madame la reïne 
Genevre et maintes autres dames et damoiselles, et ancois ont amenés 
tuit li viel chevalier dou païs. Et sachiés tout de voir qu'il dient tuit 
comunemant que se vos alés avant, qu'il vendront contre voz en 
battaille chanpiaus». 
Quant li haut prince Galeot et les autres baronz que i estoient ont 
entandus tout ce que li vallet leur avoit contés, et en quel mainieres li 
roi Artus estoit venus, il le tienent a grant chouse. Et li haut prince dit 
as vallet: «Di moi», fait il, «conbien ha de genz avech lui le sire dei 
Bretonz?». «Mon seingnor», fet li vallet, «sachiez tout de voir   
que je en demandai maintes foiz. Il dient qu'il puent estre <num>.X.M.</num> 
chevaliers! ». Atant paroule li haut prince Galeot a sez home: «Par foy» 
fet il, «grant follie a fait li roi Artus, que a <num>.X.M.</num> chevaliers nos vient a 
l'encontre, que somes plus de trentemiles chevaliers: mauveis conseill 
a pris! ». Et dit contre ses baronz qu'il voudra movoir l'endemain. Et 
atant fait sesmondre et aparoillier et comander que tuit soient pour 
movoir l'endemain. 
Et quant l'endemain fu venus, atant se mistrent au cheminz. Et 
chevauchent tant par lour jorneés qu'il furent venus en la grant plaingne 
de Manoaut, et enluech mistrent le chanp, et drecent lour tref et lour 
pavilonz aprés ceaus dou roi Artus a une liegues. Et quant il furent 
repousés trois jorz, li haut prince mande un mesajes au roi Artus, que 
c'il veaut l'endemain hoissir au chanp, qu'il le treuvera tot aparoilliés 
de la battaille. Et quant li messajez fu venus devant li roi, il li dit: «Sire 
roi monsegneur, li haut prince Galeot voz mande que se vos volez 
demain hoissir au chanp, que voz le troverés tout aparoilliés de la 
mellee». Et li roi respont, et dit qu'il le veaut voluntierz. Atant fu 
acreantés entre li haut prince Galeot et li roi Artus la battaille. Et quant 
la battaille fu acreantés, en celui jorz toutes les genz dou roi Artus 
s'aparoillent de tot ce que a battaille mortiaus convenoit. Et quant 
l'endemain fu venus, fist armer et atirer sez genz, et sachiez qu'il fist <num>.X.</num>  
<pb n="280"/>
battailles, dont il ne i avoit nulle que ne aûsse troismiles chevaliers, et 
en chascune mist buen conduiseor, et s'en vienent ordreemant battaille 
aprés battaille ensi con il avoit atiré en la  grant plaingne propes 
au chanp dou roi Artus. Et quant li roi Artus ot seû comant li haut 
prince avoit fait <num>.X.</num> battaille, ausi en fist il <num>.X.</num>, mes ne i avoit que mil 
chevalieren chascune, et i mist buen conduiseor, li quelz ne me<add>n</add>trovrai 
ci.  Et quant il furent aparoilliés, atant hoissirent hors dou chanp 
battaille aprés battaille, ensi ordreement con il avoient devisee. Et  
aprés toute celle battaille hoissirent li conpains de la Table Reonde, et 
enluec avoit li roi Artus son cors. Et quant il furent tuit aparoillés, et 
tuit hoissi horz. Et sus le loges et sus le berteressce estoient montés les 
dames et damoiselles qui avec eaus estoient venue. Et la reïne 
Genevre et li viel chevalier hi estoient ausint, et toutes foies prient a 
Damedeu et a sa douce Mere que pour lour pitié donent le onor de ceste 
battaille a lour seingneur, et plorent tuit de pitié. 
Atant se mistrent ad aler les une genz encontre les autres. Il ne 
demore gramant que deus battailles de l'aut prince Galeot et deus de 
celle dou rois Artus baissent les glaivies, et laissent corre les uns sour 
les autres au ferir de sporonz mout hardiemant. Et quant il vienent au 
jondre des glaivies, il i fu si grant l'esfrocier des lansez que ce fu une 
grant mervoille a veoir. Que voz en diroie? Il ne demore gramant que 
la crie et la noisse lieve si grant que l'en ne hoïst le Deu tonant, car 
sachiez que en petit d'ore la terre estoit toute coverte des chevalier 
abatus, que ne avoient pooir d'eaus relever. Et quant il ont bliçés lour 
glaivies,  il mistrent main a l'espee, et se comencent a doner 
grandismes coux. Il ne se vont pas esparaingnant, ainz se mostrent 
bien qu'il sunt mortiel enemis. 
Et quant il ont la battaille mantenue une pieces, les deus 
battaille dou roi Artus ne puent plus durer, ainz leur convient guerpir 
a fine force le chanp. Mais il se mistrent en lour aïde deus autres 
battailles, que conduisoient deus freres d'Orcanie, que parenz li roi Loth 
avoient estés, buen chevalier et vaillanz.  Il laissent corre sour leur 
enemis mout hardiemant; leur peûst veoir chevalier verser a la terre, et 
li maumenent mout en lour venir. Et bien li aûssent mis a la voie, se ne 
fust deus autres battaillez de l'aut prince, que heramant se mistrent en 
la battaille. Leur peûst veoir grant esfrocier de lances; la noisse et la 
crie lievent si grant et si mervillieus des chevaliers qui estoient versez 
a la terre que estoient enavrés a mort, que ne avoient pooir de leur 
relever, que ce estoit une pitié a veoir. Que voz en diroie? Sachiez que 
avant que midi passast, toutes les battaillez estoient pour ygal eu chanp, 
fors seulemant ceaus de la Table Reonde et li roi Artus et li haut prince 
Galeot et ceaus de sa banieres. 
Et quant li roi Artus voit que toutes les battailles estoient pour ygal 
eu chanp, et voit la mellee si dure et pesmes que ce estoit une grant couçe 
a regarder, et voit bien que toutes les genz dou prince estoient en la 
mellee four ceaus de sa baniere seulemant, il comande a ceaus de la 
Table Reonde  qu'il laissent corre sour lour enemiz, et qu'il hi 
venissent si hardiemant qu'il faichent paller a touz li monde. 
Et quant il hoi6rent le comandemant leur seingnor, il ne font 
nulle demorance, ainz baissen les glaiviez tout maintenant, il hurten 
chevaiz de sporonz, et se mistrent la ou il virent la greingnor presse de 
lour enemis. Et vos di qu'il hi vindrent si hardiemant et si aspremant 
a la mellee qu'il font maint chevalier verser a la terre. Et quant il ont 
bliçes lour glaivies, il mistrent main a l'espee, et comencent a doner 
grandismes coux sour lour enemis, et a <add>a</add>battre chevalier, et a ocire 
et a fere la greingnor mervoille d'armes dou monde. Et bien mostrent 
Reonde touz li monde. Et li roi Artus mostre bien qu'il est home de tenir 
terre et de porter corone, car sachiez qu'il la fist si bien que poy n'avoit 
en tot le chanp de meillor. Et <abbr>m.</abbr> Gauvain la fait encore si bien que bien 
fait a loer par toz li monde. 
Que vos en diroie? Sachiez que li conpainz de la Table Reonde font 
si grant mervoille qe tuit ceaus que li voient le tienent a grandismes 
couses. Et dient que voiremant sunt il tielz con li monde tesmongne, et 
ancois miaus. Et quant li haut prince Galeot voit li roi Artus et li  
maumenant sez homes, il n'a grant ire; il comande heramant a ceaus de  
sa banieres qu'il alaissent seucorre lor amis. Et quant cil virent la 
voluntés lour seingnor, il ne font  nul deleament, ainz baissent les 
glaivies, et se mistrent &lt;en&gt; la battaille tant con il puent de lour chevaus 
trere. Et sachiez qu'il estoient mout bone genz. Il hi vindrent bien 
come preudomes, car sachiez qu'il firent maint chevalier verser a la terre 
<pb n="280"/>
de ceaus dou roi Artus.  Et <abbr>m.</abbr> Gauvain fu si urtés a celui poindre qu'il 
fu abatus a tot son chevaus, et fu si grevés de celui cheoir qu'il en fu 
portés en bieres jusque as loges. 
Que vos en diroie? Quant toutes les battailles furent pour ygal eu 
chanp, lour peûst veoir chevalier verser a la terre mors et navrés a mort.  
Leur peûst veoir doner grandismes coux et recevoir, la estoit si grant 
li ferreis de l'espee que l'en ne hoïst le Deu tonant. La battaille estoit 
granz et pesmes et cruelz, la plus que fust jamés veûe a celui tenz. Ce 
ne est pas geu ne tornoiemant, ainz est bien mortiel battaille. Il ne se 
vont pas esparaingnant, ainz se vont abattant et ociant, et se mostrent 
bien qu'il sunt mortiaus enemis. Et sachiez que la battaille estoit si 
dure et pesmes et cruelz que n'estoit nul si dur cuer d'ome eu monde que 
pitié ne n'aûst. Et de male hore fu comenciés ceste battaille, que tant 
homes et buen chevalier hi morent, et tantes dames en seront a toz jorz 
mais en plores et lermes. 
Et la reïne Genevre et les dames et les damoiselles que es loges 
estoient, que voient lour baronz et lour amis en si grant perilz et en si 
grant mescief, elle en gettent grant souspir de quer parfont. Et li viel 
chevaliers, que voient la mellee si cruelz et pesmez, il font  tiel 
cri et tiel noisse que ce estoit une pitié a veoir. Et sachiez que a cestui 
point estoit la battaille plus dure et aspre que ne avoit estés devant, si 
que ne avoit en toute la place homes si hardis que ne aûsse a celui point 
grant doutte et grant peor. 
Quant la battaille estoit si dure et aspre con je vos ai contés, 
atant es voz venir un chevalier mout bien montés et armés richemant, car 
il avoient toutes sez armes vermoilles, et lanse toute vermoille, et estoit 
un des plus biaux chevalier dou monde a veoir. Et s'en vient, tout ensi 
armés et montés con il estoit, tot droitement devant les loges la ou la 
reïne estoit, et s'areste devant li, et s'apuige a sa lanse, et comance a 
regarder la reïne, ne ne fait nul senblant qu'il se vuoille mettre en la 
battaille. Et se aucun me demandoit qui li chevalier estoit, je diroie que 
ce estoit <abbr>m.</abbr> Lancelot dou Lac, que la dame de Manoaut tenoit a celui 
point en prisonz, dont li roi Artus, ne homes de son ostel, ne en savoient 
nulles novelles, ainz n'avoient ire et corrus assez. Et celui jor meïsmez 
qe la battaille dovoit estre, le laisse aler la dame de Manoalt por tel 
convenanse que <abbr>m.</abbr> Lancelot li creant qu'il torneroit au soir en sa prison; 
le porqoi, ne comant le tenoit la dame de Manoaut, ne deviçera ici nostre 
livre, car bien le savra deviser en avant, et veaut torner li maistre a nostre 
matire. 
Et quant <abbr>m.</abbr> Lancelot fu demorés en tel mainieres une grant pieces 
ensi con je vos ai contés, ne ne fasoit nul senblant,  et veoit la 
battaille si dure et pesmez, les dames qui le veont s'en font grant 
mervoilles. Et en parloient mout entr'aux, et dient: «Sainte Marie, que 
couçe est de cist chevalier qui voit la mellee et la crie si grant, ne ne fait 
nul semblant four que es loges regarder? ». Atant paroule une damoiselle, 
et dit: «Je croi qu'il atent que aucune dame ou damoiselles i mant qu'il 
face d'armes por son amor en ceste mellee ». Lour respont un autre 
damoiselle, et dit: «Ce puet bien estre!» et dit qu'elle i mandera tot 
maintenant. Atant prent un vallet qe es loges estoit, et li dit: «Vas 
tantost a celui chevalier as armes vermoilles, et li dites qu'il face 
d'armes pour amor de moi en ceste mellee». Li vallet descent des loges 
herament, et s'en vait tot droitemant a <abbr>m.</abbr> Lancelot, et li dit: «Sire, lasus 
es loges ha une jentilz damoiselles qui vos mande par moi, et voz prie 
que vos faichois d'armes pour son amor en ceste mellee». <abbr>M.</abbr> Lancelot 
l'entent bien, mais ne li respont rienz. Li vallet, qui croit qu'il ne l'ait 
entandus, il dit autre fois: «Sire chevalier, une damoiselle que lasus es 
loges est, vos prie que voz faichois d'armes par son amor en ceste 
mellee! ». Et <abbr>m.</abbr> Lancelot, que toutes fois l'entendoit, ne respont ne ce 
ne qoi a rien que cil li die. Quant li vallet voit que <abbr>m.</abbr> Lancelot ne li 
respont nulle rienz, il monte tout maintenant es loges. Et s'en vait a la 
damoiselle, que devant la reïne estoit, et conte coment il avoit requis li 
chevaliers par deuz foiz de pars la damoiselle qu'il face d'armes pour son 
amor en ceste  battaille, et comant li chevalier ne dit nul mot. 
Quant l<del>es</del> dames et le damoiselles que enluec estoient, entendent 
ce que li vallet ot dit, et entendoient tot le fait, et voient le semblant dou 
chevalier, elle n'ont toute grant mervoille. Atant dit une dame: « Ce ne 
puet estre qu'il ne soit homes de grant afaire, quant il pour damoiselle 
ne veaut faire d'armes! Et por ce je i manderai hore<add>n</add>droit qu'il face 
d'armez pour amor de moi en ceste battaille». Atant dit a celui vallet 
meïsme qu'il alast au chevalier, et le priast qu'il face d'armes pour son 
amor. Li vallet s'en torne tot maintenant a mesire Lancelot, et li dit: 
«Sire chevalier, une dame de grant valorz que es loges est, vos mande 
et prie que vos faichoz d'armes pour son amor en ceste mellee». <abbr>M.</abbr>  
<pb n="281"/>
Lancelot, que bien l'entendoit, ne li respont nul mot, pour ce qu'il baoit 
avoir autre conjé. Et li vallet que voit celui semblant n'a grant 
mervoille, et le prent au frain, et li dit ancois plus haut qu'il ne avoit fait 
devant qu'il feïsse d'armes por le amor d'une jentilz dames que es loges 
estoit; ne pour tot ce <abbr>m.</abbr> Lancelot ne li fait nul mot. Et quant li vallet 
voit qu'il ne puet trere de <abbr>m.</abbr> Lancelot nul mot, il ne demore pas avec lui, 
ainz s'en torne asmont es loges, et conte comant il ne puet nul mot trere 
de <abbr>m.</abbr> li chevalier. La reïne et les damez et damoiselle n'ont greingnor 
mervoille que devant, et dient li plusour d'eaus que de grant pooir et de 
grant quer est li chevalier, quant il ne se muet ne pour dame ne pour 
damoiselle.  Atant distrent les dames a la reïne: «Dame, nos vos 
prionz que vos mandés au chevalier qu'il face d'armes pour amor de vos 
en ceste mellee». 
La reïne, que a celui point veoit li roi Artus son seinguor en 
si grant perilz, estoit iriés et courruciés duremant, respont qu'elle ne en 
fira rienz, car en autre chouse avoit son entent. Et <abbr>m.</abbr> Gauvain, que 
dejoste la reïne estoit, et avoit bien hoï tot ce que li vallet avoit dit par 
deus fois de <abbr>m.</abbr> Lancelot, et voit qu'il ne fasoit nul senblant for regarder 
les dames, il n'a grant mervoille. Mais toutes fois le voit si biaus qu'il 
dit a soi meïsme qu'il ne puet estre qu'il ne soit buen chevalier et homes 
de grant valorz. Por ce dit il a la reïne: « Ma d<add>am</add>e, je voz loeroie que 
voz mandés au chevalier qu'il face d'armes par votre amorz en ceste 
battaille, car voz avés veû apertemant qu'il ne veaut fere rien ne pour 
dame ne pour damoiselle, et il semble chevalier de grant valorz. Et voz 
di que un buen chevalier vaut mout a un grant beiçonz, et je croi que se 
vos i mandés, qu'il ira a la mellee tot maintenant». 
Que vos en diroie? Tant fist et tant dit <abbr>m.</abbr> Gauvain a la reïne qu'elle 
respont qu'elle fra sa voluntés, «puis qu'il voz plaist». Atant dit a un 
vallet qu'il aille au chevalier tout maintenant, et qu'il face d'armes par 
son amor en ceste mellee. Li vallet, quant il entent le comandemant la 
reïne, il ne fait nul deleament, ainz s'en vait tantost a <abbr>m.</abbr> Lancelot, et li 
dit: «Sire chevalier, madame la reïne Genevre, la feme au roi Artus, voz 
mande et prie que vos faichois  d'armes par son amor en ceste 
mellee». 
Quant <abbr>m.</abbr> Lancelot ot eû le comandemant de celle cu'il baoit 
avoir, il dit a soi meïsmes que desormais ne deinora plus, ainz ira tot 
maintenant. Atant s'adrece ver la melle<add>e</add>, il baissen les glaivies, et 
hurten li chevaus de sporonz. Et se met en la greingnor presse qu'il voit 
mout grant alleûre, et fiert le primier chevalier qu'il encontre si 
roidemant qu'il le porte a la terre tiel atornés qu'il ne remue pié ne main, 
ne ne a mestier de mire. Et quant <abbr>m.</abbr> Lancelot voit qu'il a celui abatus, 
il ne s'areste pas sour lui, ainz laisse corre de celui poindre meïsmes, et 
fiert un autre chevalier si aspremant qu'il li fait voidier andeus les 
arconz, et le fiatiz a la terre enavrés a mort. Et puis fiert le tierz et le 
quart, et en fait tant qu'il abati douçe chevalier de celui glaivies. Il fait 
si grant mervoille d'armes que tuit ceaus que le voient le tienent a grant 
me<add>rvoille</add>, et n'estolent tuit esbaïz. 
Et &lt;quant <abbr>m.</abbr>&gt; Gauvain et la reïne G<add>enevre</add> et les&lt; dames et 
damoise<add>lles</add> et les vieulx chevaliers&gt; que es loges esto<add>ient</add> ont veü 
les&gt; grant mervoil<add>le</add> que Lancelot aloit faisant, il&gt; distrent entr'&lt;eulx 
que voirement est&gt; cestui le &lt;plus poissant chevalier de tout le monde. 
Et quant Lancelot ot brisié son glaive, il mist la main a l'espee, et se 
fiert en la greigneur presse&gt; que il &lt;voit, et commenee a donner grans 
coups a destre et a senestre.  Il arrache escus de cols et heaumes de 
testes, et tresbuche chevaulx et chevaliers par terre; il fait tant d'armes&gt; 
 que nul home peûst croi<add>r</add>e que li cors d'un seul chevalier peûst 
tant faire. 
Et li roi Artus et li conpainz de la Table Reonde que ceste mervoille 
voient en sunt tuit esbaïs, et s'en font grant mervoille qu'il puet estre, et 
en croist chascuns en force et en pooir. Et corrent sour lour enemis   
mout hardiemant, et li maumenent en tel mainiere que ce estoit une pitié 
a veoir, car maint chevalier i a mort et navrés, si que toute la terre n'estoit 
coverte. 
Et li haut prince Galeot, quant il voit le grant maux que <abbr>m.</abbr> Lancelot 
aloit faisant de sez homes, il n'a grant ire et grant courrus. Il dit a soi 
meïsmes que ci <add>ci</add>st vif loingem<add>ant</add>, qu'il li mettra a desconfitture. 
Et &lt;por ce&gt; ne fait nul deleament, ainz &lt;drece l' espee contremont, 
et s'adrece v<add>ers Lancelot&gt;, et li done desus l'ieume &lt;li greingnor&gt; coux 
qu'il puet amen<add>er d'en hault a la&gt; force dou braz, si &lt;que Lancelot en 
est&gt; auquanz esto<add>rdis. Mes il ne demoura mie gramment qu'il en 
recut le guerredon, car Lancelot lui donne <num>.I.</num> tel coup de toute sa force 
que le hault prince Galeholt en fu si chargiez que pou s'en failli qu'il ne 
<pb n="281"/>
chay5 ala terre. Atant commence la meslee entr'eulx moult douloureuse 
et pesme, et mout donnent&gt; gra<add>nt coups li uns a l'autre, car moult sont 
endui preux et puissans. Et quant le hault prince ot esprouvee la grant 
force de Lancelot, il dist bien a soy meïsmes que il est le meilleur 
chevalier du monde. Que vous en diroie je? Lancelot tenoit si court le 
hault prince Galeholt qu'il ne povoit gramment en avant, et bien l'eûst 
mort, se ce ne fust <num>.I.</num> chevalier qui avoit nom Galeholtdin&gt;,  qui 
estoit cousin de l'aut prince, qe laisse corre a <abbr>m.</abbr> Lancelot, et le fiert au 
d'eschin si roidemant que <abbr>m.</abbr> Lancelot cheï a la terre a tot son chevaus.  
Mes il se relieve mout vistemant, et se defent hardiemant, car les 
homes de l'aut prince se esforcent mout de lui retenir ou de mettre a  
mort. Mes ce est noiant, car li roi Artus et li conpainz de la Table 
Reonde le seûcorrent hardiemant, et enluech est la presse et li ferreis 
de l'espee et li chappelleis si grant que l'en ne hoïst  le Deu tonant. 
Mout le defendent bien lï conpainz de la Ta<add>ble</add> Reonde. 
<add>Q</add>uant <abbr>m.</abbr> Gauvain, que es<add>loges et a les be</add>rteressce 
estoit, ot veû <abbr>m.</abbr> &lt;Lancelot que&gt; a la terre estoit abatus, il &lt;a grant ir</add>e 
car pou qu'il ne rage &lt;de duel. Atant il ma</add>nde tot maintenant &lt;a son  
vallet et li di</add>t: «Vas tantost et &lt;prens&gt; mo<add>n cheval, et le maine a 
c</add>elui chevalier as armes &lt;vermeilles ... &gt; est, et li done &lt;<num>.I.</num> bon glaive  
de ma part. Et quant le varlet oy5 le commandement son seigneur, il ne 
fet nul delaiement, ains descent des loges et prent le cheval Gauvain et 
<num>.I.</num> moult bon glaive, et s'en vait tout droit a Lancelot, qui estoit tout a pié, 
et trueve que les compaignons de la Table Reonde l'avoient delivré de 
tous perils. Tout maintenant que le varlet fu a lui venus il lui a baillié 
erramment le cheval que Gauvain lui envoie. Quant Lancelot voit ce, 
il en a grant joie, il n'y fait nul delaiement, ains monte et prent le glaive 
que&gt;  li vallet li avoit aportés, et monte heramant. Et quant il est 
montés, il hurte chevaus de sporonz, et vient le le glaivies baissiez, et fiert 
primier chevalier qu'il encontre si roidemant qu'il le flatiz a la terre 
mout fellenessemant. Et puis en fiert un autre si durement qu'il le porte 
a la terre liel atorné q'il ne a mestier de mire. Et puis fiert le tierz et le 
quart; il fait de celui glaivies plus qu'il ne avoi fait de lez autres et plus. 
Et sachiez qu'il en fist tant que tuit ceaus que le voient le tienent a grant 
mervoille, et en devienent tuit esbaïs, ausi li amis con li enemis. Que 
voz en diroie? Il la fasoit si bien, et done tant exemple de bien faire a la 
jenz dou rois Artus, qe tuit en valoient de miaux. La mellee est dure 
et pesmez, et cruelz et fellenesse, la plus que fust jamés veûe en un 
chanp. Il n'i a &lt;nul&gt; si hardis ne si buen chevalier en toute la place 
qu'il ne &lt;ait&gt; a cestui point toute peor, car en<add>luec n'&gt; est pas jeu ne  
tornoiement &lt;ainz est bien&gt; mortiel battaille la &lt;ou il se conbattoient. 
Et&gt; sachiez tot voirement &lt;que les hommes du hault&gt; prince Galeot 
re<add>cevent a cellui point greigneur dommage q</add>ue ne firent &lt;les 
hommes du roy Artus. M</add>es quant li &lt;soleil tourne a declin, et la&gt; nuit 
a<add>pprocha, il convint a fine force que la bataille se d</add>epar<add>tist, et s'en 
retourne chascu</add>nz &lt;a son champ, et emporterent leurs mors, et les  
firent enterrer en terre benoite. Et Lancelot s'en retourne a l'ostel a la 
dame de Maloaut, ainsi comme il lui avoit promis.   
Et quant la gent au hault prince Galeholt furent desarmez, grant 
planté de barons s'en alerent au paveillon&gt;  lour seingneur, et 
hi furent maint rois et maûit baronz, et mout tienent grant pallemant de 
la jornee d'ui. Et trovent qu'il avoient receû grandisme domajes, car 
mout hi avoit estés d'ocis et d'enavrés a mort. «Seingneur», fet li haut 
prince, «avez veû en cestui jor la greingnor mervoille que fust jamés 
veûe dou chevalier as armes vermoilles, car il, tot seul, noz a fait si grant 
domajes de nostre jenz, car je vos di tot voiremant qu'il nos a destornés 
a vincre la battaille d'ui, car la grant proesse de lui et li suen bien faire 
ha estés banieres et bestendart a toute la jenz li roi Artus, car il, tot seul, 
les ha tenus en force et en bonbant. Et se li son cors ne fust, noz li 
avromes mis a desconfitture tout seûremant; or esgardés que vaut un 
corz d'omes, et quant puet faire! Et, si voirement m'aït Diex, con je 
voudroie miaus avoir sa conpangnie, et qu'il fust de mon ostel, que je ne 
voudroie avoir mis e<add>n</add> ma soubesion li roi Art!». Mout tenoient grant 
pallemant celui soir de <abbr>m.</abbr> Lancelot tuit ceaus qui estoient eu pavillonz 
de l'aut prince, et mout li donent grant los et grant pris chascuns, et dient 
tuit comunement que li chevalier as armes vermoilles est li meudre 
chevalier dou monde.  
Et de l'autre partie li baronz dou roi Artus, quant il furent 
desarmés, il s'en alent a la tref dou roi. Et quant li roi Artus ot veû qui 
hi estoient grant plantee de sez baronz, il lor demande conbien lour pooit 
fallir de lour chevalier. Atant se met avant mesire Yvain, le fiz au roi 
Hurien, que l'affer avoit sour lui, et dit: «Mon seingneur, or sachiez qu'il 
nos faillent plus de  <num>.III.C.</num> chevalier, et encore eûsson eû 
<pb n="282"/>
greingnor domajes, se ne fust li chevalier as armes vermoilles que noz 
a hui valus et seucorrus a tot beiçonz! ». « Par foy! Seingnor», fait li roi, 
«de celui chevalier me sovient il bien et sovendra a toz jo<add>r</add>z de ma vie, 
car je vos di bien tot hardiemant qu'il est li meillor chevalier et li plus  
puissant que soit en toi cestui monde, car il nos a hui valus et sostenus 
a toz beiçonz, car se li son cors seulement ne fust, je croi que noz eûssonz 
eû assés a faire. Et pri et comande a chascuns qu'il me die qui li 
chevalier est». Et tuit dient qu'il ne sevent, «mes tant vos dionz noz 
tot voirement qu'il nos a hui mantenus et domajés assez nostre enemis». 
Et mout se mervillent tuit qu'il pooit estre, et mout ont grant ire de ce 
que <abbr>m.</abbr> Lancelot eaus en s<del>oi</del>t eschanpés, et qu'il ne puent savoir qu'il est. 
Et li roi Artus ha mout grant joie et mout grant feste que sez homez estoient 
si bien mantenus en celui jor. Et quant il fu ore de coucier, chascunz sen 
vait a son pavilonz et a sez tref, et se dormirent i usque a l'endemain. 
Et quant l'endemain fu venus, il se lievent si las et si 
travailliez q'il ne i avoit nul si hardis chevalier, ne d'une part ne d'autre, 
que ausse voluntés de battaille. Que voz en diroie? Sachiez q'il 
demorent puis quatre jorz en pez q'il, ne entendoient a autre chouses que 
a sojorner. Au quint jorz ont acrea<add>n</add>tez la battaille, et d'oissir au 
chanp, et ont bien maitin ordree et atiré lour eschiere, tot en tel 
mainieres con il avoient fait les autres iorz de la battaille. Et la reïne 
Genevre et les dames et les damoiselles et li viel chevaliers estolent  
 montés sour les loges pour regarder la mellee. 
Et quant les homes dou l'aut prince et la jenz dou roi Artus furent 
ordree et atiré, il ne font nul deleament, ainz laissent corre les uns sour 
les autres mout ardiement, tout en tel mainieres con il avoient fait l'autre 
jor de la battaille, l'une battaille avant lez autres. Et quant il vienent 
au jondre des glaiviez, il i fu si grant l'esfrocier des lances que ce fu une 
grant couse a veoir. Il ne demore gramant que tuit furent pour ygal eu 
chanp, et d'une part et d'autre. Et li roi Artus et li conpainz de la Table 
Reonde la fasoient si bien que ce estoit une grant mervoille a veoir, mes 
sanz nulle faille il avoient assez a fere, car trop avoient grant plantee de 
bone jenz contr'aus. Et li haut prince Galeot et ceaus de sa banieres la 
fasoient ancois si bien qu'il ne sunt pas da blasmer, car sachiez tot de 
voir que li roi Artus et toutes sez jenz avoient la peior partie, et venoient 
greppent place.  Mout est grant la crie et la noisse que fasoient ceaus 
que cheoient a la terre, et la reïne Ginevre et toutes les autres dames que 
voient lour seingneur en si grant perilz, en preurent duremant, et font si 
grant cri et noisse que l'en ne hoïst le Deu tonant, et li viel chevalier 
ausint.  
Que vos en diroie? Quant la mellee estoit si dure et cruel con je voz 
di, atant es voz venir un chevalier mout bien montés, et armés d'une 
armes toute noire. Et s'en vient tot droitemant devant la reïne, et 
s'apuige a sa lanse, et ne fait semblant  four que esgarder les 
dames des loges, et propremant madame la reïne Ginevre. Et sachiez 
de voir que cestui estoit sanz faille <abbr>m.</abbr> Lancelot dou Lac, que l'autre fois 
porté les armes vennoilles. 
Quant <abbr>m.</abbr> Gauvain l'ot veû, il le connuit, au senblant qu'il 
voit en lui, qu'il estoit li chevalier que l'autre foiz fist si grant mervoilles 
d'armes. Et por ce qu'il voit que le beiçonz n'estoit si granz, dit il a la 
reïne: «Ma dame, veés, ce me semble li buen chevalier que si bien la fist 
l'autre fois, et que tant noz vaut. Et por ce &lt;que&gt; vos veés le grant 
beiçonz qu'il noz est, vos lou je que voz li mandés qu'il face d'armes par 
votre amor en ceste battaille». «Biaux niez», Pait la reïne, «feites a 
vottre voluntés, car je ai grant doutte et peor de ce que je voi monseingnor 
li roi et toutes nostre jenz en si grant perilz! ». 
Et quant <abbr>m.</abbr> Gauvain ot entandus la voluntés la reïne, il ne atent 
plus, ainz prent une damoiselle, et li dit: «Vaz tantost a celui chevalier 
as armes noires, et li dites de parz la reïne qu'il face d'armes pour amor 
de li en ceste mellee! ». La damoiselle, quant il ot entandus ce que <abbr>m.</abbr> 
Gauvain li avoit dit, elle s'en vait tout droitemant a <abbr>m.</abbr> Lancelot, et li dit: 
«Sire chevalier, madame la reïne voz mande et prie que vos faichois 
d'armes por son amor en ceste mellee». Quant <abbr>m.</abbr> Lancelot ot eû ce qu'il  
baoit avoir, ce est le conjé sa dame, il n'a grant jole. Il ne atent plus, 
ainz enbrace son escu, et hurte chevaus de sporonz, et se met en la 
greingnor presse qu'il voit, et fiert le primier chevalier qu'il encontre si 
durement qu'il le porte a la terre mout fellenessement.  Et quant 
il a celui abatus, il ne s'areste pas sour lui, ainz en fiert un autre si 
aspremant qu'il le flatiz a la terre tel atornér, qu'il ne a mestier de mire. 
Que voz en doroie? Sachiez tot voiremant que <abbr>m.</abbr> Lancelot abati 
maint chevaliers de celui glaivies, et ne fist tant que ce estoit une grant 
mervoille a veoir. 
<pb n="282"/>
Et quant li conpangnons de la Table Reonde et la jenz dou 
roi Artus ont veû la grant mervoille que <abbr>m.</abbr> Lancelot fasoit, il croist a 
chascuns cuer et force, et corrent sour lour enemis ardiemant; il valoient 
assez de miaux que devant. La reïne Genevre et <abbr>m.</abbr> Gauvain, qui ont veû 
ce que <abbr>m.</abbr> Lancelot fasoit, en devienent tuit esbaïs: « Ha, ma dame», fet 
<abbr>m.</abbr> Gauvain, «cestui est li chevalier voirement que l'autre fois fist si 
grant mervoille d'armes, ceaus que portoit lez armes vermoilles! Dir 
poés ardiemant qu'il est sanz nulle doutte le meillor chevalier qui soit 
en ceste monde, or poés veoir tout apertemant que vaut un cors d'un tel 
chevalier con il est! Je croi que nostre jenz seront ja tornés a 
desconfitture, se li son corz seulemant ne fust, car nos veonz tot 
cleremant que nostre enemis estoient mout au desus de la battaille a 
celui point que cestui chevalier se meti en la mellee». «Blaus niez», 
fait la reïne, «je vos di loiaumant que ceste chevalier voiremant, a ce qe 
je ai veû de lui, est bien le meillor chevalier que je veïsse en toute ma 
vie, ne dont je hoïsse jamais paller. Ne Febus, ne Ettor le Brun, ne nul 
autre chevalier qe trapassés sunt, je ne croi qu'il se peûssent prendre de 
chevalerie a cestui et, si voiremant  m'aït Diex, con je voudroie 
avant savoir a cestui point qu'il est que je ne voudroie gaaignier une cité! 
Et ancois vos di, biaus niez, car cestui est le primier chevalier que pour 
amor de moi feïsse d'armes en battaille ou en torneamant, et vos di que 
je me teingne a bien paiés, et le servirai et henorai de tot mon pooir, 
sauve le onor monseingnor li roi et li moi». En tel mainieres con vos 
avés hoï, parloient entre la reïne et <abbr>m.</abbr> Gauvain. 
Et quant <abbr>m.</abbr> Lancelot ot bliçes sez glaiviez, il mist main a l'espé, et 
comance a doner grandismes coux a destre et a senestre, et a fere trop 
grant mervoilles d'armes, et que tuit ceaus que le voient en sunt esbaïs.  
Et connoissent tot certainemant que cestui est sanz faille celui que 
l'autre fois fist si grant mervoille d'armes, et que enporté le onor de la 
battaille, et mout se mervillent qu'il pooit estre. 
Et <abbr>m.</abbr> Gauvain, que es loges estoit, et voit toute fois la grant 
mervoille qu'il aloit faisant, il appelle maintenant un vallet, et li dit: 
«Vaiz tantost, et prent mon chevaus et des glaiviez assez, et t'en vais 
droitemant a cel chevalier que porte cel arme noire. Et li baille li 
chevaus, que li suen est las et tresués, et puis li baille un glaivies, et 
quant tu verais qu'il ait les glaivies bliçés, et tu li en baille un autre, et 
ensi fais tant qu'il les a toutes bliçés». Et quant li vallet ot bien 
entandus le comandemant son seingnor, il dit que ce fira il bien, et s'en 
vait maintenant, et prent li chevaus de <abbr>m.</abbr> Gauvain, qe bien estoit garnis 
selonc chevals  de battaille mortiaus, et prent des glaivies assez, 
et s'en vait heramant la ou <abbr>m.</abbr> Lancelot estoit, auques esloingnés de la 
presse por soi repouser auquanz. Quant il fu a llui venus, il li dit: «Sire 
chevalier, monseingnor Gauvain, que dejoste la reïne est, voz envoie par 
moi son chevalz, por ce qu'il voit tout apertemant que li votre est assez 
travaillés, et vos mande ceste lanse, qe vos li blicés sour votre enemis. 
Et la reïne voz dit qu'elle se tient a bien paiez de ce que voz faites por 
son amor en cest mainiere». Quant <abbr>m.</abbr> Lancelot ot bien entandus li 
vallet, li respont: «Amis, vos soiés li tres bien venus, et pour madame 
et pour amor <abbr>m.</abbr> Gauvain firai je tot mon pooir de domajer nostre 
enemis! ». Aprés cestui pallemant ne fait nul deleamant, ainz monte 
sour li chevaus <abbr>m.</abbr> Gauvain, et prent un buen glaivies, et s'en vait au ferir 
de sporonz verz sez enemis, et fiert le primier chevalier qu'il encontre 
si roidemant qu'il le porte a la terre enavrés a mort, et comance chevalier 
a verser a la terre des glaivies et des pis de chevaus. Et quant il a celui 
glaivie bliçez, et li vallet que aprés lui aloit toute fois li en baille un autre, 
et <abbr>m.</abbr> Lancelot la prent, et en fait bien autretant con il avoit fait de les 
autres. Que vos en diroie? Il fait tant qe tuit ceaus que voient <abbr>m.</abbr> 
Lancelot le tienent a tres grant mervoille. Et li vallet, tot maintenant 
qu'il veoit qu'il avoit les glaiviez bliçez, il li en bailioit un autre, et <abbr>m.</abbr> 
Lancelot en fait si grant mervoille que ce estoit une grant couse a veoir.  
En tel mainieres aloit  bliçant <abbr>m.</abbr> Lancelot les glaivies que <abbr>m.</abbr> 
Gauvain li avoit mandés sour li enemiz. 
Quant li haut prince Galeot voit que <abbr>m.</abbr> Lancelot aloit ensi 
ociant et abattant sez homes, il n'a grant ire et grant duel, il dit a soi 
meïsmes qu'il le mettra a mort, c'il onques puet. Atant prent un glaivies 
cort et gros, et s'adrece ver lui tant con il puet dou chevaus trere. Et 
quant <abbr>m.</abbr> Lancelot le voit venir, il connuit bien que ce estoit li haut 
prince; il ne le refuse pas, ainz li vient au ferir de sporonz lez glaivies 
baissiés, et se trefierent sour l'escus de toute lour force. Li haut princes 
bliçe sez glaivies, et <abbr>m.</abbr> Lancelot fiert lui si roidemant qu'il le porte a la 
terre mout fellenessemant. Mes de tant li avint bien qu'il ne fu enavrés; 
il se lieve mout vistement con cil que de grant legieresse et de grant force 
estoit, et dit que voiremant est de grant puisance li chevalier que si 
<pb n="283"/>
duremant l'encontre a cestui point. <abbr>M.</abbr> Lancelot ne s'areste pas sour lui, 
ainz se met en la greingnor presse qu'il voit, et comance a fere la 
greingnor mervoilles d'armes dou monde, il arache escu de cuel et 
heume de teste, et a trebuchier chevalier a la terre, il vait departant la 
presse, il est plus redoutés que tonoir. Et li haut prince Galeot, que 
remontés estoit, et voit ce que <abbr>m.</abbr> Lancelot fait, il en devient si esbaïs 
qu'il ne set qu'en doie faire; il li plet tant son afer qu'il ne fait nulle 
chouse for que lui regarder,  et toute foiz aloit aprés lui por lui veoir. 
Et mout est dure et cruel la battaille, et mout fu de male hore 
comanciez, que sachiez tot voiremant que maint chevaliers i morent, et 
maintes dames en seront a toz jorz mais en plores et en lermes. Que voz 
en diroie? Toz  jorz dure la battaille pesmes et cruelz, et sachiez de voir 
que d'andeus parz ont receû grandismes domajes li chevaliers. 
Et quant le jor se partoit, et la nuit aprochoit, il lour convient 
a fine forme departir la mellee, et retorner dedenz lour chanp. En tel 
mainiere se partirent, et tornerent chascuns a son pavilons. Et quant 
<abbr>m.</abbr> Lancelot voit que chascun se tornoit a son ostiaus, il ne i demore 
gramant, ainz s'en ala maintenant son chemin ver Manoaut. Et li haut 
prince Galeot, que toute fois avoit son entent sour <abbr>m.</abbr> Lancelot, et n'estoit 
en esgart, s'en vait aprés lui tot seul, et chevauce si astivemant qu'il l'ot 
atint. 
Et quant il fu a lui venus, il li dit: «Sire chevalier, Diex vos doint 
joie ausi con il doit au meillor chevalier dou monde que voz est! ». <abbr>M.</abbr> 
Lancelot li rent son salus bien et cortoisemant. «Sire chevalier», fait 
li haut prince, «je vos di tot voiremant que je aimeroie mielz vostre 
conpangnie a toz jorz de ma vie que je ne firoie, estre seingneur de tot 
li monde. Et vos pri et requier pour la rien que voz plus aimés en ceste 
monde que voz demorés avee mol cest nuit, et je vos promet que vos ne 
voudrés chouçe de moi que je  fere peûsse que je ne vos face». 
Mesire Lancelot, que bien connuit cleremant que ce est li haut prince 
Galeot que a llui paroule en tel mainiere, il dit a soi meïsmes qu'il 
remandra par une grandismes chouse que vos oïrez en avant, ensi con 
nostre livre tesmoingne. Et atant respont, et dit au prince. «Sire, je ai 
tant aillors a fere que je ne puis demorer ne et ne autre leu». «Hay5, 
biaus sire», fet li haut prince, «je voz pri tant con l'en poroit prier a son 
amis, et pour la rien que voz plus aimés, que vos herbergiés avech moi, 
et soiés seingneur et sire de quanque je ai en ceste monde». 
Mout prie li haut prince a <abbr>m.</abbr> Lancelot, et mout li dit bonez paroles, 
et mout li offre serviz et henor, tant que <abbr>m.</abbr> Lancelot, que voluntés avoit 
de remanoir, li respont: «Sire, et qui est vos qui tant me priés de remanoir 
a vos? ». «Sire», fet il, «ce vos dirai je tot maintenant, car sachiez que 
je sui appellés Galeot de Lointaines Isles ». Et <abbr>m.</abbr> Lancelot, que bien 
le connoisoit, devant fait semblant que ne l'ausse conneûs heramant 
qu'il soit nomee. Il se humilie mout ver lui, et li dit: «Sire, sachiez que 
je sui li votre chevalier et votre homes liges, et vos vuoill servir et henorer 
de tot mon pooir, et demorai avech voz voluntiers. Mes je vos pri come 
a mes amis et a mon seingneur, que vos m'otroiés de doner un don de 
quelque hore qe je le vos demanderai». «Sire», fet li haut prince, «ce 
voz otroie je debonairemant, et le voz dorai de quelque  hore que 
voz le me demanderez». «Donc remandrai je», fait <abbr>m.</abbr> Lancelot. 
Aprés ceste paroule, ne font deleament, ainz s'en vont ver li chanp, 
et entrerent dedenz le pavilonz dou prince, et desmontrent. Et maint 
chevalier li corrent desarmer, et li desarment hastivemant, et aportrent 
riche dras et mantiaus pareaus afibler; mout font grant joie et grant feste 
de <abbr>m.</abbr> Lancelot. «Sire», fet <abbr>m.</abbr> Lancelot au prince, «je vos pri que voz 
me creantés devant votre baronz que vos mes dorés ceaus don que je vos 
demanderai, et a celle ore que je voudrai».  «A votre voluntés», fait li 
haut prince. Il mande maintenant par quatre homes, li quelz estoient 
li troiz rois, et li quarz estoit un evesquez, et quant il furent venus, li haut 
prince Galeot creant et otroie a <abbr>m.</abbr> Lancelot tout ensi con il avoit 
demandés, voiant ceaus quatre preudomes. Et tuit li offrent serviz et 
henor de quanqu'il puent. 
Et <abbr>m.</abbr> Gauvain, que bien avolt toute fois son esgart sor <abbr>m.</abbr> 
Lancelot, et ot veû comant il estoit entrés cu chanp de l'aut prince, il en 
fait si grant duel que sez plaiez qu'il avoit li screvessent, et se pasme 
devant la reïne. Et quant il fu revenus de pamesion, il dit: «Hay, las! 
Con grant domajes est avenus a toute notre jenz, quant li buen chevalier 
est partiz de,nos, et alés a nostre enemis. Hay5, Roi Artus, et toz les 
autres qui avech toi estoient! Con mauveisemant voz est esproitiez, 
quant voz laissastes partir li buen chevolier, car certes li son cors 
seulemant nos a hui mantenus a toz beiçons!».  
 Mout n'a grant duel <abbr>m.</abbr> Gauvain de ce que <abbr>m.</abbr> Lancelot s'estoit 
<pb n="283"/>
ensi partiz. Et quant li baronz et chevaliers se furent desarmez, il s'en 
alent grant plantee a la tref dou roi Artus. Et tenoient mout grant 
pallemant de la jornee d'ui, et mout en fasoient grant feste de ce qu'il 
avoient eû en celui jor le meillor de la battaille, et mout se desduient et 
seulacent ensemble. Et dient que desormais mantendront il bien lour 
henor encontre les homes de l'aut princes, a ce qu'il ont esprovez en aus 
en ceste mellee, et mout dient une paroles et autres. Atant paroles li roi 
Artus, et dit encontre sez baronz et chevaliers: «Seingneur», fait, «voz 
poés avoir veûs en ceste mellee la greingnor mervoille dou monde dou 
chevalier as annes noires, que nos ha hui valus et mantenus a touz 
beiçonz. Et je di tot voiremant que se li son cors seulemant ne fust, que 
nos eûsson le chanp guerpis, et vos di certainemant qu'il est li meudre 
chevalier dou monde. Et me fais grant mervoille qu'il puet estre, car 
je voi de voir qu'il se vait celant ver noz, mais sachiez san nulle faille que 
cestui chevalier as armes noires fu celui meïsmes chevalier que l'autre 
fois porté les aemez vermoilles. Et je le voudroie avant avech moi, et 
qu'il fust de mon ostiaus, que je ne voudroie gaaignier une cité ou un 
roiames, et certes je me teing a mort et a hunis de ce qu'il m'est ensi 
eschanpés par deus fois. Et pri et requier chascuns sour quanqu'il 
tient de moi, c'il i a nul de vos que saiche la ou il est, qu'il le me die». 
Et tuit respondirent qu'il ne en savoient rien, et qu'il ne le connoisent 
«four tant seulement  que nos le savon au meillor chevalier dou 
monde, et mout nos faisonz grant mervoille qu'il puet estre». Et mout 
en parloient de lui et de la grant mervoille qu'il avoient veû qu'il avoit 
fait. Lorz paroule li roi Karados, et dit: «Monseingnor roi, or sachiez 
voiremant que de celui chevalier vos di je tot hardiemant qu'il a hui fait 
la greingneur mervoille d'armes que feïstes jamés nul chevalier au 
nostre tenz. Il noz ha hui hestés banieres et estandart, mes nos tuit en 
somes esproitiés mauveisemant, que nos ne l'avonz retenus avech <del>n</del>os, 
et que nos ne l'avonz henorés sour toz homes! ». Mout en parloient celui 
soir li un et li autres dou buen chevalier, et mout li donent grandismes 
lox, et mout ont duel de ce qu'il ne l'avoient retenus avech eaus.  
Mes atant laisse ore li contes a paller de mesire li roi Artus et de 
ceaus de son ostiaus, et torne a paller de l'aut prince Galeot et de <abbr>m.</abbr> 
Lancelot dou Lac. 
Or dit li contes que quant li haut princes Galeout ot en son 
pavilonz <abbr>m.</abbr> Lancelot dou Lac, il le onore de quant qu'il puet, et mout se 
fait par tuit joie et feste. Mes <abbr>m.</abbr> Lancelot ne se confortoit de rienz, ainz 
estoit come home que aûsse duel et ire, et mout se poine li haut prince 
de lui conforter. Mes ce ne vaut rienz, car <abbr>m.</abbr> Lancelot avoit grant ire 
de ce qu'il s'estoit mesfait ver la dame de Manoaut de ce que il dovoit 
torner en sa prison, ne ne i estoit retornés, et ce est une chouçe que mout 
li greve et mout li enuie. Et l'autre chouçe estoit qu'il pensoit mout a 
l'affer de l'aut prince Galeot et dou roi  Artus. 
Et quant il fu ore de souper, et les tables estoient mises, il s'asient 
a les tables, et menuient aaiçemant, et li haut prince li fait tant d'onor 
con c'il fust son seingneur. Et la nuit fu couciés <abbr>m.</abbr> Lancelot eu plus 
riche lit que baut prince eûsse. A l'endemain se lievent, et alent hoïr la 
messe mout priveemant, car <abbr>m.</abbr> Lancelot ne voloit estre conneûs de nulz. 
Que vos en diroie? Deus jorz demore <abbr>m.</abbr> Lancelot avec li haut prince 
en tel mainieres et si priveemant q'il ne fu conneûs de nulz for que de 
l'aut prince seulemant. Au tierz jorz ont acreantés la battaille, et se 
lievent bien pour maitin, et se armerent et ordrent lor battaille tout en 
tel mainieres con il estoit acostumés. Et <abbr>m.</abbr> Lancelot fu armés d'une 
meïsmes armes con li haut prince, car il avoient escu tot vermoill a un 
lyon d'or tot ranpant, et coverture et heume tot autretel. Il estoient mout 
richement acesmés et armés et montés, et sachiez q'il estoient andeus 
des meillor chevalier et des plus puissant et des plus biaus dou monde. 
Car je vos di que li haut prince estoit bien plain pié greingnor que 
n'estoit <abbr>m.</abbr> Lancelot, et selonc sa grandesse estoit il bien taliés de toutes 
menbres. Et chevauchoient si jostés qu'il ne se partoient de rienz. Et 
quant il ont ordrés et atirez lour battaille, et il atendoient que li homes 
dou roi Artus venissent. 
Quant li roi Artus ot veû que li haut princes et sa jenz estoient tuit 
eu chanp aparoilliés della mellee, il fait ordrer et atirer lour battaille, et 
oissirent hors battaille aprés battaille. Et la reïne Jenevre et toutes les 
dames et damoiselles estoient montés  es loges pour regarder la 
mellee, et li viel chevalier ausint. Et quant il furent aparoilliés, il ne 
font nul deleament, ainz laissent corre les un sour les autres mout 
hardiement. Et quant il vienent au jondre des glaiviez, or peûst veoir 
si grant l'esfrocier de lances que l'en ne hoïst le Deu tonant. Il ne 
demore gramant que tuit furent pour ygal eu chanp; mout comencent la 
meslee cruelz et fellenese, car maint chevalier i morent, et maint hi 
<pb n="284"/>
cheoient, que sachiez que en pou d'ore la terre estoit tout coverte de 
chevalier morz et navrés, que ne avoient pooir d'eaus relever. La crie 
et la noisse hi estoit si granz que ce estoit une grant chouçe a veoir; li 
conpaingnonz de la Table Reonde la fasoient si bien a celui point qu'il 
mostrent bien qui passent tuit li chevalier dou monde. Mout hont a fere 
d'andeus parz, si que li plus hardiz se tenoit tout a engonbrés. 
Et quant li haut princez et <abbr>m.</abbr> Lancelot ont veû que d'andeus 
parz estoient en la mellee, et veont la battaille qui estoit si dure et 
fellenesse, il se mistrent entr'aus lez glaivies baissiés au ferir de 
sporonz. Et fiert chascunz le primier chevalier qu'il encontrerent si 
duremant qu'il le porterent a la terre mout fellenessemant.  Il ne 
s'arestrent pas sour eaus, ainz se mistrent en la greingneur presse qu'il 
voient. Il comencent a fere la greingnor mervoille d'armes dou monde; 
il arachent eume de teste et escuz de cuel, il versent chevalier a la terre, 
il sunt plus redoutez qe tonoir. 
Et quant li conpainz de la  Table Reonde virent li deuz 
chevaliers que si grant maux aloient faisant de lor jenz, il distrent: «Se 
cist chevalier vivent longement, il noz metront tuit a la mort! ». Il ne font 
nulle demorance, ainz laissent corre celle part ou il li voient. Et <abbr>m.</abbr> 
Lancelot et li haut prince, quant il li virent venir, il li connoisent bien, 
il ne li refusent pas, ainz drecent eaus le teste de lour chevaus, et vont 
eaus a l'encontre mout hardiemant, et mout se tredonoient grandismez 
coux. Et mout est la mellee dure et pesmez et cruelz, et mout i souffrent 
grant poine et grant travail li conpangnons de la Table Reonde, a ce que 
trop avoient plantee de bone chevalerie contr'aus. Et li roi Artus i avoit 
son cors, et bien i s'esprove con chevalier de grant valorz, et bien mostre 
apertemant qu'il est home de tenir terre. 
Que vos en diroie? Sachiez que avant que midi passast, la jenz dou 
roi Artus avoient tant a ffere qu'il ne puent plus souffrir, car les homes 
de l'aut prince, quant il voient <abbr>m.</abbr> Lancelot et lour seingnor que fasoient 
si grant mervoille d'armes, et que domajent ensint lour enemis, il lour 
croist pooir et force, il lour donent exenple de bien faire, il en valoient 
assez de miaux. Il corrent sour &lt;lour&gt; enemis plus aspremant qu'il ne 
avoient fait nulle fois. Et <abbr>m.</abbr> Lancelot meïsmes la fait miaux qu'il 
n'avoit fait nulle foiz, car il s'esforce houtre pooir, et por ce q'il voloit par 
sa voluntés torner a desconfitture les homes li rois Artus, et il fait tant 
par son pooir et par sa proesse que lez homes dou roi Artus ne puent plus, 
ainz comencerent a guerpir place. Et ce ne est pas mervoille, ne ne 
sunt pas da blasmer, car tant s'estoient  esforcés et tant avoient 
souffert poine et travaill pour lour henor mantenoir con il plus puent. 
Mes tot ce ne vaut rienz, car sachiez de voir qe trop avoient bone jenz 
et granz contr'aux, et ancois que celui qui soloit mantenir et aidier li 
domajoit plus a cestui point, ce est <abbr>m.</abbr> Lancelot dou Lac. Et pour ce ne 
sunt da blasmer les homes dou roi Artus se il grepoient le chanp. 
Et quant li roi Artus voit que sez jenz venoient grepent place, il a 
si grant duel et corruz car pou qu'il ne muert de duel.  Il dit: «Ha, douce 
Mere Deu! Priez li votre doux Fiz, que par sa pitié il eschanp, que li 
roiames de Logres ne soit deshoronés ne destruit!». Et quant il a dites 
ceste paroulez, il s'en vait a la baniere de la Table Reonde, que tuit 
estoient ensenble, et lour dit: «Segneur conpainz de la Table Reonde, 
remenbrés vos dou grant henor que voz avés eû en ceste monde jusque 
a cestui point, et les grant chevaleries que voz avéz ja faites. Por Dieu! 
Esforciés vos houtre pooir de mantenoir notre henor, car miaus vaut 
morir defendant nostre henor que torner a desconfiture.  Et regardés, 
biaus doux conpangnonz, es loges, et poés veoir nostre dame que seront 
de morir, et pensés de bien faire! ». Et por ce vos pri que vos obliés toutes peorz 
ausi desoronés et hunie. Quant li conpangnons de la Table 
Reonde ont entandus ce que li roi Artus lour seingneur lour ot dit, il ne 
i ot nul que le lermez ne li venissent as iaux. Et gettent grant souspir  
de cuer parfont, et tuit dient contre lour cuer qu'il aiment miaus morir 
que la desconfiture tornast sour eaus. Aprés ceste pallemant ne font 
nul deleament,  ainz comande li roi a mesire Yvain, que la baniere 
avoit, que il se meïssent en la greingnor presse que il voient au ferir de  
sporons. Et il le font tot maintenant, car il se mistrent entr'aux mout 
hardiemant. Or peûst l'en veoir grant coux doner et recevoir, or peûst  
veoir fere grant mervoille as conpainz de la Table Reonde, et bien 
mostrent a ceste foiz qu'il sunt chevalier de grant valorz. 
Et li roi Artus meïsmes la fait si bien qu'il fait a loer par toi 
li monde. La battaille estoit a cestui point dure et cruel et pesmes plus 
que ne avoit estés nulle foiz. Li chapelleiz et li ferreiz de l'espee hi estoit 
si grant que l'en ne hoïst le Deu tonant. Mes sachiez que la jenz de l'aut 
prince estoit si grant ver celle dou roi Artus que ci ne vaut ne proesse  
<pb n="284"/>
de ceaus de la Table Reonde ne de nul hautre qu'il peûssent le chanp 
mantenir, ainz venoient toute fois greppent place. Mes mout se 
penoient dou defendre. 
Quant la reïne Ginevre et les autres dames voient lour seingnor en 
si grant meschief, et voient que li pis tornoit sour eaus, elle preurent 
tendremant, et prient Damedieu et sa douce Mere que li defende de 
mecianse. Et <abbr>m.</abbr> Lancelot et li haut prince Galeot et li chevalier de lour 
partie ont veû les homes dou roi Artus que venoient greppent la place. 
Il s'esforcent de tot lour pooir et corrent sour caus plus aspremant qu'il 
ne avoient fait nulle foiz. Il li aloient ociant et ferant, il lour font trop 
grandismes domajes; il font tant que li omes dou roi Artus ne puent plus 
souffrir, ainz lour convient a fine force  guerpir le chanp, et 
torner en fuie, car plus ne puent souffrir e<add>n</add> nulle mainieres. Et 
quant les haut prince et sez homes virent que li roi Artus et sez jenz 
s'estoient tornés a desconfiture, il ne li respaingnent pas, ainz li vont 
abatant et ociant malemant. Que vos en diroie? Il li mistrent a la voie 
et passent les loges et le berteressce, et li vont tote foies chachant et 
ociant. Et quant la reïne Ginevre et les autres dames et li viel chevalier 
qui ont veû que la desconfitture estoit tornés sour lour jenz, elle se 
despiecerent les dras, et detirerent lour chevoilz, et gratirent lour vix.  
Elle font si grant duel qu'il n'estoit si dur cuer que pitié ne n'aûsse; mout est 
grant doleur a regarder le grant duel [que] la reïne et lez dames demenoient. 
Et quant il ont lour chacie mantenue bien une liegues, et <abbr>m.</abbr> 
Lancelot, que avech li haut prince estoit, ot veû que la chacie estoit 
mantenue assez, il dit que desormais poroit il trop demorer a demander 
ce qu'il velt a li haut prince. Atant paroles <abbr>m.</abbr> Lancelot a li haut prince, 
et li dit: «Sire, vos savés bien que voz m'avés otroiés de doner un don tiel 
con je le voz demanderai, et de quelque ore que je voudrai».  «Hoïl», 
ce dit li haut prince, «ce est tot voir». «Donc vos demant je», fet <abbr>m.</abbr> 
Lancelot, «que vos deveingnés homes liges de monseingnor li roi Artus, 
et ce est le don que je voz demant et que je vuoill». 
Et qant li haut prince entent ce que <abbr>m.</abbr> Lancelot li ot dit et 
demandés, il en devient si esbaïz que a grant poine se pooit sostenir a 
 chevalz. Et demore une grant piecez q'il ne dit mot, ainz demore 
come home forsennee. Et quant li baronz ont veû le senblant qu'il fasoit, 
et ont entandus ce que <abbr>m.</abbr> Lancelot li avoit dit, il li dient: «Sire, a quoi 
pensez vos? Chevauchés avant, et la chacie de votre enemis sivés!». 
Atant paroule li haut prince a sez baronz, et lour dit: «Seingnor, sachiez 
de voir que je ne pens a ce que je ne vuoille atenir ce que je ai promis, 
mes je pense a la grant couses qu'il mes a dit, qu'il veaut que je deveingne 
homes ligez de celui cui je avoie conquista par force d'armes.  Et 
ancois qu'il savoit que tant rois et tant baronz sunt e<add>n</add> ma soubecion! 
Et ce est bien le greingnor fait que jamés fust demandés en terre! ». 
Aprés ce paroles ne demore plus, ainz fait maintenant soner sez 
tronbe <add>e</add>t greillez, et fait arester sez jenz, qu'il ne sivent plus la chacie. 
Et entre li haut prince et <abbr>m.</abbr> Lancelot chevaucent tant qu'il ont atint li 
roi Artus. Et quant li roi Artus li voit venir, il connuit maintenant li haut 
prince Galeot. Et quant li haut prince et <abbr>m.</abbr> Lancelot l'ont atint, il 
desmontrent maintenant, et s'en vont au roi. Et li haut prince li dit: 
«Sire roi Artus, je sui Galeot, le sire de Lointaines Isles, qe au desus de 
toi estoit venus par force d'armes. Mais il convient que je deveingne 
votre homes liges, et ce me convient fere pour ce que <abbr>m.</abbr> Lancelot, que 
et est, le veaut. Car je li avoie otroiez de doner un don de quelque hore 
qu'il le me demanderoit, et tel con il voudroit, et il mes a demandés que 
je deveingne votre homes liges; et je ensi firai, puis qu'il li plest». 
Et quant li roi Artus entent ceste novelle,  il desmonte 
maintenant, et ausi font tuit les autres baronz que enluech estoient, et 
tenoient ceste couse a grandismes mervoilles. Et li haut prince fist 
aporter li Sainz, et jure homajes au roi Artus, et devient sez homes ligez, 
dont il fu ceste chouses tenue le greingnor fait que avenist au nostre tenz 
en terre. En tel mainieres con vos avés hoï devient li haut prince Galeot 
homes liges dou roi Artus pour le amorz <abbr>m.</abbr> Lancelot dou Lac. 
Et quant il ont ce fait, il montrent tuit a chevalz, et se mistrent a la 
voie. Et chevauchent tant qu'il furent venus as loges, la ou madame la  
reïne Ginevre et les autres dames et li viel chevalier estoient, qe fasoient 
encore duel. Et quant il furent a eus venus, et ont seû le fait comant 
estoit avenus, elle n'ont toute grant joie et grant feste. Et ne i demorent 
plus, ainz s'en aloient au chastel de Manoalt, et enluech demorent bien 
une semaine a grant desduit. Et mout fait li roi Artus et madame la 
reïne Ginevre grant joie et grant feste a li haut prince Galeot. Et bien 
furent entre <abbr>m.</abbr> Lancelot et la reïne aucune cousez li queiz ne veaut li 
maistre metre en escrit, pour le onor de les uns et de les autres. 
Or voz a li maistre contés l'afer de cestui fait, ce est someemant 
<pb n="285"/>
coment il avint et comant il fu. Et bien sunt autres livres que le content 
en autre mainieres, mes sachiez de voir que ce est la plus vertables qui 
soit escrit en trestous li romainz et les livres dou monde. Mes atant 
laisse li contes a paller de cestui fait, que plus ne pallera a cestui point. 
Et pallera li maistre  d'une mout belle aven<add>ture qui avint&gt; en 
celui tenz meïsmes &lt;a la cort dou roi&gt; Artus. 
Li contes dit que li roi Art<add>us avoit&gt; demorés eu chastel de 
Manoaut &lt;une&gt; semaine avech li haut prince Galeot &lt;a&gt; grant joie et 
a grant feste. Il se partirent: li haut prince Galeot s'en torne en Sorelois, 
et <abbr>m.</abbr> Lancelot s'en vait avech lui. Et li roi Artus et sa jenz se tornerent 
en la maistre ville de Kamaaloth. Et avoient tuit grant joie de ce que 
si bien lour estoit avenus de l'affer de l'aut prince Galeot. 
Or avint que un jor que li roi estoit en la maistre sale a grant 
conpangnie de baronz et de preudomes, atant es vos venir un nain. Et 
s'en vait tot droitemant devant li roi, sez paumes battens ensenble; il 
ploroit, il fasoit le greingnor duel dou monde. Et s'e<add>n</add>jenoille devant 
li roi, et li dit: «Sire roi vaillanz, merci, seucorrés un preudomes qui est 
a grant beiçonz! Car sachiez que c'il ne est seucorrus prochainement, 
qu'il sera mis a mort hentousemant!». 
Et quant li roi entent ensi paller li nain, il le fait drecier heuramant, 
et li dit: «Di moi, nain, qui est celui preudomez que voz dites, et 
l'achaionz por coi il sera ruis a mort?». «Mon seingnor», fait li nain, 
«ce vos dirai je tot maintenant. Or sachiez que celui chevalier que je 
vos di, que Abés le Renomés est appellés, et je, chevauchavames pour 
la foreste la orz. Atant veïmes venir la Beste Gratusant, et <abbr>m.</abbr> Abés 
s'aparoille d'aler aprés la Beste. Atant hi vint un chevalier armés de 
toutes armes, et montés mout richement.  &lt;Et quant il fu a no</add>z 
venus, il demande a &lt;Abés ou il&gt; aloit. Et il dit qu'il alo<add>it aprés la 
Bes</add>te Gratusant. Li chevalier dit qu'il &lt;ne soit tan</add>t hardis qu'il en 
la queste de la &lt;Beste se&gt; meïsse, et qu'il ne set nul si pre<add>u</add>domes que 
en celle queste se meïsse qu'il ne le feïsse repentir duremant. Et <abbr>m.</abbr> 
Abés li dit qu'il savoit tiel chevalier que, c'il fust entree en celle queste, 
qu'il ne laieroit pour tiel vinz chevaliers con il estoit. Et cil li demande 
qui estoit celui chevalier, et il dit que ce estoit <abbr>m.</abbr> Tristan de Leonois. 
Et quant li chevalier entent ce, il le tient a grant desdoingne; il le desfie 
maintenant, et furent a le joustes et a le meslee. Mez au parfiner <abbr>m.</abbr> 
Abés ne puet souffrir, li chevalier le moine a outrance, et le prist et le 
fist lier sour le chevals a son escuier. Et jure qu'il ira querant <abbr>m.</abbr> 
Tristan une semaine, et c'il le trueve dedenz celui terme, il dit qu'il 
l'ocira por despit de <abbr>m.</abbr> Tristan devant lui. Et c'il ne le trueve, il dit qu'il 
l'ocira autresint». 
Et quant li roi ot entandus ce que li nain avoit dit, atant paroles et 
dit: «Ce est <abbr>m.</abbr> Palamidés celui que li chevalier enmoine! Il est nostre 
amis, et pour ce je li manderai que pour amor de moi il laisse li chevalier. 
Et je sai bien qu'il le laira maintenant». Atant demande li nain qel 
part il est alés, et li nain le li dit. Atant comande li roi a <abbr>m.</abbr> Yvain, le 
fiz au roi Hurien, qu'il hi aille maintenant, et qu'il le prie qu'il laisse 
Abés pour son amor. Messire Yvain ne fait nul deleament, ainz monte 
maintenant sour un buen palefrois, et se met au cheminz avech li nain 
sanz nulle  armes four que de sez espee, et moine en sa 
conpangnie deus eschuier. 
Coment <abbr>m.</abbr> Lamorat et <abbr>m.</abbr> Palamidé se conbatirent durement 
ensenble.  
Et <abbr>m.</abbr> Lamorat de Galles, qe grant haïne avoit sour <abbr>m.</abbr> 
Palamidés pour la reïne Yçelt, estoit a celui point en la sale, et avoit hoï 
tout ce que li nain avoit dit, et savoit quel part <abbr>m.</abbr> Palamidés s'en aloit. 
Il ne fait nulle demorance, ainz s'en vait a son ostel, et prent sez armes. 
Et monte sour son chevaus, et se met aprés <abbr>m.</abbr> Palamidés sanz nulle 
conpangnie. 
Et se haste tant de chevauchier qu'il a atint <abbr>m.</abbr> Palamidés, et voil 
en quel mainiere il menoit <abbr>m.</abbr> Abés. Il li dit: «Vassalz, comant menez 
voz si villainemant cest chevalier?». «Et coment», fait <abbr>m.</abbr> Palamidés, 
«le volés vos defendre et aidier le? ».  «Voiremant le vuoill je aidier», 
fait <abbr>m.</abbr> Lamorat, «ne pour autre ne sui je venus aprés toi! ». Et quant <abbr>m.</abbr> 
Palamidés entent ce, il se fait baillier a son escuier son escu et sa lanse. 
Lorz s'esloingne lez uns da les autres, il se vienent au ferir de sporonz 
les glaiviez haissiez mout ardiemant, car sachiez qu'il estoient andeus 
des meillor chevalier dou monde. Il se trefierent sour l'escus de toute 
lour force si roidemant qu'il se treporterent andeus a la terre. Mes de 
tant lour avint bien qu'il ne ot autre malz four que li cheoir seulemant. 
Que vos en diroie? Li chevalier se lievent mout vistemant, et se gettent 
<pb n="285"/>
l'escu devant, et mistrent main a l'espee, et cort les un sour les autres 
mout hardiemant, et se tredonoient graûdismes coux, et comencent la 
meslee dure ci pesmes. 
Et  la ou il se conhattoient en tel mainieres, atant hi vint <abbr>m.</abbr> 
Yvain, ci quant il le trueve ensi a la meslee, il li connuit andus. Il se 
met tot ensi a chevaus con il estoit entr'aus, et lour dit: «Seingnor 
chevalier, je vos pri que vos voz souffrés de la meslee jusque atant que 
je aie pallés a vos». Li chevaliers se soufrin atant. «Seingneur», fait 
messire Yvain, «je sai que voz de sa estes <abbr>m.</abbr> Palamidés pour 
l'entreseingne que cestui nain mes ha contés.  Et voz di que monseingnor 
li roi Artus voz mande et vos prie, ensi come a son cier amis, que vos pour 
le amor de lui delivrés <abbr>m.</abbr> Abés que ci est».  Quant <abbr>m.</abbr> Palamidés hoï 
ensi paller <abbr>m.</abbr> Yvain, il li dit: «Sire, voz soiés li tres bien venus, et vos 
di que se li chevalier m'aûsse assez mes fait, si le delivrai je debonairement, 
pour le amor de voz et de monseingnor li roi, cui je dovoie avant nomer». 
Lors comande a sez escuier qu'il le laissent maintenant, et cil font le 
comandemant lour seingneur, et li rendent sez armes et son chevalz. 
Et <abbr>m.</abbr> Yvain le mercie assés, et le prie qu'il laisent la mellee entre lui 
et <abbr>m.</abbr> Lamorat. Et il le font debonairemant. Lorz prie <abbr>m.</abbr> Yvain a <abbr>m.</abbr> 
Palamidés qu'il veingne veoir li roi Artus. «Sire», fet il, «je ne i puis 
venir a cestui point, car je vuoill sevir ma queste». 
Atant se trecomanderent a Deu: <abbr>m.</abbr> Palamidés se met aprés la Beste 
Gratusant, et messire Yvain, et <abbr>m.</abbr> Lamorat, et <abbr>m.</abbr> Abés se mistrent a la 
voie, et s'en vont a Kamaaloth. Et desmontrent e<add>n</add>mi la cort, la ou 
il truevent li roi Artus a grant conpangnie de baronz et de chevaliers. Li 
roi  fait grant joie et grant feste a <abbr>m.</abbr> Abés. Mes atant laisse li 
contes a paller dou roi Artus et de ceaus de son ostiaus, et torne a <abbr>m.</abbr> 
Palamidés li Paienz, li poissatit chevaliers. 
Ci endroit dit li contes que quant <abbr>m.</abbr> Palamidés se fu partis 
de messire Yvain et de sez conpangnons, il se mist en sa queste aprés 
la Beste Gratusant. Il chevauce tot celui jor sanz aventure trover que 
a mentovoir face en contes jusque a bas nonet, qu'il ne trueve ne home 
ne femes. 
Et atant fu venus en une praerie, la ou il trueve un chevalier qui 
estoit a mout grant meschief, car sachiez qu'il se conbatoient encontre 
cinq chevaliers que a mort le volent mettre. Il se defendoit tant con il 
pooit, mes sa defense ne li vaut rienz, car il l'avoient tiel atornés qu'il 
ne pooit plus en avant. Et se aucun me demandoit qui li chevalier estoit 
que a si grant meschief est, je li faiz savoir qu'il estoit <abbr>m.</abbr> Siguradés, buen 
chevalier et vaillanz duremant. Quant <abbr>m.</abbr> Palamidés voit li chevalier 
tiel atornés qu'il ne pooit plus en avant, et qu'il ne atendoit four la mort, 
il n'a grant pitié. Il prent tantost son escu et son glaivies, et s'en vait a 
elz, et lour dit: «Et collant, mauveis chevaliers et fallis, vos conbattés 
vos tuit ensenble a cestui chevalier, que ne est que un seul? Ou voz le 
laissiés, ou voz estes tuit morz!». «Vassal», fait li un d'eaus a <abbr>m.</abbr> 
Palamidés, «estez vos forsennee, et alés vos querant vostre mort? 
Certes se voz plus en parlerés, noz voz metrons a mort tot maintenant». 
«A la sprove en serés prochainemant!» fet <abbr>m.</abbr> Palamidés, «or vos 
defendés,  car je ne vos aseûr four de la mors! ». Aprés ceste 
paroule ne font nul deleament, ines tot maintenant li un de celz prent un 
buen glaivies cort et gros, il s'esloingnent entre lui et <abbr>m.</abbr> Palamidés. Il 
baissen les glaivies, et hurten chevaus de sporonz, et vient les uns verz 
les autres bien come preudomes.  Il se trefierent sour l'escu de toute 
lour force. Li chevalier bliçe sa lanse, et <abbr>m.</abbr> Palamidés fiert lui si 
roidemant qu'il le porte a la terre enavrés a mort, et s'en vait outre 
parfornir son poindre. Et <abbr>m.</abbr> Palamidés, que avoit sez glaiviez bliçés, 
il met main a l'espee, et cort sour les autres quatre chevaliers que a <abbr>m.</abbr> 
Siguradés se conbattoient mout ardiemant. Et lour done grandismes 
coux, et comencent la meslee dure et pesmes, car je vos di tot voiremant 
que cil estoient mout buen chevalier. Mes au dereain ne vaut rien qu'il 
peûssent souffrir le grant pooir de <abbr>m.</abbr> Palamidés, et ancois que <abbr>m.</abbr> 
Siguradés l'aïde formant, car quant il voit <abbr>m.</abbr> Palamidés que si bien 
l'aïde, il crois en pooir et en force, ne ne demore gramant que li cinq 
chevalier estoient tiel, atornés que ce estoit une pitié a veoir. Car 
sachiés de voir qu'il en giçoient trois a la terre, tiel atornés et si navrés 
qu'il ne avoient pooir de lour relever. Et li deus chevaliers que a 
chevaus estoient sunt a tiel point qu'il ne puent plus en avant, et il voient 
que c'il i demorent plus, qu'il sunt mors. Et por ce se mistreni en fuie 
tant con il plus puent. Et quant <abbr>m.</abbr> Palamidés et <abbr>m.</abbr> Siguradés ont veû 
qe cil s'en fuierent en tel mainieres, il ne li vont pas eûchauchant, ainz 
dit <abbr>m.</abbr> Palamidés au chevalieréu'il avoit delivrez:  «Sire chevalier, 
qui estes vos? Et por coi vos volent ceaus mauveis chevalier mettre a
mort?» «Sire», fet il, «Siguradés sui només». «Hai, biaux sire, bien 
<pb n="286"/>
soiés vos venus! » fet Palamidés. Et atant se fait connoistre, et se font 
joie et feste, et <abbr>m.</abbr> &lt;Siguradés&gt; dit a Palamidés comant li chevaliers 
estoient sez enemis. 
Or se taist li contes de cist dui, et torne coment li roi Marz aseje 
Kamalot. 
Or dit li contes que li roi Marz avoit assegié li roi Artus 
dedenz Kamaaloth. Sanz doutte li rois Marz estoit venus eu roiames de 
Logres a force de jenz, et avoit adonc amené avech lui tout le pooir de 
Sesoingne et de Cornoaille. Et entre de nuit e<add>n</add> lla Joieuse Garde, et 
prist la reïne Yçelt.  Et pour ce qu'il avoit doutance qu'il ne la perdist 
en aucune mainiere eu roiames de Logres, li mande il en Cornoaille tout 
erament qu'il la tient. Il ala puis sour li roi Artus, et le desconfist, car 
trop avoit grant gent. Et li roi Artus en avoit petit. Si s'en foï dedenz 
Kamaaloth touz enavrés et desconfiz villeinemant, et fist cloire le porte  
tout maintenant. Et li roi Mars l'asseja, et fist lougier sa jenz entor la 
cité. Et qui cestui conte voudra oïr tot apertemant, si preingne le livre 
monseingneur Roubert de Buron, car cil le devise tot mot a mot, pour ce 
ne le vuoill je deviser en cestui livre. 
A celui terme que li roi Marz avoit asejé en tel niainiere li roi Artus 
dedenz Kamaaloth, <abbr>m.</abbr> Galeat en di parler.  Quant il soit que ce estoit 
verités, il dit qu'il le delivra c'il onques pooit, et mantenant se mist 
 au chemin, et tant qu'il trueve <abbr>m.</abbr> Palamidés et Artus le Petit, le 
fiz li roi Artus. Ensi con je voz ai contés, celui jor oissi horz li roi 
Karados Briefbras, a tant de gent con il avoit feri en l'osi li roi March. 
Mais desconfist i aûst estés sanz faille, se ne fusi la proesse de Galeat, 
car il mostre bien apertemant qu'il estoit chevalier sour touz autres 
chevaliers. Car quant la battaille fu plus pliniere, il comance a fere si 
grant mervoille d'armes que nel ne 'l voit qui ne le tenist a la greingnor 
mervoille dou monde, car ore estoit pres, ore estoif loing, or a destre, or 
a senestre, or amont or aval. 
Qant les homes li roi Mars virent celle mervoille, il estoient 
duremant espaontés, il ne i ot nul si ardi qui atendre l'oçast, por ce 
tornerent il a desconfiture, et li baron de Cornoaille et ceaus de 
Sesoingne autresint. Que voz en diroie? La fu l'ocision si grant, onques 
eu roiames de Logres ne avoit eti greingnor devant celui jor. Li roi Mars 
s'en fui a tant de gent con il pooit. 
Quant <abbr>m.</abbr> Galeat vit que li enemi li roi Arius estoient desconfis, et 
que recovrer ne se puent, mes il se parti de la battaille au plus coiemant 
qu'il puet, et s'en ala d'autre part. Mais atant laisse li contes a parller 
de <abbr>m.</abbr>  Galeat, et retorne au roiames de Cornoaille. 
Or dit li contes, aprés ce que li roi Mars de Cornoaille fu 
desconfit devant la cité de Kamaaloth - ou il avoit li roi Artus assejé por 
la forcie des baronz de Seisoingne, non pas por celz de Cornoaille - quant 
li roi March fu ensi desconfist pour l'aute proesse de Galeat, li roi, que 
se tient a bien paiez de ce seulemant qu'il en pout son corz eschanper 
-car c'il se fust fuis priveemant, bien y eûstestés pris et retenus -, quant 
 il se fu partis de la battaille a si poi de jent qu'il n'estoient pas <num>.XXIIII.</num> 
chevaliers, il s'en ala parmi le roiames de Logres au plus coiemant qu'il 
puet, qu'il ne venoit onques en chastel ne en ville ou il ne fust eramant 
ocis se l'en le reconneûst. Por ce le convenoit aler si celeemant qu'il 
ne fust conneûs ne d'un ne d'autre. Quant il fu venus a la mer, et entree 
en une nef et arivés en Cornoaille, adonc mercie il nostre Segneur de ce 
qu'il estoit sainemant repairés dou roiames de Logres, dont il ne quidoit 
jamés reparier. 
Granz est li duel qui font les home de Cornoaille, car li dans qu'il 
avoient receû a cestui point estoit granz [a] mervoille. Car de touz les 
chevaliers que li roi Marc  avoit amenee de Cornoaille a ceste 
voiagie, ne repairent mie <num>.XXX.</num> chevalier, car tuit li autre avoient estés 
que mors que pris en la grant battaile dou roiames de Logres. Granz est 
li duelz et la plainte qui font tuit en Cornoaille. Il sunt tant duremant 
corruciez de ceste grant perte qu'il on fait a ceste fois au roiames de 
Logres, que li un ne ouçe reconforter l'autre. 
Tuit entendoient a faire duel, for li roi Marc seulement. Mais il ne 
fait semblant se petit non, que quant il voit madame Yselt il oblie toute 
sa perte: elle est tot son reconfort et son soulas et sa joie. lo Mais certes 
se il a le cors en sa baillie, il n'i a mie le cuerz. Li cuers est en autre 
leu que en Cornoaille; li cors est en une grant tor, triste et doulenz, et jor 
et nuit, et bien le puet li roi March apertemant veoir tot adés. Car il ne 
est onques hore que la reïne Yseut ne ploure. Il est mervoille ou elle 
puet truever tant lermes con elle rent. Se elle dort, elle est eu roiames 
<pb n="286"/>
de Logres, et se elle veille autresint: en dormant et en veillant est elle 
adés avech Tristan, car li roi March non n'a de li se non la paroles et mal 
semblant. Or a il le cors seulemant, que ne vaut plus d'une dame morte. 
Et quant il ne n'a autre couse, collant se puet il reconforter? Mais il 
l'aime tant q'il ne est chouse au monde nulle q'il tant aime: cel est bien 
toute sa vie. Mais c'il en est joianz et liez, Tristan en est doulenz, car 
puis qu'il set veraiemant comant li roi Mars estoit venus eu roiames de 
Logres a force de gent et avoit asejé li roi Artus en Kamaloth,  et 
puis avoit estés desconfis por Galeat, et avoit tant fait qu'il avoit treite 
la reïne Yselt de la Jo<add>ie</add>use Garde, et l'avoit envoiee en Cornoaille, 
qu'il ne la peûst prendre pour aucune aventure dou monde au roiames 
de Logres. 
Quant monseingnor Tristan entendi toutes ces novelles, il 
ne fu onques mais si doulenz por le grant duel qu'il avoit au cuer.  
Se parti de toutes genz, il ne veut mener avech soi escuier nul. Desormais 
ne sera, ce dit il, reconfortés, quant il ha sa dame perdue.  En tel 
mainiere Tristan demoine si grant duel que mervoille est comant il dure. 
Petit menuie, petit boit, onques mais ne fu a malaisie tant qu'il ne soit 
ore<add>n</add>droit plus.  Il maudit tout li monde, et dit qu'il est li plus 
mescheanz chevalier que onques portast armes. Doumaje est qu'il a 
tant vescu, si con il dit. 
Un jor, qu'il chevaucoit par une foreste, armés de totez armes, 
menant mout grant duel, avint qu'il encontre Kex li Seneschalc et 
Dodinel li Sauvajes. Et monsengneur Tristan aloit [pensant] si duremant 
qu'il ne savoit s'il estoit vif ou morz. Li dui chevalier se arestent 
e<add>n</add>mi le chemin. Quant il voient <abbr>m.</abbr> Tristan venir, il dient: «Veez ci 
venir un chevalier herrant tout aparoilliez de la jouste».  Et Kex dit 
herament qu'il veaut la joste de lui. Il se met adonc avant, et dit: «Sire 
chevalier, a joster vos estuet a moi!». Tristan, que ne entent pas ce que 
Kex dit, ainz vient toutes voies avant ensi con son chevals plet. «Dieux! 
Ay5de! » fait li chevaliers, «Par foy! Je ne vi pas piece mais nul chevalier 
si orgueillieus con est cestui, que seulemant  respondre ne m<add>e 
doingne&gt;. Or ai je desheés, se je rep<add>entir ne&gt; le face de ceste follie!».  
«Kex», &lt;fait Dodin</add>el, «or aiés vos deshais, se vos &lt;ne le mett</add>és a 
la terre se voz onques poés, &lt;car de&gt; faire honte as chevaliers orgueli<add>eus 
co</add>n est cestui, ne devroit nul home <add>est</add>re blasmés». 
Messire Kex, &lt;quant&gt; entent ce qu<add>e</add> Dodinel li dit, il ne 
fait null<add>e</add> demorance, ainz hurte heramant le chevaus de sporonz, et 
s'en vieni a monseingnor Tristan. Et le fiert si duremant en son venir 
qu'il li fail les archonz voidier, et le porte a la terre, et ce puet il 
ligiermant faire a celui point. A ce que <abbr>m.</abbr> Tristan se sent ensi abatus, 
il en devient tot esbaïs; il se relieve mout vistemant. 
Et quant il voit Kex, il le connuit eramant; mais il ne puet lui adonc 
legiermant connoistre, car il ne portoit nulle entreseingne qu'il soloit 
porter; pour ce <del>s</del>e mesconneûrent il adonques en tel mainieres. Quant 
il reconneûst monseingnor Kex, il dit auques courruciés: «<abbr>M.</abbr> Kex, <abbr>m.</abbr> 
Kex! Mal m'avés abatus en tel mainiere!». «Et por coi est vos si 
duremant orguellieus», fait Kex, «que ne me degniés respondre? Et si 
vos en avoit deus fois appellés! Certes plus a en voz orgueill que ne a en 
<abbr>m.</abbr> Tristan, qui est li meudre chevalier dou monde! Se m'aït Dex! » fet 
Kex, «il me poise que je ne voz ai fait pis que abatre seulement». 
«Kex», fait <abbr>m.</abbr> Tristan, «cest ne est pas la primiere hontes que vos 
m'avés ja faites, par celle foy que je doi a Dieu!  Se pour autre 
ne fust, je me cuidasse bien vengier de voz assez tost. Mais je m'en 
souferai a ceste fois». Et quant il a dites ceste paroule, il s'en voloit aler 
sa voie. Messire Kex li vient au devant, et li dit: «Sire chevalier, vos 
quidiés que vos fuissiés si tost de moi vengiez: qui est vos, se Dieux vos 
saut?». «Ce ne vos dirai je ore pas», fait <abbr>m.</abbr> Tristan, «car il ne me 
plaist». «Non», fait Kex, «il est mestier que je saiche qui vos estez 
avant que voz partois de moi, ou voz vos conbatterois a moi». «Certes», 
fait <abbr>m.</abbr> Tristan, «la battaille de vos ne vuoill je mie, puis que je vos 
connois. Car je firoie contre ma voluntés. Et pour ce vos dirai je qui 
je sui: sachiés de voir que je ai nom Tristan de Leonois». 
Quant messire Kex entent ceste paroule, il li dit: «Hay5, sire, merci! 
Pardonés moi par votre cortoisie ceste outrajes que je vos ai fait 
ore<add>n</add>droit. Et veraiemant le sachiés, que je ne vos connoisoie pas, 
car je ne vos eûsse mie fait ceste anui que je voz ai fait par 
mesconnoissance! ». « Bien le sai », fait <abbr>m.</abbr> Tristan, « et pour ce le vos 
pardoing je de bone voluntés. Et je voz comant a Diex desormais, que 
je ne puis mie plus demorer; quant voz verrois a la maison li roi Artus, 
si me salués toz li conpangnons de la Table Reonde de ma part, et lour 
dites que Tristan de Leonoiz ne fu onques si corruciez en toute sa vie con 
<pb n="287"/>
il est ore<add>n</add>droit. Et a monseingnor Lanseloth dites qu'il ne fu onques 
si biencheanz que je ne soie ore plus mescheanz malement.  Et 
<abbr>m.</abbr> Palamidés me salués, et li dites seûremant qu'il ne me vera jamais 
si con je croi, car mesaventure et mescheance me vindreni soidaineman. 
Onques queste ne fu si doleurose con cest ha esté par moi con fu celle 
dou saint Graalz. Je sui hunis, et morrai a grant delour: ce me vais le 
cuer disant. Et li roi Artus en sera deshoronés et vergonieus, car 
autremant ne remandra icestui fait.  Pour Dieu, monsegneur Kex, touz 
mez conpangnons me salués, que je ne sai se je li verai jamés; et touz 
li chevaliers dou roi Band me salués autresint». «Et comant, <abbr>m.</abbr> 
Tristan», fait <abbr>m.</abbr> Kex, «creés vos que en ceste queste soient mors des 
chevalier dou lingnajes au roi Band?». «Hoïl», fait <abbr>m.</abbr> Tristan, «assez  
plus que mestier ne fust a la Table Reonde. Or voz ai je dit ce que je 
voz voloie dire; desormais vos comant je a nostre Segneur». Kex 
respont tot en plorant, et dit: «Sire, Jesucrit vos conduie a sauveté». 
Quant monsegneur Tristan se fu partiz de Kex le Seneschalc, 
il chevauce tout celui jor, et l'autre ausint, tant qe aventure l'aporte en 
une bielle plaingne devant une fontaine, assez pres d'une foreste qui 
estoit apellé la foreste Diane, por ce que trop estoit bielle et diletable. 
Quant il fu venus devant la fontaine, il descendi pour boivre et pour 
repouser, car travailliés estoit durement, car il fasoit trop grant &lt;chaut&gt;. 
Et atacha son chevaus, et son escus pendoit a un arbres. Et si con il 
se repousoit desous les arbrez, atant es voz venir et oissir de la  
fore<add>ste un chevalie</add>r armés de toutes armes, qui &lt;portoit u</add>n escu tot 
vermoill sanz en<add>treseingn</add>e nulle, et chevauchoit tot s<add>eul sanz 
n</add>ulle conpangnie. Quant li &lt;chevalier fu <add>is</add>sus de la foreste ensi con 
je vos di, il s'&lt;en vient droit a la fontaine, ou il avo<add>it</add> ja&gt; autre fois esté, 
et venoit droitem<add>ant</add> par soi repouser. Et quant il vit m<add>o</add>nseingnor 
&lt;Tristan&gt; souz les arbres, il reconnoist eramant que cest estoit chevalier 
aventeuros, et cuide bien qu'il ne demore enluech four pour jouster. Et 
pour regarder son chevaus que ne i faille rien, descent, et puis monte 
et dit a soi meïsme qu'il vaut miaus qu'il apeaut cist chevalier de jouster 
que il apelast lui. Monseingneur Tristan, que bien ot veû li chevalier 
venir, il connuist heramant, au biaux chevauchier qu'il fasoit, qu'il ne 
pooit estre e<add>n</add> nulle mainiere qu'il ne soit preudomes desarmés. Il 
ne se remue, con cil qui est pensif duremant et tristes, mais ce pense il 
bien qu'il est venus pour jouster. Quant li chevalier fu pres de 
monseingnor Tristan, il s'areste, et puis li dit: «Sire chevalier, venés 
jouster, c'il voz plaist». «Biaus sire», fait <abbr>m.</abbr> Tristan, «je ne ai 
ore<add>n</add>droit voluntés de jouster». «Comant», dit li chevalier, «ne 
estes voz pas chevalier herrant?». «Hoïl», fait il, «chevalier her<add>r</add>ant 
sui je voiremant».  E coment est ce», fait li chevalier, «que voz refusés 
la joustes d'un autre chevalier que vos ne connossiés, puis qu'il voz en 
apelle?». «Il ne me plaist ore», fait <abbr>m.</abbr> Tristan, «de jouster ne a voz ne 
&lt;a&gt; autre; il m'est plus ore d'autre chouse». «Certes», fail li chevalier, 
«voz ne estes mie sagez, quant voz entre chevalier erranz vos metés,  
 et ne volés faire ce que chevalier herrant doit faire. Et il voz en 
poroit encore venir desnor». «Je ne firai autre chouse», fait <abbr>m.</abbr> Tristan, 
«car je ne ai voluntés de jouster ne a vos ne autres». «Dites moi qui 
vos est», fait li chevalier.  «Certes», fet <abbr>m.</abbr> Tristan, «je sui un chevalier 
estranges». «Et de quel roiames?» fait il. «Je sui», fait il, «de 
Cornoaille».  «Vos soiés les tres maus venus!» fait li chevalier, «et quel 
male aventures venistez vos quere eu roiames de Logres? Quel pechiez 
vos hi aporta, puis que vos est de celui hunis païs, qui voz done ardiment 
d'aler pour le roiames de Logres en guiçe de chevalier herrant et de 
chevalier aventeureus?». «Or est ensint», fait <abbr>m.</abbr> Tristan, «puis que  
je l'ai encomencés, je ne le lasserai a cestui point par voz ne par autres, 
se grant force ne le me fait faire». 
Quant li chevalier entent ceste paroles, si se corrucie mout 
fort, et dou corrus qu'il ha hurte li chevaus de sporons. Et vient par 
l'escu <abbr>m.</abbr> Tristan, et le prent, et le gette en la fontaine, et dit: «Ce est en 
despit de touz li chevalier de Cornoaille». «Sire chevalier», fait <abbr>m.</abbr> 
Tristan, «se Dex me saut, voz faites mout grant villenie qe mon escu 
deshoronés en tel mainiere; vos ne me peûssiez faire greingnor onte, se 
Dex me saut. Aprés la villenie que vos m'avés faites, faites tant de 
cortoisie que voz descendés, et remettés mon escus la ou vos le preïstes 
si l'avrois adonc amendés partie de la honte que voz li avés faite».  
Comant, descendroi je par votre escus? » fait le chevalier,  «ce 
fust hore pour male honte; je cuit que cist escuz soit l'escus de 
monseingnor Lancelot dou Lac, ou de monseingnor Tristan; Dex! 
Comant il est ore grant domajes que cist escuz est abatus!». «Sire 
chevalier», afit <abbr>m.</abbr> Tristan, «encore vos di je que vos mon escus ne 
<pb n="287"/>
desprisiés, car je le priz et le onorai de tot mon pooir, et qu'il li face honte, 
il la fait a moi. Et encore vos di je que vos l'escus relevés dont vos le 
gettastes, et se vos ne le faites, je en firai autre chouse». Et le chevalier 
comence a rire, quant il entent ceste paroule, et dit: «Comant, sire 
chevalier de Cornoaille, menacés vos? Se Dex voz dont bone aventures, 
que quidiés vos faire?». «Certez», fait <abbr>m.</abbr> Tristan, «je cuit faire tot 
herament chouse qu'il vos tornera a desnor. lo Ne vos ne troverés pas en 
moi tant de mauvegité con vos quidés, car entre li chevalier de 
Cornoaille a de buen chevalier». «Or en faites ce que vos porés faire», 
fait li chevaliers, «que pour sainte Crois ja ne seroit por moi relevés ne 
mués de la ou il est; leïssié les boivre longemant! Et se vos estes avech 
lui, ce ne seroit trop grant domajes, puis que vos estes de Cornoaille». 
Tant parloient li dui chevaliers li un encontre li autre que <abbr>m.</abbr> 
Tristan se met en ire. Il estoit corruciés tant qu'il ne pooit plus, car li 
chevalier li a fait tel desnor qu'il li a getté son escus en la fontaine, et 
voiant lui; et ce este une chouse qe trop duremant li desplaist. Lors se 
drece tout maintenant, et vient a son escus, et le lieve hors de la fontaine, 
et dit: «Certes, escus, onques mais en ma  conpangnie ne voz fu 
fait si grant desnor, ne a escu que je portasse, mes se je ore<add>n</add>droit ne 
m'en vengie, je ne vuoill pas que l'en me teingne a chevalier». Et leur 
le met a son cuel herament, et vient a son chevaus, et monte. Et prent 
son glaiviez, qui estoit dreciés encontre un arbre. Et quant il est 
aparoilliés dou jouster, il dit au chevalier a l'escus vermoill: «Sire 
chevalier, or poés de moi avoir la jouste. Vos mes aliez hui mout 
blasmant de ce que je la jouste refusoie, mais hore l'avés a point trové. 
Or pensez bien de voz tenir en selle, que pour la foy que je doi a Dieu 
mout me poisera duremant se je ne vos faiz voler a la terre, et se je ne 
vengie la desnor que vos avés fait a mon escuz». 
 Et quant li chevalier entent ceste paroule, il se comence a 
rire mout duremant, et dit: «Comant, sire chevalier de Cornoaille, avés 
vos donc hardiment de jouster amoi?». «Oïl certes», fait <abbr>m.</abbr> Tristan, «et 
vos le verois tot maintenant!». «Diex me gart», fait li chevalier, «que 
je a chevalier de Cornoaille me jostrasse, car je me i poroie plus 
vergongier que henorer. Je voz quit de toutes querelles, et de ce que je 
voz apellai de joustre m'en repent je, puis que je sai que vos estes de 
celui païs». «Certes», fait <abbr>m.</abbr> Tristan, «a jouster voz estuet a moi; pour 
paroule ne m'eschanperés en tel mainiere. Ou vos m'abatterés a la 
terre, ou je voz: en autre mainieres ne se puet partir notre querelle. Hor 
 vos gardés huimais de moi, car a la jouste estes venus, et mon 
escu sera vengiés hore<add>n</add>droit». 
Et quant il a dit ceste paroule, il ne fait autre deleance, ainz hurte 
chevaus de sporonz, et s'en vient ver li chevalier tant con il puet dou 
cheval traire. Cil ne se muet, con cil que de grant cuer estoit, ainz atent 
toute voies con cil que ne quide pas qu'il ait tant hardimant. Et por ce 
atent qu'il ne se muet, et tient son escu a son pis. Et <abbr>m.</abbr> Tristan, que 
li vient iriez et dolenz duremant, le fiert si roidement en son venir que 
tot fust li chevalier de grant pooir qu'il se peûsse tenir es arconz, il 
s'enforce duremant quant il sent le coux de la lance qu'il se teingne en 
tel mainiere qu'il ne li meschoit. Son esfors ne li vaut, il est si duremant 
feruz qu'il li estuet voidier les archonz et cheoir a la terre mout 
fellenessemant qu'il ne sent c'il estoit nuit ou jorz, et gist enluech une 
grant pieces qu'il ne a pooir de soi relever. Quant <abbr>m.</abbr> Tristan le voit a 
la terre, il descent sanz nul deleamant fere, et prent l'escu au chevalier, 
et le li oste de cuel, et le porte a la fontaine, et le gette dedenz. Et puis 
s'en revient a son chevaus, et monte et s'en vait outre son chemin. 
Il ne ot mie gramant alee qu'il encontre une damoiselle toute seule 
qui estoit de trop grant biautés. Et venoit tout le grant chemin criant 
ausi con se l'en la vousist ocire, si duremant espaontés que jamés ne 
verois plus espaonté de li. Elle crioit tant con elle puet: «Aïde,  
aïde, bone genz!». 
Quant <abbr>m.</abbr> Tristan voit venir la damoiselle, si vit maintenant 
qu'elle estoit duremant espaontés, si dit: « Ha, damoiselle, ne aiés peor, 
je sui un chevalier herrant que voz prent e<add>n</add> ma garde».  « Hay5, sire 
chevalier», fait elle, «ne me tenés ci pour paroules! Se vos ne me laissiez 
aler, je sui morte maintenant! Ja garentir ne me porois, car un chevalier 
vient aprés moi que me veaut ochire». «Damoiselle», fait li chevalier, 
«avés peor for d'un chevalier seulemant?». «Sire», fet elle, «ne est ce 
trop?». «Damoiselle», fait il, «je voz promet que encontre un chevalier 
vos garrenterai je bien, se ce ne est <abbr>m.</abbr> Lancelot ou <abbr>m.</abbr> Galeat. Nul de 
ce deus, ce sai je bien, ne firont a damoiselle villenie e<add>n</add> nulle 
mainieres, por coi je vos prent en garde seûremant». «Or remanés, 
biaux sire», fait la demoiselle, «qui estes vos que si m'aseûrés?». 
<pb n="288"/>
«Damoiselle», fait <abbr>m.</abbr> Tristan, «je sui un chevalier herrant de la maison 
li roi Artus, et conpains de la Table Reonde». «Sire», ce dit la 
damoiselle, «et je remandrai pour seûrté de voz; or vos pri pour votre 
cortoisie que voz me garentissiois encontre un chevalier que ca vient et 
que prendre me veaut, si con je croi».  «Damoiselle», fait il, «je vos 
promet loiausmant que voz ne avrés domajes sanz moi. Et qui est cest 
chevalier dont vos voz plaingnés si duremant, et por coi vos chace il? ». 
«Sire», fait elle, «se Diex mes dont bone aventure, je ne sai autre 
raison for que je chevauchoie ore<add>n</add>droit par ceste foreste e<add>n</add> lla 
conpangnie d'un chevalier, qui mon freres charnel  est.  Et 
trovames un chevalier armés de totez armes qui estoient toutes blancez. 
Et maintenant qu'il me vit, me corrut sus, et non pas a mon freres, et 
si mes veaut ferir d'un glaivies, et je me lassai cheoir dou chevaus a la 
terre. Et quant mon freres vit ceste couse, il laisse corre sour li 
chevalier, et li chevalier sour lui, et comencent la mellee. Et quant je 
vi ce, [je] m'en vint a mon chevalz, et mon<del>tai</del>, et m'en veing erramant 
en fuie. Et je me regardai ariere, et vit que li chevalier avoit mon freres 
abatus, si ai trop grant peor qu'il ne l'ait mort. Et je, que sui feme, avoit 
peor qu'il ne lassast mon freres, et venist aprés moi. Et pour ce m'en 
veing je fuiant en tel mainieres con voz veez. Or voz ai contés tout mon 
afer, si vos pri pour vostre cortoisie que voz ne me laissiés ochire en 
vostre conpangnie». «Damoiselle», fait <abbr>m.</abbr> Tristan, «or soiés aseûr que 
voz ne avés garde de lui, se Dieu plest». 
La ou il parloient en tel mainieres con je voz conte, il voient venir 
contr'aux tot le grant chemins un chevalier armés de toutes armes 
blances. Et se aucun me demandoit qui estoit li chevalier, je diroie que 
ce estoit Breûz San Pitié, que maintes hontes ha faites a dames et a 
damoiselles. Et pour soi plus desguiser portoit il armes blances sanz 
autre entreseingne, pour ce qu'il resenblast chevalier novelz. Tout 
heramant que la damoiselle le voit pres de lui, elle dit a monsengneur 
Tristan. « Hay5, sire, pour Dieu! Merci! Veés ci venir li chevalier dont je 
 me plaing!».  «Comant, damoiselle», fait il, «ce est un 
chevalier noviaus! Et si vos voloit faire ceste honte? Or le laissiés venir 
avant, que de lui vos aseûr je bien». «Sire», fait elle, «mettés voz 
devant moi, si serai adonc plus seûre».  «Voluntierz», fait il, «ma 
damoiselle, puis qu'il vos plest». Si  se met devant tout maintenant. 
«Je ai grant peor», fait elle, «que mon freres ne soit ocis». 
«Damoiselle», fet <abbr>m.</abbr> Tristan, «ne vos esmaiés mie, car li fait de voz 
et de votre freres ne ira si malemant con vos quidiés». 
Atant es vos Breûz venir. Et quant il vint pres de 
monsegneur Tristan, il li dit: «Sire chevalier, laissiés la damoiselle, se 
voz ne volés conbatre a moi». Monseingneur Tristan li respont: «Sire 
chevalier, je ai pris en conduit la damoiselle encontre vos et encontre 
touz autres chevaliers a mon pooir, tant con elle sera en mon conduit». 
«Comant, sire chevalier», fait Breûz, «volés vos donc conbatre a moi 
pour la damoiselle?». «E<add>n</add> non Dieu», fait <abbr>m.</abbr> Tristan, «il n'est nul 
chevalier que je tant aime que je souffrisse qu'il li feïstes anui tant con 
elle est e<add>n</add> ma conpangnie».  «Anui ne li vuoill je faire, mais je la puis 
prendre pour raison, car je l'ai conquise par force d'armes encontre un 
autre chevalier». «Je ne sai», fait <abbr>m.</abbr> Tristan, «qe vos avés fait, car se 
vos la voudrois avoir, il voz convendra greingneur force que la vostre, 
avant que voz la peûssiés avoir par force». «Sire chevalier», fait Breûz, 
«il m'est avix que voz volés mesleer». «Certes», fait <abbr>m.</abbr> Tristan, «je ne 
quier mesleer a vos, c'il voz plest,  mais ancois me mesleeroie a 
vos que voz l'amenissiez, car je l'ai pris en conduit». «Donc estes vos 
venus a la meslee», fait Breûz, «et voz gardés huimais de moi, se voz 
poés». Breûz ne tient plus parlemant, ainz laisse corre a monseingnor 
Tristan, et <abbr>m.</abbr> Tristan a llui.  <abbr>M.</abbr> Tristan le fiert si roidemant en son venir 
qu'il li fait les archons voidier, et le fait flaltir a la terre mout 
fellenessemant. Li chevaus s'en torne fuiant, et <abbr>m.</abbr> Tristan le prent li 
chevaus et le moine a Breûz, et li dit: «Sire chevalier, montés, et ne me 
sachiez mal gré se je voz ai abatus, car voz le m'avez fai<add>t</add> fere par 
force».  «Biaus sire», fait Breûz, «votre merci; certes vos m'avés hore 
moustré grant partie de vostre cortoisie, et se je ne venoie en leu, je voz 
en rendrai le guerardon». 
Lorz vient aprés lui li chevalier a l'escu vermoill, que <abbr>m.</abbr> Tristan 
avoit abatus, et dit a monseingnor Tristan: «Hay5, sire chevalier, vos 
m'avés a cestui point gabbés trop malemant, que me deiestes qui estoies 
des chevalier de Cornoaille; mais certes vos ne estes pas de celui 
mauveis païs, car vostre chevalerie le mostre!». Messire Tristan se rit 
des paroules dou chevalier, il ne li respont ne ce ne quoi, ainz s'en vait 
outre, et dit a la damoiselle: «Damoiselle, il m'est avix que voz estes 
delivrés dou chevalier dont vos avoies si grant peor; volés que je voz face 
<pb n="288"/>
plus?». «Sire», fait elle, «je voudroie, c'il voz plasoit, que voz a cest 
chevalier que vos avés ore<add>n</add>droit abatus faichés acreanter qu'il ne me 
feïsse villenie». «Certes», fait <abbr>m.</abbr> Tristan, «ce voz firai je mout 
voluntierz». Et leur  dit <abbr>m.</abbr> Tristan a Breûz: «Sire chevalier, je 
voz pri que vos a ceste damoiselle pardoniez tot li maltalant que vos avés 
a li, si qu'elle s'en puisse aler tout quitemant la ou elle voudra aler». 
«Certes», fait Breûz, «mout voluntierz pour le amor de voz la quit je 
de toutes querelles: aler s'en puet quel part qu'elle voudra». «De ce 
vos merci je mout». fait <abbr>m.</abbr> Tristan, «Damoiselle, aler voz en porés quel 
part que voz voudroiz, et se voz volés, je voz conduirai plus». «Sire», 
fait elle, «votre merci, car je ne vuoil qe voz me conduisois en avant, car 
je n'en ai plus mestier, puis que je sui aseûr de cest chevalier», et lour 
s'en vait outre. 
Quant la damoiselle se parti, Breûz s'en vient a monseingnor 
Tristan, et li dit: «Sire chevalier, je ai tant provés de voz que je sai de 
voir que voz estez preuz et vaillanz, et l'en doit servir et henorer 
preudome de tot son pooir. Por ce voz  pri je que voz me donissiez un 
don que rien ne voz grevera. Et sachiez, sire, que je le faiz par votre preu 
et par votre henor».  «Dites», fait <abbr>m.</abbr> Tristan, «que volez voz que je 
peûsse faire». «Je voz di», fait Breûz, «que je ai pres de ci un recet, si 
bel et si conte que bien i poroit herbergier henoreeamant li roi Artus.  Il 
est tart, ce veés voz bien, ne il ne a pres de ci ne recet ne maisonz ou voz 
peûssiez desormais herbergier aesseement qu'il ne fust tart. Por quoi 
je voz pri pour votre aeise et par votre preu que voz remanois ceste nuit, 
et herbergierois avech  moi. Et sachiez que se vos hi venissiés, 
que je vos i ferai henour autant con je firoie au roi Artus meïsmes, cui 
home lige je sui, et qui me fist chevalier». «Certes», fait <abbr>m.</abbr> Tristan, 
«quant voz m'en priés si fort, je le firai pour le amor de vos». «Mout  
merci», ce dit Breûz. 
Leur s'en revint au chevalier a l'escu vermoill, et tant le prie qu'il 
veingne avech lui herbergier que cil li respont: « Biaux sire, je hi vendrai 
puis que voz tant m'en priez. Si n'i irai mie tant par votre priere con 
pour veoir cel chevalier que abatus m'a ausint con il fist voz. Et sachiez 
de voir que se je veïsse nulle droite ochasion por coi je me peûsse a lui 
conbattre, je me i conbattisse ore<add>n</add>droit pour vengier la honte qu'il 
mes a fait. Mais a ceste point m'en convient souffrir encontre ma 
voluntés meïsmes».  «Biaux sire», fait Breûz, «or laissiés toutes 
rancure, et entendon a autre chouse». «Voluntier», fait li chevalier, 
«ja plus ne mes oïrois paller a cest foiz». Atant se mettent a la voie q'il 
ne font autre demorance. 
Et trepassent par devant une tor, et il hoent une damoiselle que trop 
bien chantoit laienz, et avech tot ce harpoit si glorieusemant que ce 
estoit mervoille a oïr. Elle chantoit adonc un lay qe <abbr>m.</abbr> Tristan avoit ja 
fait quant il connuit premieremant madame Yçelt en la nef, ensint con 
home conoist feme.  Quant <abbr>m.</abbr> Tristan oï le son, il connuit tot cleremant 
que ce est lais, si s'areste delés la tor pour escouter la damoiselle. 
Quant il a une grant pieces  escouté, il est ausi con tot esbaïs, 
car il dit a soi meïsmes que onques a nul jor de sa vie il n'oït fame si bien 
chanter ne si bien harper con ceste fait, se ce ne fust madame Yçelt. 
Por coi elle harpe si bien et si doucemant chante, li sovient des amors; 
cil dui chevalier voiremant, por le jostre ou il l'avoient mises, et por le 
paroles ou il le tenoient, li avoient fait oblier une grant partie de son 
seulas, mais ore<add>n</add>droit li en sovient. 
Quant il a une grant piece escouté la damoiselle, [il] dit en 
souspirant de cuer parfont: «Aï, Sire Diex! Quant chante la damoiselle 
glorieusemant! Sire Diex, poroie je encore vivre quant je veïsse les 
dames des dames mortiaus?». 
Quant <abbr>m.</abbr> Tristan a dites ceste paroule, il s'apoje scur l'archon 
davant, si pensif que li dui chevalier que li regardoient dievienent ausi 
con esbaïz, car bien voient tot apertemant qu'il est trop duremant a 
malaise. A chief de piace s'escria <abbr>m.</abbr> Tristan, que Breûz et l'autre 
chevalier l'entendent tot eleremant: «Hay5, las!» fait il, «con je sui mors, 
con je sui plus mal aventeureus que nul autre chevalier. Je ne puis en 
aucun leu venir que adés ne me creïssent mes doleurs! Et qu'en diroie? 
Je sui mors, car ceste damoiselles m'a renovellés ma doleur, et por ce 
je sui mort plus que nul autre home». 
Et quant il a dites ceste paroules, il se taist qu'il ne dit plus d'une 
grant pieces, et est si mas et si pensif con &lt;s'&gt; il fust morz. Et Breûz, 
qi voit qu'il est duremant a malaisie, li dit  par lui reconforter: 
«Hay5, sire chevalier! Reconfortés vos, et ne voz desconfortés si duremant!  
Certes si buen chevalier con vos est ne se devroit desconforter pour nulle 
aventure dou monde, car tele sunt les aventures que aprés grant duel 
<pb n="289"/>
revient grant joie». «Hay5, sire», fet <abbr>m.</abbr> Tristan, «se ensi me pooit avenir, 
con je seroie cheanz!».  «Tot ce vos poroit avenir, et encore plus!» ce 
dit Breûz, et de cele paroule se reconforte mout <abbr>m.</abbr> Tristan. 
Quant il sunt venus a la porte, Breûz s'escrie: «Ovrés, ovrés!». 
Cil de laienz ovrent la porte maintenant, et rechoivent lour seingneur 
a grant peor et a grant doutte, con celui que ne doutoient gueires moin 
que la mort.  Quant il sunt laienz entree, il desmontrent e<add>n</add>mi la cort.  
Et <abbr>m.</abbr> Tristan, qui comance a regarder tous entor lui, voit le manoir si 
biel et si cointe pour semblant que a piece mais ne en vit il un si biaus 
de celle grant.  Si descendent adonc, et au descendre qu'il fait, dit 
Breûz a sa mesnie: «Ne servies pas moi a ceste fois, mais servies ceste 
chevalier qui est plus preudome de moi d'armes, et gardés que voz ne 
faichois autre». Et il dient que son comandemant firont il bien a tot lour 
pooir.  Si s'en vienent a monseingnor Tristan, et se travaillient de lui 
servir tant con il puent.  Il comande que l'en desarme premieremant li 
chevalier a l'escu vermoill, et il le font tot ensint con il le comande. 
Tout maintenant qu'il li ont hosté li hieume de la teste, et <abbr>m.</abbr> Tristan 
regarde li chevalier, il reconnoist que ce estoit un chevalier qu'il amoit 
de mout  grant amor; poi a des chevalier au monde a cui il vousist 
greingnor bien.  Et se aucun me demandoit qui estoit li chevalier que 
il amoit, je diroie senz doute que ce estoit li plus biaus josteor de tot li 
monde, ce estoit <abbr>m.</abbr> Hestor de Marés, li freres monseingnor Lancelot dou 
Lac.  
Quant <abbr>m.</abbr> Tristan le voit, il li cort les braz tandus, et li dit: 
«Haï, sire, voz soiez li tres bien venus! Or sachiez que de votre venue 
sui je mout joiant». «Sire», ce dit Hestor, «je ne sai encore qui voz estes; 
bien sachiez qu'il ha grant tenz passé que je ne vi chevalier que je ne 
desirasse plus a veoir que je ne faiz voz ore<add>n</add>droit, et por ce vos pri je 
que voz me disois qui vos estes». «Certes», fait <abbr>m.</abbr> Tristan, «enver voz 
ne me poroie je celer». Et lour le prent pour la main destre, et le trait 
a une fenestre, et li dit: «Je sui Tristan de onois, c<del>ui</del> vos aimés tant 
con voz savés; et vos pri que voz ne disois chaienz mon nom, ne me 
faichois connoistre ne ci ne aillorz».  «Sire», fet il, «&lt;a&gt; votre 
comandemant; ja pour moi ne serés reconneûs chaenz». Grant est la 
joie et la feste que li un conpangnonz fait a les autres; pieces mais qu'il 
ne se trevirent en leu ou aventures les aportastes, mais quant il sunt 
venus en un chastel, il sunt trop liez et trop joianz de ce qu'il se sunt ensi 
treconneûs. 
Quant cil de laienz hont ensi desarmés messire Hestor, il desarment 
<abbr>m.</abbr> Tristan, et puis li aporterent l'eive pour laver son cuel et son vix, et 
mantel par lui covrir. Autresint font a mesire Hestor.  Mesire 
Tristan, qui tant est doulenz de madame Yçelt qu'il ne set qu'en doie 
dire, comance maintenant a penser qu'il s'est asiz delez Hestor, car 
maintenant li sovient dou grant duel qu'il a au cuer. Quant il li sovient 
de sa dame que li roi Marc a conquistee, a poi qu'il ne ragie de duel; se 
il a deleur, ce ne demandés.  <abbr>M.</abbr> Uestor, que bien connoist, quant il le 
voit ensi penser, qu'il est doulenz et corruchiez, sanz faille set bien dont 
cest corrus li vient. Bien set senz doutte que ce est pour amor madame 
Yçelt, car il avoit ja bien oï conter comant li roi March estoit venus eu 
roiames de Logres, et li grant domajez q'il hi avoit fait, et comant il avoit 
conquista madame Yçelt, et l'en avoit menee eu roiame de Cornoaille 
de celui jor qu'il l'avoil conquistee.  Por celui fait, ce set il bien, dont 
<abbr>m.</abbr> Tristan ha oï la verité, est si duremant dolent; autre achasion il ne 
puet avoir, et por ce ne set il en quel mainieres il le puisse reconforter.  
Puis que la perte li est avenue, set il bien que a grant poine et a grant 
travaill recovra mais sa dame, se il la velt avoir.  Car li roi March, puis 
qu'il la tient en sa bailie, la fira assez miaux garder que onques ne fu 
gardee. Et se li roi Marc puet tenir Tristan en Cornoaille, nul ne 'l 
poroit gharentir qu'il ne le face morir de male mors, a ce qu'il ne het nul 
home autant con il fait <abbr>m.</abbr> Tristan.  Messire Estor, que en toutes ces 
couses vait pensant, et connoist bien certainemant que pour autre couse 
four pour ceste ne est mesire Tristan  corruciez, ne set il qu'en 
doie dire, four qu'il le veaut reconforter au mielz qu'il puet, et li dit: 
«Sire, ne vos esmaiez si duremant. Si buen chevalier con voz est ne se 
devroit mie esmaier por nulle aventure que li avenist, car celle aventure 
seroit trop grevose que vos ne peûst mener a ffin par force de chevalerie. 
Ja estes tel chevalier con no<del>s</del> savons, Dex voz a fait si preudomes et 
si puisant et si fort en toutes chouses que ne est ore nulle si fort cousez 
qe vos encomenciés de que voz ne venissiez a fin par fine force. D'autre 
part voz savés bien que vos avés tant de poissant amis et de parenz: 
premieremant li roi Artus et son ostel, et puis <abbr>m.</abbr> Lancelot dou Lac, qui 
tant vos aime con vos savés, et tot autre nostre lingnajez, que je ne sai 
ore<add>n</add>droit nul si grant sengneur au monde que voz li vousisiez faire 
<pb n="289"/>
gherre que voz ne le peûssiés chachier de terre a fine torce. Et quant 
voz avés si grant torce et par voz et par autre ne voz dovés esmaier pour 
nulle aventure dou monde; et se li roi March voz a mesfait de rien, et voz 
li avés rien de corrus, se m'aït Dex, voz le porés destruire en poi de tenz, 
et mettre un autre fois en prisonz, ensi con voz feïstes ja.  Biaus sire, 
reconfortés voz, ne ne mettés sour voz tel duel, que je voz promet 
loiausmant qu'il ne demorera gramant, se vos un pou vos volés travaillier, 
que voz avrés en vostre bailie ce dont voz estes si corruciés. Confortés 
voz, car de prendre tel corrus sour voz con je voi que voz avés, ne 
apartient a nul preudomes con vos estez,  puis qu'il peûsse son 
corrus vengier si bien con voz poés li vostre». 
Tant vait disant <abbr>m.</abbr> Hestor a <abbr>m.</abbr> Tristan, et tant li met avant 
paroules q'il se vaitmout reconfortant. Et dit a mesire Hestor: «Se m'aït 
Dex, trop m'est biaus que je voz trovai, que trop m'avés reconfortés de 
voz paroules. Je estoie hui come mort, quant voz me trovastes a la 
fontaine, mais ore<add>n</add>droit sui reconfortés por vostre sajes paroles, qui 
tant m'ont amendés qu'il m'est avix que je aie recovré ma perte, et que 
je aie vengié mon grant corrus. Diex me mande par bone aventure que 
je voz trovai, car voz m'avés garis». 
Mout estoit <abbr>m.</abbr> Tristan joianz a mervoilles de ce que li dit <abbr>m.</abbr> Hestor, 
et trop s'en vait reconfortant. Atant es vos entr'aux venir Breûz. Et 
quant il voit li dui chevaliers, il li prise mout par senblant, et dit bien a 
soi meïsmes qu'il ne puet estre que cil dui chevalier ne soient preudomes 
duremant. Mais il prise assez plus <abbr>m.</abbr> Tristan qu'il ne fait <abbr>m.</abbr> Hestor. 
Quant il est devant leur, il le salue, il se drecent contre lui et li rendent 
son salus.  «Seingnor», fait il, «je voz en merci que voz degnastes venir 
e<add>n</add> mon ostiaus.  Or sachiés bien que de vostre venue sui je mout liez, 
car preudomes me semblés andui.  Mais por ce que je ne voz connois 
encore, sui je desiranz de voz connoistre. Je voz pri tant con je pooie 
prier chevalier que voz mes disois vostre nom ».  «Hoste», ce respondi 
Hestor, «je voz pri, ne voz desplaist, car de noz ne savrés voz a ceste fois 
plus que voz en savés».  «Hay5, seingneur», ce dit Breûz, «se Dex mes 
dont bone aventures, je ne voz demant ceste couse se pour amor non! ».  
«Biaux hostes», fait &lt; <hi rend="italic">Estor, «et je por cortoisie vos dirai mon nom, 
par convenant que vos le nom de cest chevalier ne me demandés: or sachiés 
de voir que hai nom Hestor de Marés».</hi> 
<hi rend="italic">Quant Breûs entent ceste nouvelle, por ce que Hestor estoit 
l'ome el monde qu'il haoit plus mortelment por moutes hochaison, il mue
color del grant duel qu'il n'a, si s'e<add>n</add> vait outre qu'il ne dit plus. De ceste 
chose s'aparquoit bien <abbr>m.</abbr> Tristan, si dit adonc a <abbr>m.</abbr> Hestor: «Or ne sai que 
sera, mes nostre ostes a mout grant cuer contre vos; je sui bien aperceûs par 
le senblant que je li vi or faire qu'il oï votre nom». «Or ne vos chaut», fait  
<abbr>m.</abbr> Hestor. 
Breû,s sen vait en la chanbre, et trove laienz la damoiselle arpant 
qu'il avoient hoï de la horz. Et hestoil une damoiselle qui tenoit laienz 
por lui qu'il amoit assez, et mout, se fioit: «Sire, qui sont le chevalier qui 
sont laienz herbergiez?». «Damoiselle», fet Breûs, «je ne sai lor nom fors 
que de l'un: li un a nom Hestor de Marés, mes il me senblent qu'il sont 
andui bon chevalier d'armes. Hestor me fait onte et vergoigne plus que 
chevalier que aventure l'aporte en mon hostel! Il ne se partera jamés que 
je ne soie vengiés de lui a ma volunté. Mais tout avant que je cominciasse 
ceste faite, voudroie je savoir qui est l'autre chevalier qui est laienz avec 
lui». «Qui cuidés vos qu'il solt?»fait elle. «Si m'aït Diex!» fait il, «Je 
ne 'l sai mie tres bien».</hi>  
<hi rend="italic">La ou Breûs parloit en tel mainiere a la damoiselle, atant 
es voz venir une autre damoiselle qui dit a Breûx: «Sire, un des chevalier 
que vos avez laiens voz prie que vos li fachoiz venir laienz la da<add>mo</add>isselle 
qi arpoit orendroit ceenz, quant voz estiez la ors; il l'oïroit trop voluntierz 
arper, c'il voz plaisoit». «Li quel chevalier est», ce dit Breûs, «qui ce vos 
dit?». «Sire», fait elle, «ce est le greignor chevalier des deus». Et bien 
estoit verité, que <abbr>m.</abbr> Tristan estoit greignor chevalier que Hestor, un des 
greignor chevalier de la Table Reonde. «A celui», fait Breûs, «ferai bien 
sa volunté, car il me senble preudome». «Sire», ce dit la damoisselle que 
l'arpre tenoit, «je iroie voluntierz, c'il vos plasoit, et porterai ma harpe. 
Sachiez, si verai c'il a nul qui arper sachie». «Bien me plaist», fait 
Breûs. Atant s'en vait la damoisselle la ou li dui chevalier estoient, et 
Breûs remaint en la chanbre. 
Quant <abbr>m.</abbr> Tristan voit venir la damoisselle qui l'arpe tenoit, si se lieve 
encontre li, et li dit: «Damoisselle, bien soiez voz venue».  «Sire», fait 
elle, «bone vie vos doint Diex». Atant s'asient, et <abbr>m.</abbr> Tristan prent l'arpe, 
et la comence a tenperer selonc le chant qu'il voloit dire. Et lor se torne</hi> 
<pb n="290"/>
<hi rend="italic">verz <abbr>m.</abbr> Hestor: «Puis que ces dure novelles furent aporté, je chevauchoie 
un jor par la forest de Haut tout seul, sanz compagnie, tant dolent el tant 
esmaiés durement que je onques ne fui plus dolenz, si con je croi.  Et 
descendi adonc devant une fontaine, el comenca a penser a moi meïsmes, 
et trova adonc en pensant que unques a nul jor del monde nul chevalier 
n'ot autant de dolors par amorz con je hai eû.  De celle grand dolor fiz 
un lai, et cest verz voz voill orendroit harper &lt;et sachiez qe onques ne furent 
arpé&gt; ce de moi non». «Haï, Sire, por Dieu! Dite le! »faû Hestor. Et 
il les comence adonc, quant il ha sa arpe atenpré autre foiz; et comence 
en tel mainiere:</hi> 
</p>
<lg type="versi">
<l><hi rend="italic">«D'amor vient mon chant et mon plor </hi></l>
<l><hi rend="italic">Et d'iluec prent nascement </hi></l>
<l><hi rend="italic">Cele fait que orendroit plor, </hi></l>
<l><hi rend="italic">[En] non tout ce Dex m'ament. </hi></l>
<l><hi rend="italic">Et quant je voi apertament </hi></l>
<l><hi rend="italic">Que cile m'aime si a son <del>t</del>or, </hi></l>
<l><hi rend="italic">Quant je sui serf et elle est seignor, </hi></l>
<l><hi rend="italic">Je l'aor con mon sauvement. </hi></l>
<l><hi rend="italic">Lui serf tout ententivement </hi></l>
<l><hi rend="italic">Carje n'ai autre sauveor, </hi></l>
<l><hi rend="italic">A lui enclin, a lui aor, </hi></l>
<l><hi rend="italic">D'autre seignor ne n'ai paor. </hi></l>
<l><hi rend="italic">A lui serf si veraiement </hi></l>
<l><hi rend="italic">Qu'il n'a point de fausement».</hi> </l>
</lg>
<p><hi rend="italic">Quant il a cestui lai finé, et chanté et arpé si fierement con 
cil qui savoit bien faire - car il estoit bien sanz doute un des chevalier del 
monde qui a celui tens chantoit miels -, il rent la arpe a la damoisselle, 
et dit: «Ma damoisselle, je hai fait ce que je soi». «Certes», fait elle, «de 
ce que vos en avez fait, me tiegne a mout bien &lt;apaié et dis bien&gt; que ja 
ne m'eûssiez vos dit vostre nom, si coneûsse je par la arpe que vos estez <abbr>m.</abbr> 
Tristan, car il n'est hore en cestui monde nul chevalier qui de sa arpe ce 
ceûst si bien entremettre con vos savez. Et de ce que je n'avoie ja oï dire 
par main<add>t</add>e foiz a plusor gent, vos eûsse je bien coneûs seulement por la 
harpe, sen oïr vostre nom». «Damoisselle», fait il, «puis que vos le dites, 
et je le vos otroi».</hi> 
<hi rend="italic">La ou la damoisselle parloit ensint a <abbr>m.</abbr> Tristan, es vos 
entr'elz venir Breûs. La damoisselle se drece maintenant, et le trait a une 
part, ei li dit: «Cist est <abbr>m.</abbr> Tristan, de cui vos demandés hui». «Certes» 
fait il, «je le croi bien ». «Sire, vos savez quel chevalier il est, et de quel 
pooir. Por Dieu, gardé voz que voz ne comandés devant lui chose dont 
il se corruchast a voz, que encontre lui ne porriez voz durer por qu'il se 
corruchast». «Damoisselle», fait il, «Dex m'en gart que je mete ma [vie] 
en si grant aventure que je Tristan corrucast, que je n'ai pas orendroit 
chaienz en force, et se bien la force en avoie orendroit, si ne li feroie je chose 
qui a enui li tornast, car il me fist, n'a encor grans tens, une bonté si grant 
quil me delivra de mort. Et <abbr>M.</abbr> Blioberis de Gaunes, qui occire me voloit 
por un mesfait que li avoie fait - et ocis m eûst sanz faille -, mes <abbr>m.</abbr> Tristan 
me delivra par sa cortoisie. Et se je, aprés celle bonté qu'il me fist tout 
novellement, li prochacoie orendroit le doumaje de son cors, ce seroit bien 
la traïson greignor que nul chevalier peûst faire; de ce m'e<add>n</add> gart Dex, 
a cestui point! ».</hi> 
<hi rend="italic">Lors s'en vient a <abbr>m.</abbr> Tristan, et li dit: «Bien soiez vos venus; 
or sachiez que puis que je sai que voz estes <abbr>m.</abbr> Tristan, je ne sai nul servise 
que je vos puisse faire, et que je cuidasse qu'il vos pleïst que je ne voz feïsse 
tant con vos seriez saienz a ceste foiz. Et bien sachiez, sire, que vos l'avez 
deservi». «De ce vos merci je mout, bel oste», fait</hi> &gt;  <abbr>m.</abbr> Tristan, «or 
sachiez que je vos teingne ore<add>n</add>droit a plus cortoiz que je ne fasoie hui, 
quant je vi qe enchauciés la damoiselle». «Sire, bien puet estre», ce 
dit Breûz. «Biaux hoste», fait <abbr>m.</abbr> Tristan, «je sui en votre hostel, la 
vostre merci que m'i amenastes, ne encore ne sai votre nom; je voz pri 
que voz le me disois». «Sire», ce dit Breûs, «ne firai ore, et voz pri que 
ne vos en poise; tant vos promet je bien loiaumant qe je le vos dirai avant 
que nos departonz». «Et je m'en souffrai atant», fait <abbr>m.</abbr> Tristan, «puis 
que je voi que vostre voluntés est tel». 
Atant es voz venir laienz un des vallet Breûz, et dit: «Sire, 
cist seingneur poent mangier quant vos plaiera, car le mengier est 
aparoilliez». «Aportés donc l'eive», fait Breûz, «que je cuidoie qu'il 
aûssent ja mengiez ». Maintenant sunt les tables mises, li chevalier se 
laivent et s'asient, et sachiez qu'il furent adonc servi si bien et si 
richemant con c'il fussent estés en un plus riche hostel qu'il n'estoient. 
<pb n="290"/>
Mes tot adés regarde <abbr>m.</abbr> Tristan Breûs, et Hestor dit bien a soi meïsmes 
que cest est le plus fellon chevalier dou monde, et le dit en soriant a 
monseingnor Tristan. Et il respont: «Et que vos chaut de sa fellenie, 
quant voz ne i trovés se cortoisie non?». Et il respont: «Sire, vos dites 
miaus que je ne di, et je m'en taierai atant», lor comencent a paller 
d'autre chouse. 
A grant seulas et ai grant desduit menuient celui soir li deus 
con<del>pan</del>gnons en la maisonz Breûz.  Hestor avoit dit tant 
paroules de confort a <abbr>m.</abbr> Tristan qu'il se vait mout reconfortant, et dit a 
soi meïsmes que huni est li roi March; se il le puet tenir as mainz, «ja 
home ne le garentera que je ne l'ocie». Grant joie moinent celui soir. 
Aprés souper, quant <abbr>m.</abbr> Tristan se fu une grant piece desduit a l'arpe, 
et il ot arpé le Lay de Chievrefoil, il dit: «Alonz dormir, que tenz en est».  
Et une damoiselle dit: «Sire, dormir poés quant il voz plaera, car li lis 
sunt aparoilliés». «Or alon!» fait <abbr>m.</abbr> Tristan. Si se issent adonc de 
la sale, et s'en vienent en une chanbre mout richemant aparoilliés: eu 
plus biaus des deus lis fu couciez <abbr>m.</abbr> Tristan, et en l'autre <abbr>m.</abbr> Hestor de 
Marés. Celle nuit dormirent mout buen, car travailliés estoient 
duremant, ne a piece mais ne avoient trovés si buen hostel con celui. 
Et sachiés bien que celle fu la primiere cortoisie que Breûz feïstes 
onques a nul preudomes, mais il fist plus celle bontés pour grant doutte 
de monseingnor Tristan que pour bien qu'il lour vousisse.  Mout pense 
en qel mainiere il peûsse retenir <abbr>m.</abbr> Hestor pour mettre le en prisonz, 
mais il ne voit comant il le peûsse faire, tant con <abbr>m.</abbr> Tristan fust avech 
lui, et por ce le laisse atant a ceste fois d'ore. 
A l'endemain, quant il ajorne, il se lievent li dui conpangnons, et 
demandent lour armes, et l'en lour le aporte maintenant.  Et quant il 
sunt  armés, il demandent conjé a Breûz, et leur le done mout 
voluntierz, mes mout est duremant iriés de ce qe messire Hestor li 
eschanpe si quitemant; se il le tenist en sa prisonz, il li cuidast 
chieremant vendre maint grant anui qu'il li avoit ja fait avant qu'il issist 
de sez mainz, mes il ne puet a cestui point. <abbr>M.</abbr> Tristan regarde Breûz, 
et Breûz est avech eaus montés ausi con c'il vousist avech elz chevauchier, 
et fait la porte ovrir. Et quant li de<del>us</del> chevalier sunt hors de la porte, 
il s'arest: «Hoste», fait <abbr>m.</abbr> Tristan, «pour qoi ne chevauchiez voz?».  
«Sire», fait Breûz, «que je ne n'ai hore voluntés; je vuoil caens 
remanoir». «Hostes», fait <abbr>m.</abbr> Tristan, «encore ne me diestes vos mie 
votre nom, si m'en poise, car bien sachiés que voz m'avés fait tant de 
henor en vostre hostel, car je sui tenus a rendre voz guerardon en tous 
les leu ou je voz treuvasse mais. Et por ce voussise je mout voluntierz 
savoir votre nom, c'il voz plasoit». « <abbr>M.</abbr> Tristan», fait Breûz, «quant vos 
volés mon nom savoir, je le voz dirai: je ai nom Breûz Sanz Pitié. Je cuit 
bien que maintes fois avés ja oï parler de moi». Quant il a dite ceste 
paroule, il fait mettre une barre par devant sa porte, si que ci <add>ci</add>l dui 
chevalier voussisent retorner, qu'il ne peûssent entrer dedenz la porte. 
Et quant <abbr>m.</abbr> Tristan entent cest paroule, il comance a rire: «Breûz», 
fait il, «se Diex voz saut, por qoi voz serrez en tel mainieres encontre 
nos?». «Por ce», fait Breûz, «que je ne ai cure de  vostre retor, 
car quant je me sui partis de voz si sauvemant, je m'en teingne a trop bien 
paiés. Trop avoit avech moi fort enemis tant con vos i fustes». 
«Comant», fait <abbr>m.</abbr> Tristan, «me tenés voz adonc a vostre enemis?». 
«Certes, <abbr>m.</abbr> Tristan», fait Breûz, «ce voz me deïssiez que voz me 
fuissiez buen amis, i ne m'oseroie pas mout fier, car je sai que li conpainz 
de la Table Reonde ne m'aiment onques. Comant poroie je cuidier que 
voz m'amissiez? Je ne i me oseroie fier!».  «Breûz, Breûz», ce dit 
Hestor, « celui que ne a en soi foy, ne se puet fier en autre!  Pour ce ne 
vos poés voz fier e<add>n</add> noz, ne e<add>n</add> nul autre preudomes, car voz cuidiés 
que chascuns ait si pou de foy en soi con vos avés! ». «Hestor, Hestor», 
ce dit Breûz, «se Diex mes doint bone aventures, quant voz estes 
eschanpés de chaenz si quitemant, bien poés seûremant dire que ce ne 
est pas par trop grant amor que je aie en voz, ainz fu par doutte de <abbr>m.</abbr> 
Tristan, que ci est.  Et se il ne fust avech voz, ne aûssiés estés en autre 
maisonz que en la moie; il voz a gités de mes mainz, et non mie vostre 
proesse! Et puis que vos en estez hors, gardés que voz ne i retornés un 
autre fois, que, si voiremant m'aït Diex, con vos ne troverois pas adonc 
si cortois Breûz con voz avés hore trové; les dés voz seroient changié. 
Et cest cortoisie que je voz ai ore faites, le me fist faire la bonté de <abbr>m.</abbr> 
Tristan, car onques mais ne fui cortois ne serai a jor de ma vie, se peor 
ne le me fait faire». 
Messire Tristan comance a sorire,  quant il entent 
ceste paroule. Autresint fait <abbr>m.</abbr> Hestor. «Breûz», fait <abbr>m.</abbr> Tristan, «qui 
que se vait de voz plaingnant, je m'en lou, car cortoisie ai trové trop grant 
en voz». «Or ne voz chaut», fait Breûz, «ceste cortoisie achattera 
<pb n="291"/>
encore chier aucun autre dont je ne avrai mie si grant peor con je ai de 
voz. Tuit li mien hostes ne seront pas plus fort de moi». «Breûz», fait 
<abbr>m.</abbr> Tristan, «voz m'avés tant de cortoisie faites que je voz comant a Dieu 
nostre Seingneur. Et si voz promet come chevalier que je voz firoie ausi 
grant cortoisie con vos avés fait a moi, se je venoie en leu ou je vos 
conneûsse». «Or sachiez», fait Breûz, «que vos ne me troverés en leu 
que je me face avoz connoistre, que je peûsse ne a voz ne a conpangnons 
de la Table Reonde. Car il sunt tuit mes enemis, pour quoi je ne vuoill 
lour conpangnie, Diex m'en gart! Certes ne la vostre meïsmes ne desir 
je pas trop». 
Messire Tristan se rit des paroules Breûz, et &lt;Hestor&gt; di<add>t</add> 
en soriant&gt;: «Breûz, puis que nos somes ca dehors, et vos estes en vostre 
tor, voz est bien aseûr, vos ne avés garde de moi a ceste fois. Je ne die 
mie quant que je pense, mes toutes voies voz merci je de la bielle chiere 
que voz m'avés fait en vostre  hostel».  «Je ne quier merci avoir four que 
fellenie seulemant!» fait Breûz. Atant se partirent li dui chevalier, qu'il 
ne tienent autre parlemant a Breûz, forz tiel con je voz ai conté. 
Et quant il &lt;se&gt; sunt mis a la voie, il cevauchent tout celui jor pour 
la foreste, que grant estoit  et mervillieuse, et entrerent adonc eu 
roiames de Norgalles, que bien estoit riche roiames et delitables terre, 
et bien garnie duremant et de cités et de chastiaus.  «<abbr>M.</abbr> Tristan», ce dit 
Hestor, que autre fois avoit ja chevauciez parmi le roiames de Norgalles, 
«savez voz en quel païs noz somes ore<add>n</add>droit entree?». «Certes 
nenil», ce dit <abbr>m.</abbr> Tristan, « et nonpourquant encore cuidoie je bien estre 
eu roiames de Logres ». «Non estes», fait il, « biaus sire, ainz somes eu 
roiames de Norgalles, en tel païs ou il a assés de fors passajes as 
chevalier herrant, ou l'en treve bien sovent joustre qui joustre vait 
querant, et chevalier fort et hardis, par celle foy que je voz doi, et bien 
usés de joustre et de battailles. Je voz promet loiaument que en ceste 
païs troverés voz bien chevalier pour chevalier, et preudomes i se poent 
bien sovent fois esprover. Je ne sai or nul païs ou je ne chevauchase 
plus hardiemant que par cestui.  Car en cestui païs treuve l'en adés 
aventures soir et main».  «Certes», fet <abbr>m.</abbr> Tristan, «puis que en ceste 
païs treuve l'en si soventes chevaliers con voz dites, je ne m'en parterai 
piece mais, ainz le chercherai de toutes pars, se je onqes puis, pour 
esprover se li chevalier de Norgalles sunt si preudomes des armes con 
sunt ceaus dou roiames de Logrez».  «Sire», ce dit Hestor, «je voz 
promet loiaumant que voz i troverois maint preudomes et maint buen 
chevalier et de fier ardiment». «Tout ce vuoill je bien», fait <abbr>m.</abbr> Tristan, 
«de si preudomes homes con voz dites vuoill je trover», fait <abbr>m.</abbr> Tristan, 
«et je en sui mout desirant».  
 En teus paroules chevaucent tant celui jor par la 
forest. Il vo<del>n</del>t tout adés parlant de chevalerie et d'av<add>en</add>t<add>u</add>res. <abbr>M.</abbr> 
Tristan est ore<add>n</add>droit assez plus a eise qu'il n'estoit devant. Devant 
aloit il morant de dolor, mes ore<add>n</add>droit il alait disant <abbr>m.</abbr> Hestor tantes 
paroles de joie et de confort qu'il se vait auques reconfortant. Mesire 
Hestor li a promis qu'il li fra conpangnie jusque en Cornoaille, se 
aventures ne li depart, ou la volunté de <abbr>m.</abbr> Tristan ne i s'acorde. 
Et quant il vient entor hore de none, il aprochent adonc a une 
fontaine, ou il truevent <num>.VI.</num> chevaliers et une damoiselle qui se seulachent 
enluech, car mengié avoient envoieusemant devant la fontaine. Et se 
aucuns me demandoit qui estoient li chevalier, je diroie que li un estoit 
le fiz au roi de Norgalles, buen chevalier et preuz et vaillanz et ardi 
duremant, et estoit appellés Geon. Tuit les autres estoient sez chevaliers, 
et li tenoit pour suen conpangnons. Il avoit fait enluech venir une jentilz 
fame de Norgalles, qui amoit pour amor, et por amor de celle estoit 
enluech asemblee, et menoient tel envoiesure. Li chevaliers estoient 
venus tuit armés, et encore estoient il armés de toutes annes four que de 
lour heumes. 
Et maintenant qu'il voient  verz eaus venir li chevaliers 
herranz, qui armés venoient tout le grant chemin de la foreste, il 
comencent entr'aus a dire: «Ci poronz nos joustre trover, car veés ci 
venir deus chevalier herrant. Il sunt deus, bien nos porons contr'aus 
esprover». Li fiz li roi fait lacier son ieume au plus astivemant qu'il 
puet, et apelle un des conpangnons en celle beiçonge. Et quant il sunt 
andui montés, &lt;il se metent&gt; e<add>n</add>mi le chemin, il comencent a crier 
tant con il puent, «Seingneur chevalier, a jouster vos estuet, c'il voz 
plasoit, par le costume dou roiames de Norgalles».  «<abbr>M.</abbr> Tristan», ce 
dit Hestor, «ne voz disoie je bien voir? Or sachiez que voz ne troverez 
gramant chevaliers pour le roiames de Norgalles que de joustre ne voz 
appellent, pour qu'il en soient a eisiez. Et encore voz firont il tant de 
cortoisie que, c'il ne vos plasoit de jouster, qu'il ne voz en firon ja force». 
<pb n="291"/>
«Se Diex mes dont bone aventures! Il sunt a loer de ceste costume», 
fait <abbr>m.</abbr> Tristan, «et de ce qu'il sunt si chevalleureus! Or qoi respondiron 
noz a ceaus que de jouste nos appellent?». «Certes», fait <abbr>m.</abbr> Hestor, 
«la primiere jouste que eu roiamez de Norgalles nos est presentés ne 
refuseron nos mie, par moi consoil, ainz asajeronz comant il sevent ferir 
de lanse, et lour monsterons,  se Dieu plest, que meillor sunt li 
chevalier aventereus que ne sunt li chevalier dou roiames de Norgalles». 
«Voz dites bien», fait <abbr>m.</abbr> Tristan, «or en prenés li un et je li autre». 
Leurs n'i a deleament nul, ainz laissent celui pallemant, et 
laissent corre li deus encontre li deus. <abbr>M.</abbr> Tristan laisse corre au fiz au 
roi de Norgallez, et le fiert si roidemant en sonvenir qu'il li fait les archon 
voidier, et le porte a la terre, et fu auques desbriçiez de celui cheoir, car 
fellenessemant fu abatus. Hestor abat les autres. 
Quant <num>.IIII.</num> chevalier que a la fontaine estoient remés voient ceste 
aventure, il sunt duremant iriés, et pour ce qu'il vengieront voluntiers 
la honte lour seingneur, c'il poent, corrent il a leur hiaumes, si le font 
lacier tantost, et puis montrent au plus vistemant qu'il poent, et 
recomencent les joustes. Et leur avient en tel mainieres qu'il furent les 
autres deus abatus: <abbr>m.</abbr> Tristan abati li un, et Hestor les autres. Li autre 
dui qui remés estoient, quant il voient ceste aventure, il en sunt si 
duremant esbaïs qu'il ne sevent qu'il en deûssent dire. Li un de cist dui 
chevaliers estoit niez au roi de Norgalles, si jeune bachalier que encore 
ne avoit plus de <num>.XXII.</num> anz. Mes il estoit si preuz et si ardis et si fors, 
et si bien  esprové de chevalerie puis qu'il fu noviaus chevalier, 
que en tot li roiames de Norgalles ne trovoit l'en a celui tenz nul 
chevalier de celle region que contre lui ouçast enprendre nulle grant 
force. Que voz en diroie? Cil estoit la flor et la rouçe de Norgallez de 
chevalerie et de bonté, et estoit si jeune enfanz con je voz ai contés, et 
de sa bonté parloit l'en en la maison li roi Artus, et en maint autre leu.  
Quant il vit que <num>.IIII.</num> leur conpangnons estoient en tel mainiere 
abatus, il montrent sour lour chevaus au plus vistemant qu'il poent.  
Quant ce vient as glaiviez baissier, li chevalier dont je voz conte s'en 
vient par messire Hestor, et le fiert si e<add>n</add>mi le pis que, vuoille messire 
Hestor ou non vuoille, il le fait flatir a la terre.  Et fu de celui coux mout 
enavrés e<add>n</add>mi le piz, si qu'il li convient a sojorner plus de deus mois 
avant qu'il peûssent porter arines aaisemant. Et fu la chouçe pour quoi 
la conpangnie de messire Tristan et de messire Hestor remest adonc, et 
pour ce s'en ala <abbr>m.</abbr> Tristan en Cornoaille, ou il morut si cruelmant con 
nos voz conteronz. 
Ensint fu <abbr>m.</abbr> Uestor enavrés et abatus con je voz conte. <abbr>M.</abbr> 
Tristan abati son conpangnons mout cruelmant, et li fist une grant plaies 
eu coste senestre. Et leur bliçe sez  glaivies, dont il avoit li trois 
chevaliers abatus. 
Quant le fiz au roi de Norgallez voit que messire Tristan 
s'estoit delivrés en tel mainieres de toutes les joustes, il dit au chevalier 
que avech lui estoit abatus: «Se m'aït Diex! Preudomes est li chevalier 
herranz que en tel mainieres a abatus <num>.III.</num> de nos chevaliers! Bien est 
chevalier esprové, et bien fu f<del>or</del>te celle joustre dont li chevalier 
estrange fu abatus, et bien est ardis et buen chevalier et de haut afaire». 
«Voz dites veritez, sire», dient les autres chevalier. Et li chevalier 
sanz doutte, que Hestor avoit abatus, estoit Ercles appellé. 
Quant <abbr>m.</abbr> Hestor se voit abatus, il se relieve vistemant irez et 
doulenz de grant mainieres de ce qu'il se voit a la terre, et de ce q'il se 
sent enavrés. Atant es voz venir <abbr>m.</abbr> Tristan devant lui, que li amenoit 
son chevaus, et li dites: « Montés, sire! » et il monte. Et <abbr>m.</abbr> Tristan voit 
maintenant qu'il est enavrés, si li dit: «Sire, comant voz sentés voz?». 
«Sire», fait il, «je me sent bien, la Deu merci, et nepourquant je sui un 
pou enavrés, et se je peûsse, je m'en vengianse prochainemant, se li 
chevalier que mes a abatus ne refuse la battaille de moi». «Sire», fait 
<abbr>m.</abbr> Tristan, «ne voz corruciés se li chevalier voz a abatus, car tous jorz 
avient tele aventures as chevalier errant, ne seroit mie senz de conbattre, 
puis que voz estes enavrés. Mes laissiés sour moi cest fait, que je vos 
vengierai, se je puis, et nepourquant je vos di bien que preudome est li 
chevalier, et de  chevaliers estranges ne vi a piece mais un 
meillor ferior de lanse de lui. E se voz, que l'en tient au meillor ferior 
de lanse qui soit en la maison li roi Artus, l'aûssiez apris de lanse, si en 
set il assez. Or laissiez sour moi ceste fait, si verez que avendra; se sai 
je bien, que puis que li chevalier voz a abatuz, il ne laiera mie cestui fait 
atant, ancois m'apellera de joustre». «Sire», ce dit <abbr>m.</abbr> Hestor, «je le 
croi bien». 
Atant es voz venir Hercles; quant il ont son poindre parfonis, et 
<pb n="292"/>
tient son glaiviez encore entier dont il ot Hestor abatus, et quant il est 
tornés sour monseingnor Tristan, et li dit: «Sire &lt;chevalier&gt;, or sont tuit 
noz conpainz a la terre four que noz dui; se Deus voz dont bone 
aventures, faissié le bien!».  «Et que volés vos?» fait <abbr>m.</abbr> Tristan. «Je 
le voz dirai», fait Hercles, «se voz ne voz sentés trop grevés de joustes 
qe voz avez faites, jostron tant entre moi et voz que li un de noz veingne 
a la terre, &lt;et&gt; cui Diex en dora le onor, si l'ait». «Certes», fait <abbr>m.</abbr> 
Tristan, «il m'est avis que ce ne me deûssiez voz requiere, aprés ce que 
je avoie <num>.III.</num> de voz chevaliers abatus, ensi con vos poés veoir».  «Voz 
dites bien voir», fait li chevalier, «ne je ne vos en requier mie, c'il ne voz 
plest. Et se de vostre voluntés ne vient, je voz en quit, je di bien 
apertement que assez avés fait de <num>.III.</num> chevaliers abatre; mes se voz 
volés plus faire chevalerie, faire le poés».  «Certez», fait <abbr>m.</abbr> Tristan, 
«se vos ne me aûssiez apellez, je m'en seroit souffret atant con je n'ai fait; 
mes puis que appellés m'en avez, je jousterai, car je sai bien  que 
voz l'e<add>n</add> me tornerois a coardie, se je voz en falloie. Or mes faites 
venir un glaiviez, car li mien est bliçez, et puis recomencomes le joustre, 
et cui Dex en dorra le onor, si le preingne». «Ce me plaist bien», ce 
dit li chevalier; lour fait aporter un glaiviez, si le fait baillier a 
monseingnor Tristan. 
Messire Tristan, que bien voit que de grant force est Hercles, 
et qe mout set de joustre, descent de son chevalz, quant il voit que sanz 
joustre ne puet remanoir. Il regarde son chevaus que ne li faille rienz, 
et quant il a regardé, il monte, et dit a Ercles: «Huimés su<del>i</del> je aparoilliés 
de la joustre faire, quant je autre merci ne puis en voz trover». Ensint 
comencent le joustres li dui chevalier devant la fontaine. Monseingnor 
Tristan laisse corre au chevalier, et cil autresint a llui, et se trefierent de 
si grant force con il puent dou chevaus traire. Et quant ce vienent au 
joundre, si se trefierent si duremant que les glaiviez volent en pieces. 
Aprés l'esfrocier des lances, il se treûrterent de cors et d'escus si 
roidemant que li plus fiebles convient a force aler a la terre. Hercles, 
que ne avoit mie si grant force con avoit <abbr>m.</abbr> Tristan, est si duremant 
encontrés qu'il ne a force ne pooir qu'il se teingne as archonz, ainz vole 
a la terre si atornés qu'il ne a menbre que ne se doille. Et sour ce est 
il si duremant estornés qu'il ne set c'il est nuit ou jorz. 
Quant <abbr>m.</abbr> Tristan voit ceste couse, il s'en vient por un glaivies qui 
dreciez estoit a un arbres, et le prent, pour ce qu'il ne voloit mie  
d'eluech departir sanz glaiviez, c'il peûst. Et quant il en est saissis, il 
dit a monseingneur Hestor: «Sire, chevaucon, c'il voz plaist, car noz 
somes delivrés de cest chevaliers, la Dieu merci». «Sire voir», fait 
messire Hestor, «Dieu merci et la vostre». Atant se mettent a la voie, 
qu'il ne font autre demorance. Et quant le fiz au roi de Norgalles voit 
que li dui chevalier s'en vont en tel mainieres, et qui les hont ensint 
desconfit, il monte, et vient a <abbr>m.</abbr> Tristan, et li dit: «Sire, parlés a moi, c'il 
voz plaist». «Dites, biaux sire», fait <abbr>m.</abbr> Tristan. «Sire», fait il, «se noz 
voz apellames ore de jouster, ne voz en dovés savoir mal gré, car tel est 
la costume dou roiames de Norgalles.  Mes aprés ce que noz voz avon 
asajé en tel mainiere, et connoisonz apertemant vostre valeur et votre 
proesse, noz dison ore bien que nos voz dovonz honorer tant con nos 
peons, et de ce sui je apareilliés dou faire. Et vos pri tant con je puis 
prier chevalier errant, si preudomes con voz estes, que vos demorés 
huimais avech nos; il est ja bien hore de vesprez, et se voz de noz 
departés que voz ne remanssiez, sachiez que voz ne vendrois huimais en 
leu ou voz soiez tant honorés con voz serez avech noz. Et meïsmemant 
chevalier que se sunt entreprové doivient plus voluntierz remanoir 
ensenble que avech autre; pour ce voz pri je que voz remanoiz huimais, 
avech noz». «Qui est voz», fait <abbr>m.</abbr> Tristan, «que de remanoir avech voz 
me priez?». «Certes», fait il, «ce ne voz celerai je mie:  or 
sachiez que je sui le fiz au roi de Norgalles, et tuit cist chevaliers sunt 
a moi». «Certes», fait <abbr>m.</abbr> Tristan, «je ai conpangnons sanz la cui 
voluntés je ne remandroie mie. Voiremant, c'il veaut remanoir, je 
remandrai voluntierz, pour ce que si bel m'en priez, et por ce que cortois 
chevalier me senblés». Lors s'en vient ver <abbr>m.</abbr> Hestor, et li dit ce dont 
li filz au roi de Norgalles le prie, et il respont qu'il ne veaut hore 
herbergier, ainz chevauchera avant. 
Lors dit <abbr>m.</abbr> Tristan au fiz li roi de Norgalles: «Sire, noz ne  
remanderonz ore mie, car encore ne est tenz de herbergier, et pour ce vos 
comandons a Dieu ».  «Sire», ce dit li chevalier, «quant ensi est, que voz 
pour ma priere ne volez remanoir, or voz pri de tant que voz mes diés 
vostre nom». «Sire», fait <abbr>m.</abbr> Tristan, «sauve votre grasie, ne le vos dirai 
ore mie». «Certes», ce dit li chevalier, «ce poise moi mout <del>chie</del>rement. 
Mes or me dites: ou cuidiés voz anuit herbergier?». «Ne sai certes», fait 
<pb n="292"/>
<abbr>m.</abbr> Tristan, «noz herbergieronz la ou Dieu voudra». Si s'en vait outre 
entre lui et <abbr>m.</abbr> Hestor, qui a grant poine chevaucoit, car duremant se sent 
enavrés; si demande a monseingnor Tristan: «Sire, fust voz onques eu 
roiames de Norgalles?». «Oïl», fait <abbr>m.</abbr> Tristan, «autre fois hi ai estés 
voiremant, mes je ne me i connoisoie mie quant je intrai ore<add>n</add>droit, 
mes ore me reconnois». 
Ensint chevauchent. Et quant il ont auques chevauchiez, <abbr>m.</abbr> 
Hestor dit &lt;a&gt; monseingnor Tristan: «Sire, il comence  a 
vesproier: se voz savés quel part nos poonz huimais herbergier si 
entornes?».  «Certes», fait <abbr>m.</abbr> Tristan, «je sai bien que ca devant maint 
une jentilz dame que bien henore de tout son pooir li chevaliers herranz. 
Se noz la estionz venus, je sai bien qu'elle nos fira henorer et servir de 
tot son pooir; alon a cel hostel, ou nos seron tost, ce me senble, car noz 
en somes auques prez». «Sire», ce dit Hestor, «voz que savés la voie, 
alés avant, et je irai aprés».  «Voluntierz», fait <abbr>m.</abbr> Tristan. 
Lorz se torne a senestre forz dou grant chemins, et vont droit pour 
le pié d'une montaingne. Et Hestor comance a regarder, et voit au 
devant desus la montaingne une tor fort et mervillieuse, et nepourquant 
ansiene estoit duremant.  «Dex», fait <abbr>m.</abbr> Hestor, «qui puet hore mandre 
en tel tor, qui tant est riche pour semblant?». «Certes», fait <abbr>m.</abbr> Tristan, 
«nul ne i maint, ce se ne est de novel, car il ne a mie gramant de tenz que 
li chevalier que avoit la tor mantenue fu ocis. Et au tens qu'il vivoit, 
di je bien qu'il n'avoit, e<add>n</add> nulle terre que je seûsse, nul si felun 
passajes con estoit cestui, car le chevalier de la tor estoit de si tres grant 
force qu'il ne pooit onques trover chevalier que tant fust de haut 
proessce qu'il ne l'ociestes ou qu'il ne le preïstes. Et quant il ne le 
prenoit, si l'ocioit, et quant il le prenoit, si le mettoit puis en prison, 
ensint que jamés ne ne isoit. Et sachiez, <abbr>m.</abbr> Hestor, que a celui tenz 
qu'il morut, avoit il bien en sa prison jusque  a <num>.XX.</num> des 
conpangnons de la Table Reonde, que tuit estoient preudome et buen 
chevalier. Et cil li avoit tuit conquis par son cors, ne jamés de celle 
prisonz ne fussent delivrés mais il furent delivrés, ensint con il plet a 
Dieu». 
Quant <abbr>m.</abbr> Hestor entent ceste paroules, il dit a monseingneur 
Tristan: «Sire, pour Dex, dites moi comant avoit nom li chevalier que voz 
dites qui avoit si grant force». «Certes», fait <abbr>m.</abbr> Tristan, «l'en l'apelloit 
Lucanor le Grant: il estoit bien san faille de la plus tresmisuree force que 
je onques veïsse a home». «Et quant il estoit si fort con voz dites», fait 
<abbr>m.</abbr> Hestor, «comant fu il ocis, et qui l'ocist?». «Ce ne voz dirai je mie», 
fait <abbr>m.</abbr> Trïstan, «et je voz pri que ne voz en poise». Et lour apercoit bien 
<abbr>m.</abbr> Hestor que <abbr>m.</abbr> Tristan l'avoit ocis, si en est hore<add>n</add>droit plus 
desirant de savoir que devant, et por ce dit il autre fois a monseingnor 
Tristan qi l'avoit ocis. <abbr>M.</abbr> Tristan respont: «Puis qe je voz voi si desiranz 
de savoir le, je le voz dirai: or sachiez que je meïsme l'ocis». «Et quant 
l'ociestes vos?» fait <abbr>m.</abbr> Hestor, «or est mestier, c'il vos plest, que me 
disois en quel mainieres l'ociestes, si me porteroit l'escouter, car le 
chevauchier m'anui a ce que je sui auques enavrés». «Quant voz plest 
que je ce voz die», fait <abbr>m.</abbr> Tristan, «et je le voz dirai; or escoutés. 
Bien fu verités que Lucanor li Granz fu de ci mervillicuse force con 
je ai conté. Il gardoit a celui tens tout le cheminz par ou nos passon 
ore<add>n</add>droit,  et le gardoit en tel mainiere que nul si fort chevalier 
li venoit qu'il ne l'ociestes ou ne le enprisonast. Longemant garde 
cestui passajes et chemin con je voz conte, qu'il ne venoit tout au desus 
de touz ceaus que ca vienent avant, et tant que aventure m'aporte par de 
ci.  Et quant cil de cest païs m'ont contés le grant maus qu'il fasoit, je 
dis a moi meïsmes que l'en ne me devroit mie tenir a chevalier se je ne 
m'asajoie contre lui. Lour veing je cest part, et quant je fui ca venus, 
et je comenchai a demander la ou je le pooie trover. Li laborant 
meïsmes que me virent ceste part venir, me comencent a crier: 'Sire 
chevalier, ne alez, ne alés avant a vostre mort!' Je, de paroule qu'il me 
deïssent, ne me pris peor por moi, ainz alai avant toutes voies. Et trovai 
adonc Dynadan, qui se venoit adonc esprover. Quant j e le vi, je en fui 
trop reconfortés, si me dist: 'Ca devant est li jeanz que nos queronz, mais 
por ce que je veing avant de voz cest part, voz pri je que voz me laissiez 
primierement esprover, et, c'il me conquiert, adonc voz poroiz mettre au 
fait'. Je li otrai ce qu'il me demandé, et chevaucames jusque ce<del>l</del> flum 
ou il avoit un mout biaux arbre, que l'en l'apelloit l'Arbre dou Jeant, por 
ce que desous cel arbre se venoit le jeant repouser plus voluntierz que 
n'autre leu. Delez cel arbre avoit un pavilonz tendus,  le plus 
blaus et le plus riche que je eûsse veû piece.  Dynadan, qui aloit avant 
armés de toutes armes, quant il vint pres dou pavilonz, il s'escrie: 
'Lucanor le Grant, venés avant!'  Et ciuant le jeant entendi que 
Dynadan l'appelloit en tel mainieres, il monte sour un grant destrier, 
<pb n="293"/>
armés de toutes armes, et s'en vient ver <abbr>m.</abbr> Dynadan.  Et fist adonc le 
jaiant une chose que je teing a grant mervoille, car, quant il ot bliçez son 
glaiviez sour Dynadan, que miaus se tient en selle qu<add>e</add> je] ne quidoie 
contre si grant coux de lanse, il gette le bras avant, et prist Dynadan, et 
le lieve des arconz si legiermant con c'il ne li grevast rienz, et le mist 
devant, &lt;sour&gt; le cuel de son chevaus, et l'en voloit porter ver la tor. 
Quant je vi le jaiant qui enportoit un des meillor amis que 
je avoie au monde, ne demandez se je adonc fui esbaïz. Je hurtai 
maintenant li chevaus de sporons, et li comenchai a crier: 'Laissiez li 
chevalier, laissiez li chevalier!', et il le laisse maintenant por corre sour 
moi. Quant je le vi sour moi venir, si grant et si fort con il estoit, je lassai 
corre maintenant, et le quidai abattre de mon glaiviez. Mes je ne poi, 
car fieremant se tenoit en selle. Il bliçe son glaivie sour moi, en tel 
mainiere s'en passe outre. Et quant je vi que je ne l'avoie abatus, or 
sachiez bien que je ne fui pas adonc si aseûr con devant. Je mis main 
a l'espee, et dist que or alast tot en aventure, si m'en veing ver le jaianz 
l'espee droite contremont,  et fist adonc un des mervillieus coux 
que je feïsse, a mon escient, en toute ma vie. Car la ou li jaianz estoit 
auques armés, si le feri si duremant que li fis la teste voler auques loing 
de lui, et li cors cheï a la terre tot herrament. Quant [il] vi<add>t</add> le grant 
coux que je avoie fait, Dynadan me dist: 'Tristan, Tristan! Se m'aït Dex, 
a cestui avés voz bien moustré qui Tristan est!' En tel mainiere con je 
vos ai conté fu li jaiant ocis, et li chevaliers que enprisonés estoient, 
delivrés». <abbr>M.</abbr> Tristan fait a Hestor: «Or m'avés fait conter ce qe je ne 
voloie, car certes chouse que je face ne conte mie voluntierz».  «Certes», 
fait <abbr>m.</abbr> Hestor, «ici ot une mout belle aventure! Je ne voudroie ne e<add>n</add> 
nulle guise que voz ne la m'aûssiés contee». 
En tel mainiere parlant dou jaiant, que d'autre fait ne tenoient 
adonc parlemant, chevaucent tant qu'il vienent chiez celle dame dont 
<abbr>m.</abbr> Tristan avoit parlé. Celui soir <abbr>M.</abbr> Tristan regarde la bleceûre de <abbr>m.</abbr> 
Hestor, si trueve qu'il estoit duremant breciez, et que remanoir li 
convient a force. Laenz demore <abbr>m.</abbr> Tristan <num>.III.</num> jorz avech Hestor, puis 
se parti <abbr>m.</abbr> Tristan, et dist que desormais voloit chevauchier ver 
Cornoaille, car assez avoit demoré au roiames de Logres, et tant hi a 
perdu duremant que jamés celle perte ne cuide recovrer, se aventure ne 
l'aïde trop. 
Un jor avint, aprés ce que <abbr>m.</abbr> Tristan se fu partis de <abbr>m.</abbr> Hestor de 
Marés, que quant il fu auqez pres aprochié de la mer, il entre en une 
foreste. Il estoit travailliés duremant, et seul chevauchoit il ausint, et 
pour ce remest i<add>l</add> devant une fontaine. Et pense que enluech 
dormeroit celle nuit, et  l'endemain se mettroit au chemin, et 
vendroit tost a la mer, car pres n'estoit.  Quant il fu descendus devant 
la fontaine, il pense de son chevaus aaiçier au miaux qu'il puet, et le 
laisse aler paistre quel part qu'il li plaist, et demore enluech toute la 
nuit. A l'endemain se mist a la voie, et tant fist q'il vint a la mer, et 
treuve adonc Sacremor, q'il retient a sa conpangnie. A celui dist il qu'il 
le merra en Cornoaille avech lui, car cist est cortois chevalier et jentilz 
home. Si entrerent andui en une nef errant, et tant font qu'il vienent 
en Cornoaille, et se met en un chastel Dynas, que trop fu liez de la venue 
Tristan, et est esbaïz duremant. 
Quant la reïne Yçelt set que li son chier amis estoit venus en 
Cornoaille, se elle fu liez et joieuse ne 'l demandés: elle fist tant que <abbr>m.</abbr> 
Tristan vient a li parler et qu'il fu avec li. 
Un jor estoit <abbr>m.</abbr> Tristan entrés en sa chanbre, [etl la reïne  
arpoit et disoit un lay qu'il avoit fait. Et Audret l'entent, si le vait conter 
au roi March, et li roi Marc se travaille puis tant qu'il feri Tristan d'un  
glaiviez enveniné, que Morgain li avoit baillé. Tristan estoit touz 
desarmés, si que li roi le feri mortiausmant panni l'echine. Quant li roi 
a fait celui coux, il s'en vait, car il ne l'ouse pas atendre Tristan. 
Quant <abbr>m.</abbr> Tristan se sent si feru qu'il connoist bien a soi meïsmes 
q'il est feru mortiaumant, il ne puet li roi March atendre, et por ce s'en 
vait d'autre part. Si s'en vait en la cort aval,  et monte sour le 
primier chevalz qu'il treuve, et s'en vait hors de Tintajol droitemant au 
chastel Dynas. Et se coucie tot maintenant, et dit qu'il est morz, car 
cestui coux li dorra la mort sanz faille. Quant Dynas ot ceste novelles, 
fieremant est desconfortés, et Sacremor en plore forment, con cil que 
mout amoit <abbr>m.</abbr> Tristan de grant amor. 
Tristan se plaint nuit et jorz, con cil que grant dolcur endure. Li 
mire le vienent veoir, mes noient est que nul li saiche doner conseill a 
celle plaie, ainz dient bien comunement qu'il est mort. Tristan se 
plaint que le mal sent: il souspire souvent, et magrist et enlaidist trop 
laidemant. Et si formant est enpirés que, ancois que un mois fust 
<pb n="293"/>
aconplis, nul que devant l'aûsse veû ne le reconneûst. Il ha si grant 
poine qu'il ne se puet remuer pas, il crie et braia pour le grant doleur 
qu'il sent ausi come fors dou senz. Sez conpangnons, et ceaus que le 
connoissent, plorent devant lui pour la grant doleur qu'il vait soufrant, 
car bien voient certainement qu'il est mors.  Et il meïsmes le connuit 
bien, si faisent tuit cil d'entor lui.  
Et quant li roi Marc ot et entent qe Tristan se muert sanz douttance, 
et qu'il ne puet eschanper, mout est plus liez qu'il ne fu a piece mais. 
Or a joie, or ha leesse, car bien li estoit avix que se Tristan est morz, 
il ne troveroit home dedenz Cornoaille qui contre lui se ouçast drecier. 
Or a il tout ce q'il velt,  quant il set certainement qe Tristan se 
muert. Il mande chascuns jorz veoir comant Tristan la fait, et l'en li 
aporte tel novelles que bien li plaisoit, car l'en li dit certainemant qu'il 
se muert, et qu'il ne puet mais loingnemant vivre. Mout a grant joie li 
roi Marc, onques ne fu si lié de couse que li avenist, con de ce qe Tristan 
muert. Audret en tresaut tout de joie: cil dui en font joie pleinere. 
Mes qui liez et joianz en soit, la reïne en est courruchiez de tot son cuer: 
elle en plora et en fait male fin, et dit bien qu'elle morra de ceste duel. 
Et, s'elle pour doleur ne morra, qu'elle s'ocira de sez deus mainz, car 
aprés Tristan ne voudroie elle mie vivre un seul jor, ne ne fist elle.  
Ensint se mantienent diversemant entre li roi March et la reïne, car li 
roi est mout liez de la mort Tristan, et la reïne en est tant doulenz que 
poi que li cuer ne li creve cu ventre. Et tot en soit li roi March liez de 
celle mort, si dit bien qu'il veroit trop voluntierz Tristan avant qu'il 
morust. Et au dereain, quant l'en li conte comant angoisieusemant 
Tristan se moine, et con il dou tot est chargiez de mal que nul le 
reconneûst, tant est enpiriés, il en a pitié en son cuer, ne ne se puet tenir 
ausint con en plorant. «Certes», fait, «ce est domajes de la mort 
Tristan, que, au mien escient, jamés une si bone lance  ne sera 
recovré eu monde con la suen estoit, et, c'il ne fust si desloiaument 
menés verz moi con il se menoit, l'en le petist prisier sour toutes chouses 
sour touz li chevalier dou monde». 
Quant li roi set certainemant por celz que li aloient veoir que 
Tristan aprouce de fenir, adonc a prime se comance a repentir de celui 
fait, et dit a soi meïsmes qu'il ne puet estre que de ceste mort ne li 
veingne encore grant mal. Or se repent duremant, or voudroit il qu'il 
n'aûst mie creû a Audret, car en Tristain, ce voit il bien, a il ocis toutes 
bontés terreines, et tous li monde l'en hunira et blasmera, et celz 
meïsmes que pour Tristan le douttoient, le doutteron moinz huimais. A 
ce vait pensant li roi March, que pitié a de son neveu; ensi la char le 
sesmont: or voudroit il qu'il ne l'aûst onques fait. 
La reïne, que tant a duel qu'elle ne desire four la mort, moine son 
duel et jor et nuit, et s'en cele par li roi, et elle voudroit bien que li roi 
Marc l'ociestes, si fineroit adonc de suen duel. Elle meïsme s'apercoit 
bien qe li roi s'en vait repentant. Et quant les novelles li sunt dites que 
Tristan trait a ffin si duremant, qu'il ne puet mais durer plus de <num>.III.</num> jorz 
ou de quatre, elle dit: «Muire quant il voudra, car certes je li firai 
conpangnie celui jor meïsmes: ensi fenirai en tel mainieres ma doleur!». 
Tel parolez  dit la reïne, quant l'en li dit que Tristan estoit a 
ffin. Elle plore si forment que les lermes li cheent des iaux si 
espessemant et si fondee que tout devant le pis n'estoit moilliés jusque 
as piez. Et li roi meïsmes n'estoit assez plus corruciez qu'il ne fasoit le 
semblant. 
Quant Tristan sent en soi meïsmez qu'il ne puet mes durer 
se petit non, il dit a Dynas: «Mandés au roi March qu'il veingne a moi; 
je le veioie voluntierz avant que je morisse; je ne li sai pas si mal gré de 
ma mort con je sa a Audret. Et c'il me veaut veoir morir, si veingne ca 
hastivemant, que je morrai desormais». Dynas mande heramant au roi 
March ces novelles. 
Quant li roi entent ceste couse, il comance a plorer mout fort, et 
baisse la teste, et dit si haut que tuit ceaus que entor lui estoient 
l'entendirent bien cleremant: «Hay5, las!» fait il, «con je ai maux fet, car 
je ai ocis mon cier neveu, li meudre chevalier dou monde! Je ai toute 
chevalerie hunie! ». Li roi ne quiert deleamant, ainz monte et moine 
avech lui tel conpangnie qu'il soit bien seûr au chastel Dynaz. Quant 
il est au chastel venus, l'en li ovre la porte. Cil entre dedenz trop 
doulenz et trop corruchiez; il descent, et monte en la tor ou Tristan gisoit, 
si enpiriez de toutes couses que a poine le puent le roi connoistre, et 
comance a plorer fort quant  il le voit. 
Quant Tristan voit li roi March venir, si se veaut lever en son seant, 
mais il ne puet, car il ne a mie tant de pooir, car trop est afoiblez, 
duremant. Et leur se couce adonc: «Oncles», fait il, «bien veingnés; voz 
<pb n="294"/>
est venus a ma dereaine feste, et a ma mort estes venus, que voz avés tant 
desiriés.  Or est vostre joie aconplie, quant Tristan est venus a ffin! 
Tristan est morz, par tenz verés ce que voz desiriés, car Tristan verés 
finer hui ou demain; je ne puis mais en avant corre, tant ai corru con je 
puis; mes ci m'a la mort atint.  Hay5, roi Marc, qui tant desirast ma mort, 
et voz cuidastes vostre preu faire de moi ocire! Mes ce est plus votre 
domajes qe vostre preuz.  Et, se Diex ait merci de moi, encore sera hore 
que vos voudrois avoir donés la moitié de vostre roiames que voz aûssiés 
Tristan mors; mes ensint est avenus, car autremant ne puet estre». Et 
quant il a dites ceste paroules, il se taist, et comance a plorer mout fort. 
Li roi, que bien voit et connoist qu'il est alés en toutes guises, ne 
puet respondre, ainz comance a plorer mout fort. «Oncles», ce li a dit 
Tristan, «ne plorés, que, se Diex ait merci de moi arme, votre plor que 
vos vient hore de leesse, vendra encore a certes, &lt;et&gt; voz perdés bien 
plus en Tristan assés que voz ne quidiés. Oncles, tant seulemant 
feïstes or  pour moi, et pour cortoisie de voz, et ce est la dereaine 
requeste que je voz face, ce est que voz madaine Yçelt feïstes venir 
devant moi, si que je la voie a ma fin, et qu'elle me voie finer. Si sachiez 
veraiement que je morrai hui ou demain, por ce desir je sour toutes 
chouses qe je la voie a ma mort». «Niez», fait li roi, «da qoi voz volés 
que la reïne veingne a voz, elle vendra maintenant», et leur mande par 
li. 
Et atant es voz la reïne venir celui jor meïsmes. Mes bien sachiez 
qu'elle est doulenz et triste tant que plus ne poroit, car elle desire la 
mort, pour qu'elle set veraiemant que Tristan ne puet eschanper. Et 
quant morir li convient, or voudroit elle ore<add>n</add>droit morir. Mout li 
seroit doux la mort, se elle li venoit ore<add>n</add>droit; elle ne prie Dieu d'autre 
chouse mes que la mort veingne tost, pour qu'elle muire avech Tristan. 
Or est venue Yçelt au lit ou Tristan giçoit. 
Quant Tristan voit Yçelt venir, celle qu'il tant amoit, et qu'il 
desiroit tant a veoir, voluntier se drecast encontre li, mais ne puet. 
Toutes voies fait il tant con il puet, ce est de paller: «Dame», fait il, 
«bienveingnés vos venés. Mes ce est tart, ce m'est avix, car vostre venue 
ne me puet faire seucors. Et qu'en diroie, chiere dame? Mort est 
Tristan, que voz ja  tant amastes. Il ne puet mais en avant durer, 
tant s'est conbatus con il plus puet. Mais il ne puet mes en avant, et por 
ce li convient finer. Et qe voz en diroie, ma chiere dame? Morz sui, et 
voz le poés veoir». 
La reïne, que tant est triste qu'elle ne puet plus, plore et souspire 
de quer parfont, et quant elle a pooir de parler, si dit: «Tristan, biaux 
amis», fait elle, «est il donc en tel mainiere que a morir vos convient 
ore?».  «Dame oïl», fet il, «senz faille il convient que Tristan muire hui 
ou demain, qui tant ot ja pooir et force.  Veez qel bras, ma chiere dame? 
Ce ne sunt pas les bras Tristan, qui soloient tiel coux doner, ainz sunt 
les braz d'une home mort: il n'i a mes pooir ne vigeur. Mes ormés saiche 
li monde que Tristan est au declin, a fin sunt tuit suen fait. Cil qui tant 
puet et que tant vaut, et que tant fu douttés eu monde, gist ci mors con 
une sc<del>or</del>ce; toz li pooir qu'il soloit avoir est fallis. Hay5, las! Con fu 
celui coux doloreus qui sour moi fu feru, car touz li monde en sera 
enpovriz et abassiee!». 
Et la reïne, quant enten ce, elle demoine tel duel et si coralz que 
nul ne 'l poroit conter, et aime miaux de morir que de vivre. Tristan se 
plaint qui le mal sent, et tot celui jor est en tel guiçe qu'il ne dit ne plus 
ne moin. Nul d'eaus ne en tret nulle paroules: il n'i a un seul qe mot 
die, mais il font tuit coiement duel. La reïne, que tant est triste qu'elle 
ne demande for la mort,  est toute voics devant lui celui soir et 
la nuit autresint. Il a laens tel luminaire que tuit voient mout clers, for 
que Tristan, a cui est auques troblee la veuve des iaus. 
L'endemain, quant il ajorne, et Tristan sent que li jorz est 
auques clerz, il s'esforce adonc atant de parler con il puet. Il dit si haut 
que tuit cil que enluec estoient l'entendirent bien: « Hay5, Diex! » fait il, 
«que porai dire? Ci est le mien dercain jor; en cest jor me convien finer, 
jamés autre jor ne verai, en cestui jor sera alenti dou tot Tristan, qui tant 
puet et tant vaut. Hay5, Sire Diex! Por coi soufrés vos si tost finer ma 
vie?». Quant il a ditez ceste paroules, li duelz comance si fort por laienz 
et si granz et mervillieus qu'il ne poont greingnor faire. Il meïsmes plore 
fort con cil que grant pitié a de soi, qu'il connoist bien qu'il est a fin 
venus. 
A chief de piace parole Tristan: «Hay5, Sagremor!» fait il, «biaux 
doux amis, c'il voz plaist, aportés moi mon espee et mon escu; je le vuoill 
veoir avant que l'arme se part dou cors!» et puis dit: «Ha las! Qe firai 
je?». <abbr>M.</abbr> Sagremor, qui tant est dolenz car poi que li cuer ne faut, aporte 
<pb n="294"/>
l'escu et l'espee. Quant Tristan voit delez lui sez espee, dit il a 
Sagremor. «Sagremor, biaux amis, treiés l'espee fors dou froure, si la 
verai plus cleremant», il le fait ensi con il le comande. Quant Tristan 
voit sez espee, qu'il connoist a si bone qu'il ne quide mie que au monde 
n'eust  une meillor, il souspire de cuer parfont, et puis dit tout en 
plorant: «Haï, espee! Que ferés voz desormais? A cestui point voz 
departés voz de vostre seingneur! Certes ja si buen ne avrés jamais, ne 
serés tant doutés con voz fustes jusque ci: voz perdés ci votre henor», et 
lour comance a plorer mout fort, puis se taist une grant pieces. Li duel 
est si grant pour laienz que l'en ne dist le Dieu tonant. 
A chief de piece, paroule Tristan autre fois a Sagremor, et li dit: 
«Sagremor», fait il, «biaux doux amiz, desormais comant a Dieu toute 
chevalerie; ormés preing je a lai conjé. &lt;Mout&gt; l'ai aimé et henoré, et 
mout ensausee et escreûe! Tant le onorai con je poi, mais desormais ne 
sera plus henorés par Tristan», et lors se taist. Et recoinence &lt;a chief&gt; 
de piece: «Sagremor», fait il, «biaus doux amis, dir m'estuet, je ne puis 
plus ceste fait celer: volez hoïr mervoille, et tot la greingnor senz faille 
que voz onques dissiez? Lax! Coment le dirai je? Toute foy le dirai; certes 
force le me fait faire, je ne puis mais en avant, Sagremor, qu'en diroie 
tout la plus hentouse paroule que Tristan onqes mais diestes, convient 
que je die ore<add>n</add>droit. Haï, lax! Comant m'istra de ma bouce? » et lors 
se taist autre foiz. Et puis redit: «Sagremor, ne 'l puis plus celer: je sui 
vencuz, onqes si villeine paroles ne issi de ma bouche ». Et quant il a 
dites ceste paroule, il comance a plorer trop fort, assez plus aigremant 
qu'il n'avoit fait nulle foiz. Et quant il a ci esforciemant ploré une grant 
piec2e, il regarde Sagremor tot  en plorant: «Je sui vencus, je vos 
puis bien rendre mes armes, et je le voz rent; et qu'en diroie? Je voz rent 
ma chevalerie. Touz feit et toute proessce et toute chevalerie m'estuet 
desormais laissier; et je le lais outre mon gré, car force de mort le me fait 
faire. Hay5, lax! Si grant domajes rechoit la Table Reonde en cestui jor 
en la mort d'un seul chevalier! Palamidés, preuz chevalier cortois et 
vaillanz, plein de valor et de bien, ci remaint la notre haïne.  Jamés sour 
Tristan ne ferrés, ne Tristan sour voz; le notre estrif est remés. Palamidés, 
biaux doux amis, de Tristan <del>c</del>orne la recreûe, jamez Tristan ne voz 
vera, ne voz lui. Par dever moi faudra l'estrif &lt;que voiez faire; la mort 
fait enci remanoir toute le grant estrif&gt; de noz deus. Hay5, Dynadan! 
Biaux doux amis, ici faut la notre conpangnie; or sui plus fieremant 
gabbé<del>s</del> que gabber ne me soloies.  Vos ne serés pas a ma mort, mais 
je sai bien que encore en ferés maint plaintes, tristez en serés et 
doule<add>n</add>z, quant voz hoïrés dir que je sui morz.  Ha, <abbr>m.</abbr> Lancelot! 
Comant vos perdés a cestui point et ior buen amis et chevalier qui tant 
voz amoit! Hui depart nostre conpangnie; la mort, que ne a pitié de moi, 
la fait a force departir. Ha, Sagremor! Biaux doux amis, ces trois qe je 
voz ai ci només me salués de ma part, et lour dites seûremant que je muir 
doulenz et tristez de ce que si tost faut la notre conpangnie. Et l'espee 
que je tant amai, por ce que je ne puis mon cors presenta a la Table 
Reonde, mi preçentés, et priés  a mes conpangnons qu'il faicent 
onor a mon espee, qant a moi ne le puent faire.  Et Diex le set 
veraiemant, de con grant cuer je les amai, et con je prochachai de tot mon 
pooir le onor de la Table Reonde, en quelque leu que aventure 
m'aportast!  Pour ce devront il bien henorer mes armes, que je lour 
mant pour amor; je ne puis moi lour presenta, et lour present en leu de 
moi mon escus et mon espee, et lor diroiz que je sui tristes pour amor de 
chevalerie, plus que je muir si tost, qe je ne sui par moi meïsmes». 
Quant il a dites ceste paroules, il recomance son plor, et puis 
dit a Sagremor: «Traiez prez de moi celle espee, que je la peûsse 
touchier», et il la trait pres. Et il la comance a baiser, et le brand et le 
poim, et aprés baise son escus, et puis redit: «Hay5, lax!» fait il, «con il 
me greve quant je me depart de mez armes, et que laisse si tost 
chevalerie! Il m'est avix, se Dex me saut, que pour le cors d'un seul 
chevalier ne peûst avenir au monde greingnor domajes qu'il avendra ore 
por moi. Lax! Por coi fine si tost?». Aprés baise autre foys la spee et 
l'escuz autresint, et puis dit tot en plorant: «Huimais voz comant je a 
Dieu, que je ne voz puis plus regarder; le cuer me creve de doleur». Et 
puis redit a Sacremor: «Huimés poés prendre mes armes, je vos baille 
mon cuer et m'ame; enluech de moi le onorés, se vos onquez Tristan 
amastes. Quant voz serés a Kamaaloth, faites les mettre en tel leu que 
 chascuns chevalier les voies.  Tel ne me vi onques a jor de sa 
vie, quant il oïra de moi parler, et qu'il regardera mes armes, qui por moi 
fra maint regart. Pesmes et mortel fu l'aventure dou coux que li roi me 
doné; li inonde en est abaissiez villeinemant, et toute chevalerie en 
remandera deshoronés. Or vos ai dit ce que je dire vos voloie; a Dieu 
soiés vos tuit comandés». 
<pb n="295"/>
Quant il a dites ceste paroule, il se torne verz li roi Marc, et 
le comance a regarder tout en plorant. Et puis dit: « Oncles, se Dieu voz 
saut, qe voz est avix de moi? Sui je hore celui Tristan que vos soloiez tant 
doutter? Non voir, celui ne sui je mie: &lt;je sui&gt; Tristan, qui par tristesse 
de chevalerie et dou monde est mors. Desormais estes au seûr que 
Tristan ne vos fira douter, jamais de moi ne avrés peor; hui faut l'estrif 
et rancune que entre nos ha estés si longemant. Jusque ci me sui 
conbatus en tel mainieres, toutes voies ne onques ne venoie au des<del>o</del>us. 
Mais de ceste dure battaille ou je sui entrez en cestui jor, serai je menés 
a outrance; ci ne puis je ferir coux de lanse ne d'espee qui me peûsse 
garentir. Houtrés sui et vencuz sui dou tot, et est de si dure mainiere 
celui a cui je me conbat, qe merci crier ne me vaut rienz, [ainz me] 
convient morir sanz doutte, que [merci] ne pitié ne me vaut ne [ce ne] 
qu<del>oi</del>. Onques voir, a mon escient de chevalier, ne veing au desus par  
force d'armes, c'il me v<del>a</del>loit crier merci, que je ne  n'aûsse 
merci et pitié. Mes en ceste mortiaus battaille ou je sui mis, ne me vaut 
merci crier; morir me convient par force, que ja merci ne trovai. Roi 
March, en ceste chanp perilieuz me meïstes voz, par un coux seulemant, 
a mort. Et quant je voi qu'il ne puet estre autremant, je le voz pardoing 
voluntier, et Dex le voz pardoint autresint». 
Quant il a ensi parlés au roi March, il se torne verz la reïne, et li 
dit: «Dame, je me muir; venu est l'ore et le tenz que ne puis mes aler 
avant. Certes tant me sui conbatus encontre la mort, con je poi. Ma 
chiere dame, et quant je muir, que ferés vos? Comant durerés vos aprés 
moi? Dame, comant poroit ce estre que Yselt vive sanz Tristan? Ce sera 
grant mervoille, con de poisson que vit sanz aigue, et con dou cors que 
vit sanz annez. Chiere dame, que ferés vos quant je muir? Ne morés 
voz avech moi? Si iront noz arme ensenble. Ha, belle douce dame, qui 
je ai plus de moi amee! Faites ce que je voz requier, qe voz morés o moi, 
si que noz moronz ensenble; par Dieu! Gardés que cestui fait ne soit 
autremant». La reïne, qui tant a duel que pou que li cuer ne li creve, 
ne set que doie respondre: «Amis», fait elle, «se m'aït Dex, il n'a ore 
nulle chouse au monde que je amasse tant con de morir avech voz, et con 
de vos faire conpangnie a ceste morz. Mes je  ne sai comant 
je le peûsse faire; et se voz le savés, si le me dites, et je le firai heramant. 
Et se pour avoir doleur et angoisse dovroit nulle dame morir, se m'aït 
Dex, je fusse morte plusor foiz, puis que je veing harsoir caenz, car je 
ne croi pas que nulle dame fust onques tant doulent que je ne soie encore 
plus. Et c'il fust a ma volunté, se m'aït Dex, je moroie orendroit». 
«<del>H</del>a, douce dame», fet <abbr>m.</abbr> Tristan, «voudrois voz adonc 
morir avech moi?». «Amis», fait elle, « se m'aït Dex, onques mais tant 
ne diserai nulle choçe». «Non?» fait il, «donc sui je trop liez, et 
avendra, se Deu plaist; et certes, selonc mon avis, ce seroit vergonge se 
Tristan morust sanz Yçelt, qui est une chouse et un cuer et une arme. Et 
puis qu'il est en tel mainieres, ma douce dame, que voz morir volés 
avech moi, il est mestier, se Dex me saut, que noz moron andeus 
ensenble. Or m'acollés, c'il vos plaist, car ma fin s'aprochie mout; je sui 
Tristan que sui venus au declin». 
La roïne plore mout fort, quant elle entent ceste paroule, si fait li roi 
Marc: sanz doutte il mostre bien qu'il est de ceste mort doulent outre 
meçure. Dynas, qui pres est de Tristan, fait une fin si doloreuse que nul 
ne diest adonc que voiremant l'amoit il de cuer, et si fasoit il sanz 
doutance. Sagremor plore, et tuit les autres. Il n'i a nul que ne prie Deu 
que la mort veingne prochainement; puis qu'il voient Tristan morir, tuit 
 font doleur et plorer. 
Quant Tristan voit apertemant qu'il est a fin venus, et qu'il ne puet 
mes en avant, il regarde tot entor soi, et dit: «Seingnor, je muir, je ne puis 
plus vivre; la mort si me tient ja au cuer que ne me laisse plus vivre. A 
Dieu soiez vos tuit comandés». Quant il a dites ceste paroles, il dit 
autre fois a Yçelt: «Amie, or m'acollés, si que je fine entre voz braz, si 
finerai adonc a eisie, ce m'est avix». Yçelt se decline sour Tristan, et, 
quant elle entent ceste paroule, elle se pasme, et s'abaisse desus son piz. 
Tristan la prent entre sez braz, et quant il la tient en tel mainieres desus 
son piz, il dit si haut que tuit cil de laienz l'entendirent bien. «Ormés ne 
me chaut quant je muir, puis que je ai ma dame avech moi! ».  Et lors 
s'estreint la reïne encontre son pis de tant de force con il avoit, si qu'il 
li fait le cuer partir, et il meïsme muert en cel point, si que braz a braz 
et bouche a bouche morurent li dui amant. Et demorent en tel 
mainieres enbrachiez, tant que tuit cil de laienz qui quidoient qu'il 
fussent en pasmesionz, voient tuit ele<add>re</add>mant qui estoient andeus 
mors, et que <del>recovrie</del><add>r</add> n'i a mes. Mors sunt andui pour amor: autre 
reconfort il n'i a. En tel mainiere con je voz di morut Tristan li preuz 
por le amor madame Yçelt. A tel doleur et a tel angoisse morut Tristan 
<pb n="295"/>
con je voz ai contés, et pour le coux que li roi Marc li doné. Ensint morut 
por la reïne, car li roi Marc le fist morir, et la reïne,  de l'autre 
part, morut pour le amor Tristan: ensint morurent andui pour amor. 
Tristan - que en celui tenz estoit li meillor chevalier dou monde, forz 
<abbr>m.</abbr> Galeat, le fiz monseingnor Lancelot dou Lac -, Tristan morut pour le 
amor Yçelt, &lt;et Yelt&gt; - que a celui tenz estoit la plus bielle dame dou 
monde, fors la reïne Ginevre et la fille li roi Pellez, la mere Galaaz - 
morut pour le amor Tristan: ensint finerent andui. 
Quant li roi March connuit que la reïne Yçelt est morte, a poi qu'il 
ne rage de duel: «Hay5, las!» fait il, «con grant doleur et con grant 
domajes et con grant perte m'este avenue en cestui jor! Je ai perdu 
quant que je avoie, et quant qe je amoie eu monde, quant je ai perdu mon 
neveu Tristan, qui bien estoit sanz faille la fior de touz li chevalier dou 
monde. Bien puis dir seûremant que je ai perdu tout henor: jamais nul 
home ne me douttera. Et quant je ai perdue Yçelt, qui je tant amoie, 
bien ai perdu mon cuer et m'arme; en toutes mainieres sui hunis, onques 
a roi terreine ne mesavint tant en un jor con il m'est hui mesavenu. Miaux 
me venist, se Dex mes dont bone aventures, que je fusse mort 
dou tot». 
Granz est li duel, granz est le plainte que li roi March vait 
demenant, si font tuit les autres de laienz: li un plaint Tristan, et li autres 
Yçelt; il n'i a nul que duel ne face. Tuit ceaus de Tintajol hi vienent, 
 si font tuit les autres païs qui ceste novelle entendirent. Granz 
est li duel, granz est le plainte qui font li grant et li petit. 
«Hay5, Diex!» dient le jentilz homes de Cornoaille, «tant nos est il 
mesavenu, quant noz avori perdus Tristan, qui en pooir et en onor avoit 
tenus Cornoaille si longemant, con noz savon. Bien poon seûremant 
dire que tuit somes morz et huniz, et bien avon perdu nostre pere et tot 
notre meillor ami. Ormai dovon avoir peor et doutance grant que nos 
ne tornonz au servage d'Yrlande ensi con noz i fumes ja. Fellum  
guerardon et mortiaus a rendu li roi March a Tristan de la grant bonté 
qu'il li fist a celui point, et maint autres foiz. Il deûst miaux estre 
seingnor de Cornoaille par droit [que] li roi March ne deûst estre, car il 
selz les a defendus maintes foiz de maint grant perilz, et de maintes grant  
hontez par son cors tant seulemant. Hay5, las! Que doloreuse domages, 
et con grant perte recevra encore Cornoaille par la mort Tristan 
seulemant. Hay5, Tristan, fiorz de chevalier! Con noz seronz encor 
hunis et aviliz et vergongnié, puis que l'en savra votre mort! Sour noz 
vendront or cil d'Irlande, qu'il ne lairent e<add>n</add> nulle guiçe, car il noz 
remetront en servaige la ou nos fumes ja longemant. Et se cil d'Yrlande 
ne i vienent, si hi verront cil de Saisoingne, pour vengier  celle 
grant honte qu'il recevent en Cornoaille ne a encore mie loing tenz. 
Sire Tristan, assez troveron huimais nemis par toz parz, puis que la 
novelle iert corrus par le monde que Tristan est mors. Qu'en diroie? 
Nos ne poronz eschanper que noz ne soionz de votre morte hunis. Sire 
Tristan, li roi Marz cuide son preu faire de voz mettre a mort en tel 
mainieres, mais il fist son domajes, qu'il en sera hunis sanz doutte, et sa 
terre en sera destruite, et nos en torneron arieres, el fait ou nos fumes ja». 
En tel guise con je vos di plaingnent cil de Cornoaille la mort 
de Tristan. Il n'i a nul que ne soit doulens et iriés de grant mainieres, 
fors que Audret. Tant seulemant a celui ne en poise mie de rienz, ce 
sevent bien cil de Cornoaille, et li volent maus de mort, et dient que 
encore vendra qui vengiera la mort de Tristan. Il ne puet autremant 
estre; li rois Artus ne est mie morz, ne cil de la Table Reonde, car 
amoient Tristan con c'il fust lour frere. Car li duelz est tiel en Cornoaille 
con se li &lt;roi&gt; Marz fust morz la plainte ne i fust pas si grant: tuit cil qui 
oïrent la novelle vienent droit au chastel Dynas, ou li cors Tristan estoit. 
Et quant il sevent que la reïne Yçelt est morte avech Tristan, il dient 
que ce est mervoille, toz la plus grant voiremant que onqez  mais 
avenist de Tristan et de Yçelt. Quant li un est finé pour l'autre, bien ont 
mostré apertemant que l'amor dont il se tramoient ne fu pas a j<del>eu</del>, car 
tant con li seicle dure sera parlés de ceste amor. Et dient li fous et li 
sajez: «Ce est amor, et <del>pas</del>se amor, con de Tristan de Leonois et de la 
reïne de Cornoaille!». 
Quant li baron<del>z</del> furent asenblés la ou li corz Tristan estoit dejoste 
li cors la reïne, li roi Marz, qui tant est dolenz car pou qu'il ne muert 
de doleur, fait prendre li corz andeus et porter j usque a Tintajol. Et 
dit qu'il fra andeus mettre ensenble, por ce qe tant se tramoient a lor 
vie, car li un ne pooit sanz l'autre demorer, ne nuit ne jor ne nulle hore 
dou monde. Et c'il n'estoient toz jorz ensenble, si hi estoient lour 
cuer et lour voluntez ensenble. Et por ce qu'il se tramoient tant a lor 
vie con je vos conte, li fist li roi March mettre ensenble, q'il fussent en 
<pb n="296"/>
lour mort a eisie ausint con il furent en lour vie. 
Qant li deus cors sunt mis en terre en la grant yglise de Tintajol, 
a tel onor et a tel hautesse que l'en ne peûst greingnor faire, li roi Marz 
i fist puis faire une sepouture si riche et si mervillieuse que devant ne 
n'avoit si riche en Cornoaille, ne puis [ne fu] mais, forz seulemant celle 
de Galeot, le fiz a la Jaiant,  qui nasquist en Lointaines Islez. 
Et sanz faille celle tunbe de Galeot estoit si riche et si mervillieuse que 
onques ne fust &lt;si&gt; riche, ne ne sera; celle tunbe estoit toute d'or, et 
pleine des plus riche pieres presieuse dou monde, con de çafirz, 
d'esmaraus, de diamanz et de rubins, &lt;et de diaspres&gt; et de charboncles, 
et d'autre pierez riche assez. Et sachiez que cil Galeot fu princes et sire 
de <num>.XXIX.</num> roiames, et il ama tant <abbr>m.</abbr> Lancelot dou Lac con nul home 
poroit aimer autre; et je ne voz poroie conter li bien qu'il li voloit; et a 
la fin morut Galeot pour Lancelot. Mais nos voz laisseromes ore ceste 
conte, et retorneron a nostre matire. 
Or dit li contes que au pié de celle sepouture fist faire li roi 
Marz deus ymages, de qoi l'une estoit fait en senblance de chevalier, et 
l'autre de dame, et hi avoit lettres que disoient: "Tristan" et "Yselt".'Et 
sachiez que l'eglise ou li cors furent enterré<del>s</del>, ensi con je vos conte, 
estoit bielle et riche, et autemant aparoilliés de toutes richessez que a 
aute yglise  apartient. Et chascunz des barons de Cornoaille se 
comancent a travaillier maintenant endroit soi que li dui cors i furent 
mis, pour amor de Tristan. E<add>n</add>mi celle yglise droitemant estoit la 
sepouture de deuz amanz, si riche que l'en ne trovast pas a celui point 
nulle plus riche au monde. Desuz la tunbe, ensi con je voz ai dit, avoit 
deus ymages droites de cuent entregettés, et estoient ces <num>.II.</num> ymagez ausi 
grant con un homes: l'une ymage estoit faites en senblance de chevalier, 
si belle et si co<del>in</del>temant ovré qui estoit avix a celui que le regardoit qui 
li chevalier estoit en vie.  Et il tenoit sa main senestre devant son pis, 
ausi con c'il tenist les ataches de son mantel, et le bras destre tenoit il 
tendus ver la jent, et tenoit en celle main la spee toute nue. Et ce estoit 
celle espee meïsmes dont li Morolt fu ja ocis. Au plai<del>t</del> de l'espee avoit 
fait faire li roi lettre d'or qui disoient: "Tristan". " L'autre ymage,  
 que fait estoit en senblance de dame, avoit lettres e<add>n</add>mi le pis
que disoient: "Ygelt". "Et sachiez que l'en ne peûst pas treuvera celui tenz 
en tout li monde deus ymages si bien faitez que celle ne fussent mielz. 
Quant Sacremor, que trop fu doulenz de la mort Tristan, ot 
tant demorés en Cornoaille aprés la mort de Tristan con il li ploit, il se 
parti, et vient a la mer, et passe houtre, et arive en la Grant Bretaingne. 
Et il portoit tot adés l'escuz Tristan covert d'un drap de soie batu a or, 
et portoit a son cuel pendue la espee Tristan; nulle autre spee il ne 
portoit. Et quant il fu arivés eu roiames de Logres, il dit que desormais 
se trairoit il ver Kamaaloth au plus bastivemant qu'il poroit. 
Un jor qu'il chevauchoit par une foreste, li avint qu'il encontre un 
chevalier armés de toutes armes, qui s'en aloit droit ver la mer, et venoit 
deverz la maison li roi Artus. Quant Sagremor le voit venir, il s'areste. 
Et li chevalier vient jusque a llui, et le salue, et Sagremor li rent son 
salus, et puis le demande: «Sire chevalier, dont venés voz? Fustes vos 
en la maison li roi Artus? Et savés vos novellez de celui ostel?». 
«Certes», ce dit li chevalier, «encore ne a mie deus jorz que je fui en 
celui ostel. Mes, pour la foy que je doi a Dieu, je ne vi onques celui ostel 
si desconfortés con il estoit a celui point queje m'en parti. Li roi ploroit 
si tendremant con c'il veïstes devant lui mort tuit li monde. Car celui 
 jor meïsmes li estoit venus novellez que Palamidés estoit mors, 
&lt;et li rois Bandemagus mori&gt;, et Erech, le fiz Lac, mort, et tant des 
conpangnons de la Table Reonde que c'estoit mervoille a oïr. Li roi 
Artus, por ces novellez que l'en li avoit contés tot freschemant, estoit si 
duremant desconfortez que je ne quit mie qu'il se confort a piece mais».
«E<add>n</add> non Deu», dit Sagremor, «ces novelle<del>s</del> sunt &lt;trop&gt; 
mauveises pour henor de chevalerie, mes encore le aport je peor a cort, 
por la foy qe je vos doi. Sire chevalier», «e<add>n</add> non Deu», fait li 
chevalier, «donc sunt elle trop mauveise, quant elle sunt peor 
de ceste!». «Certes», fait Sacremor, «voz dites voir, mauveises sunt elle 
trop. Veez ci hore ceste escuz que je port et ceste espee? Or sachiez 
que ce furent l'es armes de si preudomes et de si bien chevalier qe pour 
l'aute chevalerie que je savoie eu chevalier, je ne ai pas tant de 
hardiment que je mette l'espee a mon coustee, ainz le port a mon cuel 
pendue, en tel guise con vos veez». «Diex, aïde!» fet cil, «qui fu celui 
qui tant fu buen chevalier con vos dites?». Et Sagremor comance a 
plorer, et puis respont tot en plorant: «Ce fu Tristan de Leonois, qui morz 
est ore tout novellemant. ce est bien domage a tot li monde!» «Comant»,  
dit li chevalier, «est donc <abbr>m.</abbr> Tristan mort?». «Oïl certes», fait 
<pb n="296"/>
Sagremor, «morz est il veraiemant; veez ci sez armes que je port a la 
Table Reonde en leu de son cors, que desormais ne i puet il venir! ».  
«Hay5, Dieu!» dit li chevalier, «comant il est estranges domajes! Et se 
li roi Artus ne est doulenz de ceste novelez,  il ne sera jamais.  
Or est la Table Reonde apovriés durement de preudoines homes, puis 
que Palamidés est mors, et li buen Tristan autresint». 
Aprés ceste paroule, demande Sagremor au chevalier: «Or me 
dites, biaus sire, vos qui de la cort venés: <abbr>m.</abbr> Lancelot dou Lac est il 
encore retornez de la queste qui onques mal fu comenciez? Et <abbr>m.</abbr> Hestor, 
et <abbr>m.</abbr> Blioberis de Gaunes, sont retornés autresint?». «Oïl», fait cil, 
«mes de celui lingnajez a chevalier assez mort en ceste queste; si i a il 
tant des autres, que li roi Artus se claime sovent fois roi chaitif et 
deshoronez». 
Aprés ceste paroule, se part li un da les autres. Li chevalier 
s'en vait son affer, et Sagremor chevauche tant qu'il vint a colt un lundi 
maitin. Et estoit li roi mout desconfortés des novelles que aloient 
chascun jor enpirant, et le greingnor duel qu'il avoit si estoit dou buen 
Palamidés. Celui ne puet il oblier, celui plaint il main et soir. 
Et &lt;quant&gt; Sagremor entre laienz, por ce qu'il estoit alés en 
Cornoaille avec Tristan, quant il le voient retorner, il quident tot 
voiremant qu'il aport bones novelles. Et quant li roi le voit laienz entrer, 
por ce qu'il ne l'avoit piece veû, se lieve il contre lui, et li dit: « Sacremor, 
 vos soiés bienvenus! Quel novellez aportés vos de Cornoaille?». 
«Certes sire», fait Sacremor, «<del>je n</del>e le aport mie tel con je voussise, 
ne con il fust mestier a la Table Reonde. Mais or faites asenbler, c'il vos 
plaist, li conpangnons de la Table Reonde, si vos dirai les novelez que 
je aport». «Asembler?» fait li roi, «certes je ne le poroie faire, car plus 
en sunt mort de <num>.XL.</num> en ceste queste doloreuse, qui de male hore fu 
enplise!». 
Li roi fait monter sour la tor un vallet,  et fait soner un mainel qe l'en 
pooit tot cleremant dir par toute la cité. Ne celui mannel ne sonoit l'en 
onques forz tant quant l'en voloit asenbler li conpainz de la Table 
Reonde. <abbr>M.</abbr> Lancelot vient courruciés et tant doulens que nul ne 'l puet 
reconforter. Tant a ploré pour amor de Palamidés qe mervoille est qu'il 
ne est mors de duel: il ne plaint nul se lui non, por l'aute chevalerie q'il 
avoit en lui trovee. 
Et quant il sunt asemblé en la maistre sale, cil qe en la cité estoient 
des conpainz de la Table Reonde, Sagremor lour moustre l'espee et 
l'escu Tristan, et lour dit: «Seingnor, je veing de Cornoaille. Novelles 
n'aport assez peor qe je ne voussise: Tristan li buen, li biaus,  
que dou monde avoit tout le priz, est mort; grant doleur et domajez a toz 
li preu<del>dome</del>s dou monde. A celui jor qu'il morut me prié cil mout 
doucemant que je aportasse son escu et son espee. Por ce qu'il ne pooit 
venir ci, si fist il venir sez armes, por ce qu'elles fussent a l'autesse de 
la Table Reonde presentés: veés ci l'espee, veez ci l'escus, et ce est grant 
doleur que si preudomes &lt;est&gt; encore venus a ffin». 
<pb n="297"/>
Et quant il a dites ceste paroules, li duel comence pour 
laienz si grant et si forz et si mervillieus que jamais greingnor ne veroiz: 
il n'i a petit ne grant que duel ne face a son pooir. Et chascuns vait 
plaingnant Tristan, ce est la conplainte, ce est la regratte. Celui 
plaingnent il, desormais il se taisent de toz lez autres dont il fasoient duel 
devant, et plaingnent Tristan tuit. Pour Tristan est ore l'iverz tot 
retornés; Tristan lez a mis en tristor, tuit les a mors la mort Tristan. Li 
roi en est si adolenz que nul ne le puet reconforter; il ne prie for que la 
mort, et dit qu'il n'avra jamais  joie. Monseingneur Lancelot, que tout 
en rage de duel, dit tot apertemant que desormais devroit tot li monde 
finer. Puis que li buen Tristan est morz, toute chevalerie est morte. 
Ceste doleur de la mort Tristan fu mantenus un an en la maison li 
roi Artus, en tel mainiere qu'il ne fasoient  se duel non. Et pour 
Tristan seulemant li roi Artus en fist un lay, qui fu apelez le Lay Real. 
<abbr>M.</abbr> Lancelot en fist un autre, et maint autre chevaliers. La reïne 
Ginevre en fist un autre autresint. Et chascun jor qu'il fasoient le duel 
de Tristan, estoient li lay recordee. Et pour cel dolor portent tuit ceaus 
de la cort roubes noirez, et de la furent treuvé primieremant. 
Assez me sui or travailliés de cestui livre mettre a fin. 
Longemant hi ai entandus, et longemant ovree, et l'ai achevé, la Dieu 
merci, que le senz et le pooir m'en done: biaus dis et plaisans et 
delitablez ai mis par toz a mon pooir. Et por les biaux dis que i sont, et 
li roi Henrinz d'Engleterre a bien veû de chief en chief, e<del>t</del> voit encore 
sovent foiz, con cil qe forment s'en delite, [li] est avix que por ce qu'il 
&lt;a&gt; assez plus trovés au livre de latin que <del>tui</del>t li traslaiteor de cestui 
livre, et <del>n'</del>ont encore tret en lengue franchoise, m'a il requis et prié pour 
soi et pour autre et por sez letres et pour sa bouce, qu'il a trové que mout 
chouses faillent en ces livres que en co<del>n</del>vendront a mettre, ne mettre  
ne se pooient desormais, que je autre fois m'en travailliasse de faire un 
autre livre, ou soit contenue tot ce que en cest faut. Et je, que sa priere 
et son comandemant ne oseroie trepasser, le promet e<del>n</del> la fin de cestui 
livre con a mon seingnor, que maintenant que la froidure de cestui iver  
sera passec, et nos seronz au comencemenz de la  douce saison 
que l'en apelle la saisonz d'avril, et adonc me serai aucuns poi repousés 
aprés le grant travaill de cestui livre, [en] que je ai demorés un an entier, 
si que je ai laissiez toutes chevaleries et tous autres seulas, me ritornerai 
sour le livre de latin, et sour les autres livrez qui sunt trait en franchois. 
Et porverai de chief en chief, et de ce que je verai que faudra et que je 
troverai eu livre de latin, je firai un livre entier, ou je conpilerai, se Diex 
plaist, tot ce que <abbr>m.</abbr><abbr>s.</abbr> Luces dol Gaut, que primieremant comancé a 
treslaitier, et maistre Guautier Map, qui fist le pr<del>opre</del> livre de Lancelot,  
et <abbr>m.</abbr> Roubert de Boron, et je meïsmes que sui apellés Helyes de Boron, 
tot [ce] que nos n'avon menés a ffin, je aconplirai, se Dex mes done tant 
de vie que je peûsse celui livre mener a fin. Et je endroit moi merci mout 
li roi Henrinc mon seingneur de ce que loe le mon livre et de ce que li 
done si grant prix.  
<pb n="297"/>
</p></div1>
</body>
</text>
</TEI.2>
