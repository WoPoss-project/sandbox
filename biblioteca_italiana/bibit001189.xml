<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Lettere</title>
      <author>Girolamo Muzio</author>
    </titleStmt>
    <extent>469 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001189</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Lettere</title>
        <author>Muzio, Girolamo</author>
        <editor id="ed">Negri, Anna Maria</editor>
        <publisher>Edizioni dell'Orso</publisher>
        <pubPlace>Alessandria</pubPlace>
        <date>2000</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>856.4 - LETTERE ITALIANE. 1542-1585</term>
      </keywords>
      <keywords scheme="CGB">
        <term>Lettere ed epistolari</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pavia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pavia</name>
      </respStmt>
      <item>Correzione linguistica</item>
    </change>
    <change>
      <date>2004-08-29T00:00:00.000+02:00</date>
      <respStmt>
        <name>Laura Sarzi Braga</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-09-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 n="Dedica">

<opener>
<salute rend="italic">Al Magnifico messer Vincentio Fedeli Hieronimo Mutio Iustinopolitano</salute>
</opener>
	<p>Certissima cosa è che lo scrivere delle lettere non per altro è stato introdutto se non per mantener viva la humana conversatione la quale, dalla lontananza essendo interrotta, senza quelle se ne verrebbe del tutto a morire.</p>
	<p>Et se le lettere sono esse le mantenitrici della conversatione, ragionevole cosa è che, havendone io da publicare alcune, le mandi a quella persona con la quale ho havuto conversatione più lunga et più amichevole.</p>
	<p>Et tra le molte amicitie che io ho per adietro havute et che io ho tuttavia, niuna ne è che più sia antica et continuata di quella che ho havuta et ho con voi, magnifico m. Vincentio mio caro et honorando.</p>
	<p>Ché noi da giovenile età insieme demmo opera a gli studij delle lettere, insieme fummo uditori del Regio, et appresso dell'Egnatio et del Fausto.</p>
	<p>Et quella amicitia che tra noi fu prima congiunta nelle schuole, fu da poi ricongiunta nelle corti de' Prencipi et tra gli armati eserciti.</p>
	<p>Ché travagliando io nell'une et ne gli altri; et voi nell'une e negli altri sostenendo la persona della eccellentissima Vinitiana Republica,  anchorché diversa fosse la nostra fortuna, pur fu sempre conforme il nostro amore.</p>
	<p>Taccio qui le fatiche da voi durate in mare per servigio de' nostri Signori. A me giova di ricordarmi con quanta humanità et con quanta degnità voi sempre trattaste le cose publiche, et delle private anchora non poche, prima col s. Antonio di Leyva et poi col cardinale Caracciolo et ultimamente col marchese del Vasto, de' quali alcuno non fu che non vi amasse et non vi honorasse assai.</p>
	<p>Et io havendo co' due primi trattato di molte cose, et l'ultimo più anni servito, fui lungamente spettator così delle continue fatiche vostre, come de' molti vostri honori.</p>
	<p>Or tale essendo stata la nostra congiuntione, et dapoi anchora col mezo delle lettere essendosi di tempo in tempo continuata, in segno et in memoria di quella vi mando un volume di lettere mie le quali io sono sicuro che voi come di antico et caro amico le abbraccerete col cuore.</p>
</div1>
</front>
<body>
<div1>

<head>I</head>

<div2>
<head>I Alle tre Madonne Beltrame.</head>

<opener>
<salute rend="italic">Alle tre Madonne Beltrame</salute>
</opener>
<epigraph>
<lg><l>Chiusa fiamma è più ardente et,</l>
<l>se pur cresce, in alcun modo più non può celarsi.</l></lg></epigraph>

	<p>Nuovo principio peravventura vi parrà questo, valorose donne, ma nuova è anchora la cagione che mi induce a scrivere: non posso più lungamente tenere occulto il fuoco nell'animo conceputo; il fuoco, dico, conceputo da' gratiosissimi vostri aspetti, dalle accortissime vostre parole et da' leggiadrissimi vostri costumi i quali, et presenti presente mi accesero et, di qui partendosi, hanno nella mente mia lasciate scolpite le imagini delle dilettevolissime vostre presenze, de' dolcissimi vostri ragionamenti, et delle vostre rare virtù.</p>
	<p>Hora avviso io che se nuovo vi parve il principio, vie più nuova vi debbia parere questa continuatione di scrivere, sentendomi come innamorato parlare. Ma né ciò molto strano vi dee parere, ché et voi sete tali, che degne sete (se alcune degne ne sono) di essere amate, et io ho un così fatto cuore, che amore non isdegna talhora di scaldarlo con le sue santissime fiamme.</p>
	<p>Ma quale è quella di noi, direte voi, che tu ami? Quella a cui scrivo. A voi tre scrivo: voi tre amo: di voi tre sono innamorato, ché questa è cosa che si usa per li più.</p>
	<p>Anzi io mi credo di poter dire che da tutti gli huomini si usa ella, né ce ne ha veruno che di amare una sola si contenti. Et che dico io de gli huomini? Non fanno il medesimo le donne? Et quale è quella che altramente governar si vegga intorno alle cose di amore? Et che non habbia una lunga schiera di gioveni da' quali le sia caro di esser vagheggiata et seguitata?</p>
	<p>Delle belle parlo, ché le altre, per quella gratia che elle hanno havuta dalla natura, più saviamente si governano.</p>
	<p>Io mi accorgo che ciò che dell'amor de gli huomini ho pur dianzi detto, vi doverà essere stato a grado. Et che, leggendo appresso quello che medesimamente si dice delle donne, haverete scossa la testa. Ma portatelovi in pace, et non vi dolga che io di voi dica quello che dico di me anchora, dicendone massimamente il vero.</p>
	<p>Egli si usa adunque i molti et le molte amare. Vero è che non così si usa di dirlo. Anzi suole ogni huomo ad ogni donna dire separatamente che egli ama lei sola, et le donne cercano di dare a vedere a ciascuno de' loro amanti che egli è quel desso che da principio,  ogniuna di loro è sommamente et veramente amato.</p>
	<p>Ma a me, sì come in altre cose, così anchora in questa mi pare di dover tenere maniera dal vulgo separata, liberamente scoprendo quello che ho nel cuore.</p>
	<p>Et nel vero, se mala cosa è amare più di una persona, dee l'huomo guardarsi non solamente da dirlo, ma da farlo anchora. Et se bene è innamorarsi di molti et di molte, non dee alcuno vergognarsi di doverlo dire.</p>
	<p>Et per dire intorno a ciò il parer mio, la mia openione è che, quale è di più eccellente spirito, meno di un solo amore si dee contentare; et se altra volta ho altramente detto, io sentiva così allhora, et forse bene sentiva. Et hora sento il contrario, e forse non sento male.</p>
	<p>Debbono, per mio avviso, gli huomini più rari di molte donne, et debbono le più rare donne di molti huomini innamorarsi.</p>
	<p>Ma peravventura mi dirà alcuno che è molto più convenevole alle donne l'essere a molti del loro amore cortesi, che a gli huomini non è il voler molte donne amare, conciosiacosa che elle sono a punto tali, quale è il sole che, per ispargere egli i raggi suoi sopra molti, et sopra uno, non perciò, né più né meno, né i molti, né l'uno della sua luce si illuminano, né più né meno partecipano del suo calore.</p>
	<p>Tali, dirà alcuno, sono le donne; il che de gli huomini dir non si può; anzi è egli da dire che, come ad infiniti huomini è bastante un solo sole, così a molti amanti una donna possa essere assai. Et sì come ad un huomo molti soli haver non si richiede, così ad uno amante non sia convenevole più che una donna amare.</p>
	<p>Vi piace? Vi piace, belle donne, questa sentenza? Io sono sicuro di sì.</p>
	<p>Ma ce ne sono delle ragioni per noi anchora che debbiamo poter molte donne amare. Et notate: amore, come ogniuno sa, è disiderio di bellezza et chi perfettamente vuole amare ha da disiderare una perfetta bellezza.</p>
	<p>Chi vi ama voi, vi ama per vedervi belle. Et se io voglio dire il vero, et se voi volete comportar patientemente che io lo dica, fra tutte le donne alcuna non è che sia perfettamente bella, ché quale ha una et quale altra parte di beltà et qual ne ha di molte anchora, ma che una le habbia tutte, et di compiuta bellezza, questo non si dee potere in alcun modo ritrovare.</p>
	<p>L'una ha be' capelli, l'altra bella fronte, la terza begli occhi; di questa è bello il viso, di quella il petto; bella è la mano di costei, et bella è la persona di colei. Qui si ode un bel parlare; quivi si scorgono belle maniere et di mano in mano, quale è bella per una cosa et quale per altra, et qual ne ha più et qual ne ha  meno delle bellezze. Ma niuna (si come di sopra detto ho) se ne truova compiutamente bella.</p>
	<p>L'huomo adunque amando et dovendo la perfetta bellezza amare, né in una ritrovandola, la doverà fra molte andar ricercando, in quella guisa che già fece Zeusi, dipintor della sua età famosissimo, di cui si legge che, essendo egli a Crotone et dovendo dipingere la figura di Helena, domandò a que' cittadini che dovessero lasciargli vedere quali fossero fra loro le più belle fanciulle onde egli ne potesse trar la forma di una eccellentissima bellezza.</p>
	<p>Di che, per publico consentimento, furono in un luogo ragunate tutte le loro più belle vergini, acciò che egli di quelle si scegliesse quali più gli erano all'animo; et colui, havendole viste tutte ignude, ne trasse fuori cinque bellissime, dalle quali appresso, delle più eccellenti bellezze di ciascuna facendo ritratto, se ne fece quella nobilissima tavola della imagine di Helena, non men famosa et peravventura non men bella della vera Helena.</p>
	<p>Così, dico, doverà fare ogni gentile spirito, ché egli raffigurerà in una gli occhi, in altra la bocca et in altre altre belle parti, di maniera che, nella mente sua quasi di una nuova et più bella Helena la effigie disegnando et colorendo, egli si troverà una compiutamente bella donna amare.</p>
	<p>Che vi pare hora? Che vi pare care donne? Non è questa anchor buona ragione? Et può ella così far per le donne, come per gli huomini?</p>
	<p>La natura, madre et producitrice di tutte le cose create, volendoci far conoscere che il nostro fine et il nostro sommo bene non si truova in terra, non ha voluto far tra noi cosa con la perfettione della sua specie, là onde, non essendo qua giù cosa alcuna perfetta, in niuna sola non si debbono i pensieri nostri, i nostri desiderij, et gli animi nostri poter fermare.</p>
	<p>Et questo chiarissimo potrà apparire a chi per li sentimenti nostri di uno in uno vorrà discorrere, ché alcuno non è che lungamente possa usare un cibo solo, per dilicato che egli si sia, senza che gli venga in fastidio; se lungamente porteremo addosso alcuno odore, non solamente non ne goderemo, ma né pure il sentiremo; nel toccar di alcuna cosa nuova et dilettevole tutti gli spiriti in noi si risentono et, nella continuation del tempo, tutta quella alteratione ne viene a meno.</p>
	<p>Gli occhi nostri, nel mirare un solo colore, tosto si satiano et si stancano; nella diversità si rinfrancano et sentono dilettatione; et alle orecchie è molto più a grado udir la varietà de' canti et de' suoni, che una sola voce; et gli animi nostri anchora di vedere, di udire et di intendere, di hora in hora, varie et diverse cose, prendono consolatione.</p>
	<p>Questo perché? Non per altro se non perciò che in niuna cosa separata si può trovare quella perfettione che nelle molte insieme si ritrova.</p>
	<p>Et noi, la perfettion della bellezza seguitando, è necessario che a molti oggetti habbiamo a dirizzare i nostri amori; et per seguitare il ragionar con esso voi in questa materia, dubbio non è che tutte queste nostre bellezze (quali che elle si siano, o che con gli occhi o con le orecchie o con gli intelletti ce ne godiamo) sono belle per quella gratia che la bontà divina di grado in grado comparte all'universo della sua somma et perfetta bellezza;</p>
	<p>ché, sì come il sole con la sua luce illumina le cose visibili, così Dio con lo splendore suo fa belli tutti que' suggetti in cui bellezza alcuna possa capere.</p>
	<p>La luce del sole per tutte le parti ci si fa vedere et noi della vista di lui godiamo non in una sola cosa particolare, ma in tutte quelle che a gli occhi ci si rappresentano.</p>
	<p>Non altramente ne dee esser cara la luce del superno sole, ovunque ella con alcun lume suo ci si viene a dimostrare.</p>
	<p>Né habbiamo noi a star contenti di contemplare unaparticella di una cosa infinita, anzi debbiamo fare, nella affetione delle altre cose belle, quello che per disiderio della luce del sole siamo usati di fare, ché, come egli volge</p>
<quote rend="block">
<lg><l>le infiammate rote</l>
<l>Per dar luogo a la notte, onde discende</l>
<l>Da gli altissimi monti maggior l'ombra,</l></lg></quote>

<p>privati dello aspetto di lui, sentiamo diletto di contemplare le notturne stelle come imagini del sole, et di vederne ben molte prendiamo conforto; et per le case nostre qua e là accendiamo di molti lumi et, quanto di quelli il numero è maggiore et maggior si vede la simiglianza della luce del sole, tanto più di contentezza se ne viene a sentire;</p>
	<p>così, non potendo noi scorgere il sole della divina incomprensibile bellezza, debbiamo le molte stelle et i molti lumi di lui (il che non è altro che le sue creature) contemplare; et nello aspetto di quelle et co' sentimenti et con lo intelletto dilettarci, et con multiplicati oggetti multiplicare il godimento di quella et la nostra dilettatione.</p>
	<p>Et perciò che, a voler ragionar delle cose superne, è di mestieri, per far più agevoli le materie, parlarne con de gli esempij et discendere alle cose terrene, imaginate, ciascuna di voi, che una persona, da voi sopra ogni cosa amata, vi sia lontana et che da dotta mano di dipintore ne siano stati fatti diversi ritratti et che voi tutti quegli habbiate datorno: or non vi sarà egli caro di veder per tutte quelle tavole la simiglianza dell'amato volto? Non vi saranno care tutte quelle imagini? Non vi saranno care le tavole nelle quali elle saranno contenute? Fermamente sì.</p>
	<p>I muti simulachri amiamo noi; amiamo quelle persone che in alcuna cosa sono alle amate donne nostre simiglianti.</p>
	<p>Il che se non fosse, vana sarebbe stata la fatica dell'amador di Laura in andar cercando in altrui la disiata forma di lei;</p>
	<p>et poco accortamente haverebbe il Boccaccio detto, del re Carlo vecchio e delle figliuole di messer Neri parlando, che egli non sapeva qual di lor due si fosse quella che più gli piacesse, sì era di tutte cose l'una simiglievole all'altra; et havendo egli i suoi pensieri più ad una che ad altra pure inchinati, che, per amor di Ginevra, la sorella anchora a lei simigliante amava.</p>
	<p>Or, se le forme in altrui, se i disegni nelle tavole, se la molta simiglianza di una cosa terrena tanto ci aggradano, che l'una per amor dell'altra volentieri riguardiamo et amiamo, quanto con più affettione doveremmo noi rivolgerci alle molte imagini di quella bellezza alla quale niuna forma mortale si può di gran lunga tanto avvicinare, quanto fa l'arte del pennello a qualunque s'è fra noi più rara bellezza?</p>
	<p>Questa fermamente, amorose donne, questa è la vera via di amare, ché dovete esser sicure che la divina beltà, ne' corpi discendendo, come in ispecchi in quelli si riflette et in su ritornando, ne mostra il camino da dovere alla vera contemplatione pervenire.</p>
	<p>Molto maggiore è quella luce che da molti specchi, che quella che da un solo, nella ripercussion de' raggi si vede risalire; né noi la maggiore per la minore debbiamo abbandonare.</p>
	<p>Gli specchi siamo noi alla superna beltà: voi, donne, i nostri, et noi i vostri.</p>
	<p>Vero è che, sì come diverse sono le maniere de gli specchi, ché alcuni ce ne ha di christallo, alcuni di acciaio et alcuni di vetro et altri sono piani, altri rilevati et altri cavati (là onde et più et men chiare et in diverse guise a noi sono le nostre figure rappresentate; ché qui ci veggiamo naturali, quivi con  diverso aspetto, in uno specchio la forma nostra è maggiore, nell'altro è minore, questo ci fa col viso lungo, quello il ci fa largo et quell'altro torto, et qual con men formose, o con più deformi fattezze ci si fa vedere) non di altra maniera in noi, secondo che ciascuno è atto a riceverla, la simiglianza della perfetta beltà si dimostra;</p>
	<p>et pertanto non debbiamo contentarci di un solo specchio, ché potremmo credere di haverne un ben naturale ritrovato, et ci saremmo abbattuti ad uno di quegli che la imagine torta ci rendono; oltra che, sì come ne' più de' nostri specchi una sola parte di noi da noi si raffigura, così alcuno fra noi non è che tutta intera rappresentar possa la divina sembianza.</p>
	<p>Anzi, essendo ella incomprensibile, una particella in uno specchio se ne dee potere scorgere, et una altra in uno altro, et così procedendo in infinito.</p>
	<p>Voi adunque, belle donne, essendo quegli specchi ne' quali noi huomini habbiamo a mirare, et essendo ciascuna di voi rappresentatrice di parte di quella bellezza che gli animi nostri di vedere tutta intera disiderano, perché non doveremo noi a tante haver gli occhi rivolti, quante di tutto quel sopraceleste splendore (quanto qua giù si può) ne facciano il godimento sentire?</p>
	<p>Et essendo noi medesimamente gli specchi vostri (non vi sdegnate, donne, di dire che gli huomini siano i vostri specchi, ché non men begli specchi si trovano fra noi, che si facciano tra voi, perciò che ne gli huomini la bellezza de gli animi tanto più risplende, quanto gli aspetti de' visi delle donne con più vaghezza sogliono apparire), essendo noi — dico — medesimamente i vostri specchi, voi perché a tanti non dovrete rivolgere i vostri affetti, quanti vi possano ben bene della contemplation della celeste bellezza sodisfare?</p>
	<p>Ma io presi in mano la penna per iscrivervi dell'amor mio, et sono (non so come) entrato a trattar di amore in generale; et tanto sono passato avanti, che ho presso che passati i termini di una lettera.</p>
	<p>Di che, dovendo più di risguardo haver di non annoiar voi, che di sodisfare a me, mi rimarrò di ragionar più oltre di quello che mia prima intentione fu di voler dire.</p>
	<p>Et questo solo vi aggiungerò, che, per quello che di sopra detto vi ho, non tanto maravigliar vi dovete che io di voi tre dica di essere innamorato, quanto da maravigliarvi havreste quando io vi dicessi che di amar voi tre sole mi contentassi, né volessi anchora per più altri specchi andare il ritratto della divina imagine ricercando.</p>
	<p>Hora per far fine vi priego io, che dell'amor vostro avare esser non mi vogliate; né perciò domando io che me solo debbiate amare, anzi che (se voi gli animi a ciò havete disposti) di molti amando, siate contente fra que' molti di dare anche a me albergo ne' vostri cuori, salvo se io non vi paio uno di quegli specchi, ne' quali di veruna bellezza discernere non si può alcuna somiglianza.</p>
	<p>A ciascuna di voi tre, da me molto amate donne, et a tutte insieme bacio col cuore le mani, et di fuori et di dentro, pregando Madonna Livia che degni raccomandarmi al suo consorte, Madonna Gianna a messer Gio. Francesco della Stufa, et Madonna Hieronima, per non istare scioperata, mentre che le altre in queste mie raccomandationi saranno occupate, sarà contenta di raddoppiare le mie raccomandationi a se medesima.</p>
	<closer><dateline>Di Ferrara a' IX di settembre del XXXVIII.</dateline></closer>
</div2>
<div2>

<head>II Alle medesime.</head>

<opener>
<salute rend="italic">Alle medesime</salute>
</opener>
	<p>Grande è veramente la crudeltà delle donne, et tanto è ella grande che, per le molte pruove che io ne ho già molte volte fatte, vedute et lette, nell'udir solamente dir ‘donna’, un nome di crudeltà mi par di sentire e, sempre che io ad alcuna gli occhi rivolgo, il vivo et naturale ritratto di crudeltà mi sembra di vedere. Et per lasciar dall'uno de' lati le più di quelle cose che in questa materia mi darebbe l'animo di dover potere scrivere, qual può essere crudeltà maggiore di quella la quale universalmente in tutte le donne si ritrova?</p>
	<p>Ché, in sembianti tutte benigne et gratiose dimostrandosi, come elle si accorgono di essere da alcuno amate, così incontanente ad ogni atto et ad ogni parola di lui di dar sinistra et perversa interpretatione ingegnandosi, di tormentarlo et di lacerarlo si affaticano.</p>
	<p>Il che, con quanta industria habbiate voi contra di me cercato di fare, a chi la mia lettera et la vostra risposta haverà udite o lette, assai agevolmente potrà apparire.</p>
	<p>Ma, con tutto che voi a gran torto di me facciate cotale stratio, io non intendo perciò ad altrui che a voi medesime di cotale ingiuria richiamarmi. Là onde vi priego che non vi sia grave di tanto prestarmi le vostre orecchie benivole quanto io penerò a dover dire la mia ragione.</p>
	<p>Voi mi riprendete adunque ché, havendo io proposto di dover una compiuta bellezza amare, di voi tre sole habbia fatto pensiero di formare una imagine di tanta perfettione.</p>
	<p>La qual cosa, quando anchor fosse di mia intentione, non perciò così acerbamente me ne dovereste ripigliare, ché se (non ha gran tempo) in alcune mie rime delle bellezze di alcuna di voi parlando, io dissi che ella era lo istesso amore — né fu persona che non vi acconsentisse — perché non doverei io potere sperare di quella et di due altre delle quali ella non presumerà di dir di esser più bella, perché, dico, di voi tre così fatte non dovere' io potere sperare di trarne una da tutte le parti bellissima figura?</p>
	<p>Ma né io ho mai detto di voler voi tre sole  amare, anzi, nel fine della mia lettera vi diceva io che non tanto vi dovevate maravigliare che io dicessi essere di voi tre innamorato, ché più da maravigliarvi non havreste havuto quando io detto vi havessi, che di voi tre sole amar mi contentassi, et non volessi per più altri specchi la simiglianza della divina imagine andar ricercando.</p>
	<p>Ma voi peravventura così scritto mi havete non tanto in istratio di me, quanto per una altra cagione; ché con questo mezo imaginate vi sete di potere operare che, vergognandomi io di tornare a dire che io voglia altre donne che voi amare, tutto di voi tre sole mi habbia a rimanere.</p>
	<p>Ma perdonatemi pur voi, donne mie belle, a me non basta, non basta all'animo mio l'oggetto delle (quantunque rare et eccellenti) bellezze vostre a formar quella Helena che il pennello dello intelletto mio va a tutte le hore disegnando et colorendo: ché cosa maggiore che si possa da alcuna arte di dipintore comprendere tra lineamenti, lumi, ombre et colori è quella dalla quale mi promette amore di dovermi la perfetta bellezza dimostrare.</p>
	<p>Perché non dovete né anchor dire che, amore cieco dipingendosi, si possa de' seguaci di lui fare argomento che essi habbiano il conoscimento perduto, conciosiacosa che ciechi sono pur coloro che amore cieco dipingono; né appresso alcun buono scrittore mi sovviene di haver letto che egli né cieco, né con le bende dalla buona antichità fosse figurato, anzi con gli occhi ardenti et sfavillanti descritto si ritruova nelle più antiche scritture.</p>
	<p>Hor che dirò di quello che voi dite, le nostre ragioni del dovere i molti et le molte amare esser più apparenti che vere? Et che, da che io pur così voglio, voi a me quelle cose crederete non altramente che si faccia di quelle che sono sopra natura?</p>
	<p>Io vi potrei rispondere che propriamente in quella guisa dovete acquetare gli animi vostri, nell'udir ragionare gli effetti di amore, che nelle cose sopracelesti sete usate di fare, ché la virtù di lui avanza ogni natura, i cieli trapassa et nel cospetto della divinità ci conduce.</p>
	<p>Potrei, dico, in cotal modo con poche parole spacciandomi, dirvi che</p>
<quote rend="block">
<lg><l>questo è privilegio de gli amanti</l>
<l>Sciolti da tutte qualitati humane.</l></lg></quote>

	<p>Ma perciò che voi allo scriver mio date nome di poesia, i poeti lasciando stare et più alquanto nel dire stendendomi, più pienamente con voi mi piace di ragionare; et, ciò facendo, trarrò la maschera a quella lettera mia dalla quale, per essere ella stata coperta, mostra che ella non sia stata riconosciuta.</p>
	<p>Ciascuna di voi ha, non pure una volta, letto et sentito favellare di quella famosa scala di amore, per la quale dalla suprema altezza a queste basse parti la bellezza di grado in grado discendendo, col disiderio di sé rapisce gli animi nostri e, in su ritornando, al loro proprio et superno oggetto gli riconduce. Or, sì come la bellezza per certi gradi fra noi discende, così anchora per gradi si conviene risalire chi cerca di pervenire al fonte onde ella fra noi si deriva, ché dovete sapere le bellezze più basse essere ombre di quelle che a loro stanno di sopra; et sì come ciascun corpo è più bello che la ombra di lui, così sono più belle le più alte bellezze. Et noi, vedendo la ombra, entriamo in consideratione di quella cosa della quale quella è ombra et iscorgendo la ombra bella, intendiamo la cosa donde la ombra ne viene dovere essere assai più bella; et ciò intendendo, dal disiderio di quella in su siamo tirati et successivamente, dalle ombre alle bellezze salendo, andiamo tanto in suso, che ci ritroviamo a quella somma et perfetta bellezza pervenuti, della quale tutte le altre bellezze sono ombre, et essa non è ombra di alcuna.</p>
	<p>Io avviso che voi hora vorreste che io vi mostrassi i gradi da dovere su per questa gloriosa scala montare. Et io il farò quanto a questo luogo mi par che si richiegga.</p>
	<p>Nel primo grado di quella adunque ci ritroviamo qual'hora, della bellezza di alcuno particolar corporale oggetto invaghiti, in quella ci specchiamo, et a quella co' pensieri et con l'animo tutti rivolti, nella cosa amata ci trasformiamo et, dalle nostre anime abbandonati, in noi medesimi morti, in altrui una nuova vita ci sentiamo havere acquistata et appresso in noi per altrui intendiamo di essere risuscitati.</p>
	<p>Et questi sono quelli et quelle che, di amare una sola et un solo contentandosi, in fermezza et in virtù nutricano i loro amori, et in questa affettione tanto si mantengono, quanto più, avanti non iscorgendo, sé amare una vera bellezza istimano.</p>
	<p>Ma, come si cominciano avvedere che quella è una ombra di una altra vie più bella cosa, così a gli animi loro cominciano nascer le penne di un nuovo disiderio di inalzarsi al secondo grado della scala, là dove intendono essere quella bellezza, di cui è ombra la bellezza del primo grado. Quivi veramente (nel secondo grado dico) è la forma della humana bellezza corporale.</p>
	<p>Et (per conducervi con più chiara notitia a quello che di dirvi mi è venuto nell'animo) mentre che voi eravate qui in Ferrara, io vedendovi et udendovi, vi scorgeva vive et vere quali voi siete di corporal materia fabricate.</p>
	<p>Hora che voi, partendovi, dalla presenza de gli occhi et delle orecchie mie mortali vi sete dileguate, a me nella mente sono rimase impresse le imagini di ciascuna di voi; et con gli occhi et con le orecchie della immortal parte mia vi veggo, vi odo, vi miro et vi ascolto.</p>
	<p>Questa adunque che io ho nell'animo diremo che sia la simiglianza di voi la quale, per la partita vostra, da me non s'è dipartita: per non esserci voi, a me non è tolto il vedervi in quella et per non sonar quinci intorno le voci vostre, a me non è vietato l'udirvi favellare, et sì come questa che ho detta ‘simiglianza’ mi rappresenta voi, così in voi si rappresenta la forma nella mente di Dio conceputa per la generatione delle donne.</p>
	<p>La forma adunque (o vogliamo dir il modello) di voi, donne, è nel secondo grado, ma, perciò che in niuna persona la bellezza di quella, o di quello, non si trova perfetta, et l'animo s'accorge bellissima dovere essere quella forma alla sembianza della quale è formata quella terrestre imagine, pertanto egli si accende di disio di quella forma perfetta, et a voler di quella venire in cognitione, gli convien far quello che nell'altra lettera mia vi diceva haver fatto Zeusi in dipinger la sua Helena a Crotone; et non di cinque sole, come fece colui, ma di più molte le più belle parti scegliendo et insieme componendole, viene per mezo di quelle a raffigurar quella forma da cui, prendendo forma, questi corpi terreni sono tanto più belli quanto alla perfettion di quella più si avvicinano.</p>
	<p>Et coloro che ad effigiare questa simiglianza della perfetta bellezza sono intenti, sono quelli che al secondo grado della scala di Amore tentano di inalzarsi.</p>
	<p>Io adunque nella canzon mia di dovere una sola persona amare, era intorno al primo grado; nella lettera, scrivendo dell'amare i molti et le molte, da quelli una perfetta bellezza formandone, intendeva parlare del secondo.</p>
	<p>Et di quinci è che questa mia seconda openione lodando, non biasimava la prima, per essere et quella et questa vere et lodevoli, ma in diversi gradi (come s'è detto).</p>
	<p>Et se i volgari amadori, che a costei et a colei dicono che essi le amano, si avvisassero che quella lettera mia facesse in lor favore, essi di gran lunga si ingannano: ché le anime nostre a più che ad un solo oggetto non possono essere veramente intente: et, amando essi molti corpi, a tutti in un tempo medesimo non possono esser rivolti. Di che sarebbe necessario di dire che non tutte insieme, ma hora una, hora altra ne amassero. Il che quanto male si convenga ad amore è vie più chiaro che sia di mestiere che lungamente se ne favelli.</p>
	<p>Et pur non voglio rimanermi di dire che, se vero è (sì come è veramente vero) che di coloro che veramente amano, le loro anime vivano nelle persone amate, come potrà l'anima di alcuno vivere in più che in un solo corpo?</p>
	<p>Poi se, amando, l'anima, per trasmutarsi alla persona amata, da noi si parte, et se non si può sì fattamente dividere che ella in noi et in una altra persona si viva, ma conviene che del tutto ci abbandoni, come, come potrà ella fuori di noi compartirsi in modo che ella in molte faccia dimora?</p>
	<p>Cosa fuor di ogni ragione, fuor di ogni legge, fuor di ogni natura, et fuor di ogni ordine di amore è, amorose donne, che, mentre gli animi nostri intorno alle cose corporali sono occupati, et ne' mortali disiderij sono avviluppati, possano, amando, a più che ad una donna sola haver rivolti i loro pensieri.</p>
	<p>Coloro veramente che da' corpi alla loro forma si levano, di quella fanno quello che de' corpi far non si può: ché di molte una formandone, molte in un solo oggetto vengono a raffigurare et, per conseguente, in quello a poterle amare;</p>
	<p>là onde mi par di poter homai concludere non men vere che apparenti essere state le mie ragioni; di che non dovete dire che elle siano poesie, anzi le havete da riconoscere per vere dottrine della vera schuola di amore con le quali mi basti, al presente, di havere di questi due gradi ragionato, de gli altri lasciando il favellare a coloro che, meno della terrena gravezza oppressi, et con più leggiere ali l'aere solcando, tengono più alto et più spedito volo.</p>
	<p>Et, per venire ad un capo, al secondo grado si affanna hora per salire l'anima mia, per che non vi doverà, gratiosissime donne, essere a noia che, quasi giudicioso dipintore, et di voi et di altre insieme io cerchi di far ritratto di quella mia bellissima donna nella quale tutte insieme amarvi mi sia conceduto.</p>
	<p>Hora, non volendo lasciare le altre amorevolissime parti della lettera vostra senza alcuna risposta, per essere hoggimai forse troppo cresciuta anche questa altra lettera, riducendo le molte parole in una, vi dico che l'esser da voi lodato et amato a me è sommamente caro; et qual cosa mi potrebbe esser più che l'udirmi da persone così degne di lode lodare et da così amorosa brigata sentirmi amare?</p>
	<p>Et, quantunque io nel giudicio di me stesso non mi inganni sì che io non conosca quanto io il vaglia, pur nondimeno voglio io godermi di questa openione: che honorevole sia di me la vostra openione et che io vi sia caro, per farvi fede, per tutte le vie, che io grandemente vi amo, da che, non solamente per mia inclinatione, ma anchor per doppia obligatione, è cagionato et raddoppiato l'amor mio.</p>
	<closer>
<salute>Né altro havendo che dirvi, vi bacio et ribacio le mani con la giunta delle debite multiplicate raccomandationi.</salute>
	<dateline>Di Ferrara a' IX di ottobre del XXXVIII.</dateline>
</closer>
</div2>
<div2>
<head>III Alla signora donna Isabella Gonzaga.</head>

<opener>
<salute rend="italic">Alla signora donna Isabella Gonzaga</salute>
</opener>
	<p>Se a donna non iscrivessi, io direi che, in visitando voi, generosa Donna, ho pure una volta trovata donna di alto cuore.</p>
	<p>Ma perciò che a voi scrivo, che sete donna, non vorrei che intendeste le parole mie esser dette in biasimo delle altre donne, et che voleste anzi contra di me prendere la querela universale, che del particolar mio giudicio di voi rimaner sodisfatta; anchorché, per questo rispetto, mi potrei io forse assicurar di dire il tutto liberamente con voi, ché tale è la natura dello humano ingegno, che suole quasi ogniuno essere tanto amante di se medesimo, che prepone le sue commodità, i suoi piaceri, i suoi honori et ogni suo bene alle commodità, a' piaceri, a gli honori et a' beni universali:</p>
	<p>potrei io così dunque assicurarmi che a voi sarebbe più caro il sentirvi lodar voi, che non vi sarebbe discaro l'udir motteggiare la generalità delle donne.</p>
	<p>Ma non pertanto, non voglio mettermi in questo pelago, perciò che, oltra che grande è la impresa, io ho sempre havuto per costume di fuggire il parlare et lo scrivere altrui delle sue lode.</p>
	<p>Poi di dir cosa che in pregiudicio delle donne habbia da ritornare mi sono io sempre guardato et guàrdomene et guarderommene infin che io viva: non già perché la cortesia di alcuna mi habbia a così dover fare obligato, ma perciò che, havendo io il corpo, lo spirito et l'anima a perpetuo servigio di alcuna donna consacrato, non vorrei dannar me stesso dannando quel sesso al quale sono sempre stato fedelmente, sono costantemente, et sarò perpetuamente soggetto.</p>
	<p>Ma bella cosa è da notare da qual cominciamento a qual ragionamento io sono venuto, ché, dal voler fare menzione del vostro valore, mi sono condutto a dir del mio amore.</p>
	<p>Et nel vero non è perciò che alcuno se ne debba punto maravigliare, ché portando altri, ovunque egli si vada, scolpita nel cuore la imagine della cosa amata: et havendola di continuo ne' pensieri, et con gli occhi, ad hora ad hora (dove che egli gli volga), viva viva raffigurandola, et rappresentandolisi alle orecchie (che che egli si oda) la vera voce di lei, ragionevole cosa è che la lingua, la mano, et la penna corrano, quella a  parlare et queste a scrivere di quello che i pensieri, gli occhi et le orecchie imaginano, veggono, et odono a tutte le hore.</p>
	<p>Et per tornare colà donde si è partito il mio parlare, della grandezza dell'animo vostro assai agevolmente potei io fare argomento da' vostri ragionamenti, ché, parlandosi di due che pur dianzi haveano combattuto, et di quella inclinatione de gli animi che si suole havere ne gli abbattimenti dove, delle persone non mai per adietro viste, né pur per nome conosciute da noi, dell'una ci sentiamo divenir partiali, Voi diceste che, senza havergli veduti, havevate all'uno di que' cavalieri rivolta la vostra affettione, havendolo di liberalità sentito commendare;</p>
	<p>il quale parlar vostro assai può dimostrare quale sia il vostro animo, ché, nascendo amore da conformità di natura et di costumi, et amando voi i liberali, assai leggiermente si intende quello che se ne venga a concludere; et essendo la liberalità virtù propria di grandi animi, non si può dire se non grande et eccelso essere il vostro animo.</p>
	<p>Di queste cose direi io, quando ad altrui scrivessi che a voi, et più copiosamente le direi. Or alcuno peravventura queste cose leggendo o udendo potrebbe dire che io in una donna lodo per cosa rara quello che universalmente in tutte le donne esser si vede, ché alcuna non ce ne ha che i liberali non ami; anzi sono elle in tanto della liberalità amiche, che, conoscendo che i poveri usar liberalità non possono, ad amare i ricchi tutte si rivolgono, come quelli che del potere esser liberali si veggono havere il fondamento.</p>
	<p>A questo non mi saperei io che rispondere se io non dicessi che la liberalità nell'animo consiste, et non nella fortuna, ché se dalle ricchezze della liberalità far volessimo argomento, sarebbe conseguente che, dando la fortuna et togliendo altrui ricchezza, gli desse medesimamente et togliesse liberalità, et che, quanto alcuno fosse più ricco, fosse anche tanto più liberale, il che tutto si vede essere allo opposito.</p>
	<p>Et parlando io di voi, dico di haver la grandezza dell'animo vostro conosciuta dalla liberalità, la quale amando voi, istimo che sia propria vostra virtù, amando, dico, la virtù per sé et non per utilità che ve ne habbia a venire, come si vede che fate, havendo volta la affettione a colui di cui non dovete sperare non che altro, ma forse di mai più doverlo vedere.</p>
	<p>Et chi non sa che la liberalità non ha risguardo all'utile suo particolare, ma a gli altrui meriti et al fare giovamento altrui? Là dove il fare elettione di amare i ricchi è per l'utile che ne ha a seguire a chi fa tale elettione et non per amore che alla liberalità si porti.</p>
	<p>Et per tanto, se alcuna ce ne è che a cotali amori vada appresso (ché io non so che alcuna ce ne sia) di quella è da dire che ella è alla virtù nimica, ché, sì come il donare et l'usar cortesia è cosa honorevole, così il farsi di altrui per doni è atto biasimevole et vergognoso; et sì come l'usar liberalità da magnanimità procede, così il cercare che altri ci doni è di viltà di cuore manifestissimo segno.</p>
	<p>Et nel vero, qual cosa può far donna che più sia vituperosa che vender se medesima per prezzo?</p>
	<p>Ché, quale per prezzo si conduce ad amare altrui, che si può di lei dire se non che ella di sé tenga mercato?</p>
	<p>Ma tolga Dio dalle menti delle donne così sporco pensiero. Et sappiano le donne che di nome di donna non è degna colei, nella cui mente cape un così biasimevole pensamento, ché, essendo il nome di donna nome di signoria, non dee alcuna donna lasciarsi tirare ad alcuna servile operatione:</p>
	<p>et qual può essere operatione più servile che vendere il suo amore per danari?</p>
	<p>Quale di nome di donna vuol veramente esser degna, a lei s'appartiene l'honorevolissimo suo nome con altezza di cuore, et con opere signorili accompagnare. Et essendo cosa propria di eccelsi animi et di naturali signori l'esaltare i virtuosi et verso quelli usar della loro magnificenza et della loro liberalità, alle donne similmente si richiede lasciarsi da quegli spiriti amare ne' quali il fuoco di amore, in virtù ferventemente acceso, con più chiarezza et con più vivace fiamma risplende.</p>
	<p>Da que' così fatti si richiede alle donne, che veramente sono donne, lasciarsi amare; et a quelli debbono rivolgere i loro pensieri et i loro animi le valorose donne; et a quelli hanno elle ad esser cortesi de' loro amori, et di sé medesime farne a coloro liberamente dono, se vogliono di vera grandezza di animo far vera dimostratione.</p>
	<p>Ché se il donare è segno di grandezza di animo, conseguentemente, quanto maggiore è il dono, é segno di maggior grandezza.</p>
	<p>Né potendo havere alcuno cosa a lui maggiore che se medesimo, quegli al sommo della cortesia si può dire esser pervenuto, che di se stesso fa libero et gratioso dono.</p>
	<p>Voi adunque, donne, perché al nome siano seguenti gli effetti, fate che, non dalla ricchezza, ma dal valore facendo argomento de' meriti altrui, i più gentili animi vi dispogniate ad amare et ad usar loro di voi medesime cortesia; cortesia veramente della quale non ne può al mondo essere alcuna altra maggiore.</p>
	<p>Ma che so io? Et dove mi lascio dalla ampiezza della materia trasportare? Io presi in mano la penna con intentione di non iscrivere tante parole quante mi veggo havere scritto righe. Et sia pur con la buona ventura: vuolsi co' liberali essere liberale. Et non per altro mi sono mosso a scrivere, se non per dar principio ad usar verso di voi della mia liberalità.</p>
	<p>Essendomi adunque venuta questi giorni fatta una (debbo io dir ‘ciancia’ o ‘canzone’?), quella vi mando, il che è tutto quello che ho qui di rime, et per tanto dir non si può che poche ve ne mandi, mandandole tutte.</p>
	<p>Tornato che io sia a Ferrara, che sarà forse al fin di questo mese, io vi visiterò con liberalità non so s'io mi debbia dire maggiore o minore. Maggiore sarà ella, in quanto maggiore è la cosa che di dovervi mandare ho fatto pensiero che questa non è; et minor sarà ella, perciò che non vi manderò così tutti quegli scritti che ho quivi come fo hora di quelli che qui mi trovo havere.</p>
	<closer><salute>Io sono servidore del vostro bello animo et vi bacio le mani.</salute></closer>
</div2>
<div2>
<head>IV A madama di Camino.</head>

<opener>
<salute rend="italic">A madama di Camino</salute>
</opener>
	<p>Ne' mesi passati, di Milano vi scrissi io pregandovi che vi piacesse di fare opera che quelle mie quattro egloghe le quali io già vi lasciai nelle mani, fossero portate a Milano in casa del signore Ambasciador di Vinegia; che quivi haverei io lasciato ordine là dove mi dovessero esser mandate; et, per quanto infin ad hora di quindi mi è stato scritto, elle non vi sono già mai pervenute.</p>
	<p>Per che io vi torno a pregare che, se elle pur sono anchora appresso di voi, vi piaccia di fare che elle inviate mi sieno. Et quando le habbiate mandate et che per camino siano state sostenute maggiormente, ve ne riprego io a dover fare usare ogni diligenza che siano ricovrate et indirizate secondo l'ordine da me dato.</p>
	<p>Io non ne ho copia, né memoria veruna: et il perderle mi sarebbe troppo più che grave.</p>
	<p>Et, come che in loro non habbia cosa donde elle habbiano ad esser tenute molto care, hanno pur questo: che elle sono mie, elle sono mie creature, mie figliuole, da me generate et di me nate.</p>
	<p>Et chi non sa che a ciascuno sogliono essere a grado i parti suoi? O belli o sozzi che si siano i figliuoli, i padri loro et le loro madri gli amano, et gli amano bene spesso con tale affettione che quello amore fa lor parere bellissime le creature deformi.</p>
	<p>Et a questo proposito mi torna a mente uno assai notabile esempio il quale ho io trovato scritto in una antichissima cronica dove si raccontano le imprese di quella età quando tutte le maniere d'animali parlavano et delle loro bisogne insieme con gli huomini domesticamente divisavano.</p>
	<p>Quivi adunque è scritto che la civetta, la quale è un così bello uccello (come si sa da ogniuno), havendo smarriti i suoi piccioli figliuoli, andava di loro cercando et domandandone chiunque gli veniva veduto et, domandata da alcuno come fossero fatti, rispose: “E' sono i più belli uccelletti che vadano datorno”.</p>
	<p>Legge di natura è questa, virtuosa Madonna, che ciascuno ami la sua generatione.</p>
	<p>Non voglio già dire io che queste mie figliole né siano, né a me sembrino, esser più belle che altre che si veggano, ché pur tanto di gratia mi ha fatto Dio che a gli occhi del mio intelletto ha egli più lume donato che non ha fatto a quelli della civetta; ma non posso per ciò negare che non mi piacciano, et che non mi piacciano peravventura più di quello che a men passionato giudicio doverebbono piacere.</p>
	<p>Ma chi è colui che non si abbagli nel giudicio di se stesso et delle cose sue? Questo è un errore nel quale et huomini et donne generalmente inciampano: colui in darsi a vedere di esser tra gli altri il più letterato; quegli in presumere di esser sovra gli altri prode di sua persona; uno nel sonare, uno altro nel cantare, et così gli altri di mano in mano.</p>
	<p>Et sì come gli huomini per li loro diversi studij in diverse maniere si ingannano, così le donne comunalmente in una si trovano essere abbagliate, et questa è in credere di essere belle: egli non ce n'ha niuna, per sparuta che ella si sia, che così bella non si tenga come qualunque s'è la più vaga et la più leggiadra della sua contrada; et quantunque lo specchio dimostri loro in contrario, non vogliono che quello che elle medesime scorgono sia il vero; né sopra le loro fattezze, ma sopra lo specchio gittano il difetto et dicono che non rende la figura naturale.</p>
	<p>Et dannosi a credere, le sciocche, che gli altri credano il medesimo, come se più fosse da dar fede alla testimonianza delle loro lingue che a quella de' proprij occhi di ciascuno.</p>
	<p>Et se io voglio dire quello che io sento di questa cosa, io avviso che, sì come le brutte si tengono esser belle, le belle presumano di esser bellissime; et istimo che poche, o niune, siano quelle che in questa così fatta credenza non trascorrano.</p>
	<p>Ma, avvegna ch'io parli di tutte, non perciò mi è tolto di trarne fuori voi, ché ogni regola patisce eccettione: ché io so che non minore è la beltà dell'intelletto vostro che si sia quella del corpo; né dee la bellezza della vostra parte immortal farsi men bella per compiacersi nella forma corporale.</p>
	<p>Anzi, da che io ho alquanto meglio pensato, non mi par che si convenga al bello ingegno vostro, donna essendo voi, non volere esser donna et uscir dalla propria vostra natura; et vi conforto io a volervi con le altre mettere in ballo, prima che starvi sola da parte a guardar la festa.</p>
	<p>Fate pur come già fece quel valente huomo il quale, piovendo un giorno quanto più potea, si ritenne in casa in fin che quella piova durò, havendo ferma openione che quella acqua havesse virtù di far divenir pazzo qualunque persona ella havesse tocco. Appresso, ristato di piovere, vedendo egli il popolo quale andare et qual venire tutti molli, “Non piaccia a Dio” disse “che io solo fra tanti voglia esser savio” e, ad uno doglio andatosi il quale era pieno di quella medesima acqua che egli pur dianzi havea fuggita et che, da gli embrici della sua casa cadendo, in quello era stata raccolta, dentro vi s'attufò.</p>
	<p>Così dico io che voi insieme con le altre donne, et con gli huomini anchora, vi debbiate ben bene attufare nel pelago di un così dilettevole errore.</p>
	<p>Et non prendiate a noia, dapoi che io ho detto liberamente di me che io mi inganno nelle cose mie, che io dica anchor quello che io sento di voi, et ciò è che, con tutto che voi siate tra le belle bella, pure alcuna volta vi perdete nel piacere a voi medesima oltra il dovere: ma io scherzo peravventura troppo acerbamente.</p>
	<p>Et voi havete in mano da farne la vendetta, ché potete dire che a me sembra di haver detto di belle cose in questa lettera, et che non so quello che mi habbia detto compiacendomi troppo in me medesimo; et forse, così dicendo, bene vi apporrete.</p>
	<p>Et tornando alle mie egloghe, per ogni ragione voi le mi dovete mandare, ché, se elle sono punto belle, io di disiderarle ne ho doppia cagione. Et quando elle siano di altra forma, disconvenevole cosa è che appresso donna così bella et così gentile dimorino cose deformi et meglio è che elle si ritornino al suo non più di loro gratioso padre che in luogo di scherzi et di piacevolezze usa di rimproverare alle belle donne le lor bellezze essere men belle che i loro giudicij di quelle non sono. Ma che? Bisogna pur dire alcuna volta alcuna cosa, et dire le menzogne non ista bene.</p>
	<closer><salute>Vi bacio le mani.</salute></closer>
</div2>
<div2>
<head>V Al signor ministro Centorio.</head>

<opener>
<salute rend="italic">Al signor ministro Centorio</salute>
</opener>
	<p>Hora si posson ben conoscer gli huomini, quelli, dico, che fanno i fatti et quelli che dicono le parole.</p>
	<p>Questa quaresima passata tutto Vercelli sonava che dovevate venire a Roma: “Il ministro va a Roma. Egli va a Roma”.</p>
	<p>Il Mutio vi era presente et udiva quello che si diceva, vedeva fare apprestamenti di panni, di valigie et di cavalli et non diceva di volere andare né a Roma, né in Romagna; et se pur parlava di alcun viaggio da dover fare, egli ragionava non so che di Capodistria, quella disegnando egli che fosse la sua Roma, la sua corte et il suo regno.</p>
	<p>Poi il Ministro non è venuto a Roma, se, forse, non c'è venuto in sogno; et il Mutio ci è venuto.</p>
	<p>Qual vorrem noi dire che stata sia di questa contrarietà la cagione? Io non mi saprei che dire altro se non quello che detto ho nel cominciar di questo mio scrivere.</p>
	<p>So bene io che da quel tempo in qua il Mutio è stato in Saluzzo, in Piemonte et in Monferrato, a Milano, a Pavia, a Cremona et a Mantova; taccio Bologna, Firenze et le altre che sono in sul camino a chi viene a Roma. Anche il Ministro è stato in fine in Haste (che vi sono da Vercelli delle giornate presso che una).</p>
	<p>Ma torniamo a pensare alquanto della cagione di questa sua non venuta: mi dà quasi il cuore di doverla ritrovare.</p>
	<p>Dolce è lo amore della patria et proverbio è che chi sta bene non si muova; et dolce è la patria del Ministro et commoda et abondante città et egli vi è bene agiato: che vuole egli andare con disagio traversando campagne et monti per dilungarsi dalla patria sua?</p>
	<p>Ma per andare a Roma l'huom non si parte dalla patria, anzi vi va, ché quella è patria comune.</p>
	<p>Sì: ma se io dicessi di esser romano, i Romani ne farebbono le risa, né perciò mi farebbono della loro congregatione in Campidoglio, oltra che, se ben Roma è patria comune, i beni non vi sono comuni: et il Ministro ha i suoi beni a Vercelli, et non a Roma.</p>
	<p>Ma vegniamo anchora ad alcuno particolare delle cose al viver necessarie: se Roma ha buon pane, Vercelli non lo ha tristo et se Roma bee bene, Vercelli bee al pari di quale altra città habbia Italia; poi Vercelli ha pozzi di acque freschissime et ottime, là dove Roma, se non fa ben bene purgare l'acqua torbidissima del Tevere, non ha donde inacquare il vino; et là dalle volte arrecano i vini freddi non che freschi et qui, se non si fanno calar ne' pozzi et quivi tenere dalla mattina alla sera et dalla sera alla mattina, si conviene bergli tiepidi;</p>
	<p>et quelle carni anchora queste avanzano, ché, se qui ci sono le vaccine in perfettione, a Vercelli infino tra il popolo minuto non si conosce carne più grossa che di vitelli tolti dalle poppe delle madri; et chi non sa che i capponi vercellesi tengono il primo nome? Né di salvaggine è minor copia a Vercelli che a Roma, anchorché ella ne sia abondantissima.</p>
	<p>Hor che direm noi de' frutti? Ché, se Roma ne ha molti et buoni, altrettanti ne ha Vercelli; poscia al gusto così sono buoni quelli come questi, et alla salute per lo più questi sono nocivi, il che di quelli non avviene; né è da passar con silentio questa altra cosa: che del tutto è buonissimo mercato a Vercelli, et a Roma è il contrario;</p>
	<p>aggiungasi anchora a questo che l'aere di colà è sanissimo; questo pestilentioso.</p>
	<p>Or, se noi così andremo discorrendo, peravventura potremo comprendere qual cagione habbia la venuta del Ministro a Roma ritardata.</p>
	<p>Una altra cosa anchor ci resta: la qual sola può forse non meno che tutte quelle altre delle quali s'è fatta mentione: voglianla noi dire o pur lasciare? Deh, dicianla pure.</p>
	<p>Il Ministro non saperebbe vivere senza la dolcissima conversation delle donne.</p>
	<p>Et a Vercelli et per tutto il Piemonte è lecito a chi che sia, o paesano o straniero, parlare con qualunque donna più gli aggrada, andare a vederle alle case loro, solo divisar di ciò che più gli cape nello animo con esse sole, accompagnarle per la città et fuori a braccio a braccio et in su le feste sedere loro in grembo o farlesi seder sopra le ginocchia, abbracciarle, baciarle et far delle altre cose tali.</p>
	<p>In Roma, se vuoi parlar con donne, ti è di mistiero andare a visitare alcuna lupa la quale o ti vòta la borsa o ti empie di altro che di sola scabbia.</p>
	<p>Le matrone romane vogliono haver nome di castissime et di severissime, quasi come non siano elle femine come le altre: et come si vede una havere il batticulo, Dio ti guardi da farle motto! Ella è romana: non ischerzare!</p>
	<p>Or sì, sì! Questa è ben la cagione che ci ritiene il Ministro et che non lo lascia venire in qua. Hora ho io ben toccato il segno!</p>
	<p>Io ho così (non so in che modo) fatto questo discorso del vostro non esser venuto in qua, al quale ho da aggiunger che queste cose le quali dette ho, anchorché elle con persone dilicate possano valere alcuna cosa, non debbono perciò haver tanta forza in voi, che vi tengano così rinchiuso tra' confini della patria, che non vi debbiano lasciare passar mai di qua da Sesia.</p>
	<p>Infin che l'huomo può sostener la fatica, egli dee in sì fatta maniera dispensar la vita sua che poi, quando egli è nella età di riposare non si penta di haver otiosamente speso il tempo (il quale non può ritornare in dietro).</p>
	<p>Et fermamente fra le altre humane operationi non in ultimo luogo di utilità et di piacere dee esser posto lo andar datorno visitando diversi luoghi; et se pur ne' viaggi si sente alcun disagio, il fastidio se ne va et la sodisfattione dell'animo et il diletto ne riman perpetuo.</p>
	<p>Homero, poeta eccellentissimo, compose due opere nobilissime et in una di quelle si prese per suggetto di celebrare Achille et nell'altra Ulisse, colui dalle forze del corpo commendando et costui da quelle dell'animo; et nel proporre di dover dir di Ulisse, con più honorato titolo non lo seppe circoscrivere che chiamandolo huomo il quale havea vedute le città et i costumi di molti huomini, volendoci quasi con questo mezo significare che questa è la principal via da far gli huomini prudenti.</p>
	<p>Di che voglio io dire a voi che debbiate venirvene. Venite, venite a Roma et pensate di spenderci due o tre mesi. Il camino è di dieci giornate: attraverserete la Lombardia et la Thoscana; vederete Bologna et Firenze, città nobilissime; potrete starvene qui alcun giorno a veder queste corti et la grandezza della sedia apostolica (non dico Roma, ché Roma non si vede in pochi mesi); et nel ritorno, volendo veder la Marca et la Romagna, potrete far quel camino et veder Ferrara et Mantova et delle altre città, secondo che più et meno vi darà l'animo di andar vagando; et così in pochissimo tempo haverete veduta buona parte di Italia.</p>
	<p>Et havendo voi già veduta Vinegia, non vi rimarrà de' luoghi più notabili altro che Napoli et Genova; et se Napoli vorrete vedere in questo tempo, di qui vi si va in quattro giornate et vi andremo insieme, ché io non penso di dover tornare in Lombardia che non arrivi fin là.</p>
	<p>Monsignor d'Augusta ambasciador del signor Duca vostro vi attende et dicendogli io che io vi vo scrivere che debbiate venire, mi ha detto che io ve ne prieghi anche per parte sua, ché appresso ritornerete in suso con esso lui.</p>
	<p>Ma io non voglio spender più parole in persuadervi et pregarvi di una cosa tale che, se altri havesse forza di ritenervi, dovereste pregarlo et pagarlo che vi lasciasse venire.</p>
	<closer><salute>Mi vi raccomando.</salute></closer>
</div2>
<div2>
<head>VI A messer Othonello Vida.</head>

<opener>
<salute rend="italic">A messer Othonello Vida</salute>
</opener>
	<p>Io non so quello che io mi debbia dire di questa mia nimica fortuna che a tutti i miei disegni va attraversando nuovi impedimenti acciò che cosa alcuna non mi possa venir fatta secondo i miei avvisi.</p>
	<p>Egli è già tanto et tanto tempo che io mi sono diliberato di venire alla patria, et di hoggi in domane surgono nuove occasioni per le quali mi par quasi di necessità esser costretto ad interporre nuovi termini se io voglio che da tutte le parti salvo ne rimanga l'officio mio.</p>
	<p>Hora dee esser passato uno anno che, di Bologna scrivendovi, io pensava, avanti l'uscita del preterito autunno, di dovere essere con esso voi; ma quando io mi credeva di doverci venire tutto intero, non ce ne venne se non una parte di me, et ciò fu il pensiero il quale,</p>
<quote rend="block">
<lg><l>Dritto per l'aure al suo desir seconde</l></lg></quote>

<p>se ne volò a gli amati liti della patria et a' dolcissimi amici; et io me ne andai a Milano:</p>
<quote rend="block">
<lg><l>I' da man manca, e' tenne il camin dritto;</l>
<l>Io tratto a forza, et ei da Amore scorto;</l>
<l>Egli in Hierusalem, et io in Egitto.</l></lg></quote>

	<p>Et ciò posso io dire più propriamente che l'istesso auttore delle medesime rime (se vero è che 'l nome di Hierusalem prometta pace et quello di Egitto affanni) ché, disiderando io di godermi alquanto della tranquillità della quietissima nostra patria, mi è convenuto mettermi in un tempestoso pelago di travagli.</p>
	<p>A Milano adunque ho io fatto il verno et la primavera et parte della state et poi nuovi fastidi mi hanno balestrato a Roma, là dove venendo ho cavalcato per soli ardentissimi et ci sono arrivato gli ultimi giorni di luglio al tempo che questo aere è pestilentiosissimo; et per giunta ho trovato il Papa, a cui io era venuto per isporre alcune cose, oppresso di infirmità gravissima sì che la mia dimora sarà peravventura qui assai più lunga che alla mia partita di Lombardia non fu il mio avviso.</p>
	<p>Et se bene la ragione forse vorrebbe che lo stare un tempo in Roma non mi dovesse gravare, non essendoci altra volta mai stato, pur non la veggo io con quella affettione che alla sua grandezza si converrebbe, non ci essendo venuto con la inclinatione dell'animo mio;</p>
	<p>oltre che non ci ho trovato alcuno de' nostri come haverei fatto se ad altro tempo ci fossi venuto: voi ve ne andaste, abhorrendo la miseria di queste corti;</p>
	<p>messer Hannibale non poté sostenere la gravezza di questo cielo, il protonotario Vergerio se ne andò nunzio apostolico al re de' Romani; messer Aurelio suo fratello se ne morì; et prima era morto Antonio mio fratello: et quanto io perdei in Antonio, tanto in messer Aurelio possiam dire di haver perduto tutti.</p>
	<p>Mio fratello, di età di venticinque anni fatto (come sapete) castellano di Benevento, non contento di quel luogo, tornato a Roma per haverne il governo, da invidiosa morte ci fu tolto; et messer Aurelio nel fiore della sua virile età et nel principio del corso della sua grandezza, quando egli cominciava a distribuir le mitre fra' suoi, finì la vita.</p>
	<p>Ma come passasse la morte sua non credo che voi lo habbiate anchora inteso; et perciò che a me è stato per buona via fatto sapere, voglio darne notitia anchora a voi acciò che non solamente della morte sua vi habbiate a dolere, ma anchora della qualità di quella, convenendosi al danno che in perdendo lui fu ricevuto da noi, che mai non si metta fine a tal dolore.</p>
	<p>Voi conosceste il Sanga et sapete la amicizia che era fra messer Aurelio et lui.</p>
	<p>Il Sanga haveva una femina alla quale egli voleva tutto il suo bene et per amor di colei egli viveva dalla propria madre separato, di che quella buona donna ne sentiva inestimabile dolore et havea ella per costante che quella giovene havesse con malie recato il figliuolo a così ferventemente amarla; né potendo lungamente questa cosa sopportare si deliberò di voler tor la vita a lei che le toglieva il figliuolo;</p>
	<p>et del tutto con lei infingendosi et tutta amorevole a lei dimostrandosi, un dì, dopo disinare, spiato che il figliuolo non vi fosse, sotto spetie di visitatione, secondo che ella alcuna volta era usata di fare, andò a lei et portolle da fare una insalatuzza la più bella che si potesse vedere.</p>
	<p>Havendola la giovine veduta et essendole piaciuta assai, la vecchia le disse: “Figliuola mia, io la ho colta con le mie mani et portatalati acciò che tu te ne merendi”; et la giovene disse che fatto l'havrebbe di voglia.</p>
	<p>La vecchia, quivi poco dimoratasi, se ne andò et la giovene, senza dapoi mettervi molto indugio, si diede ad acconciare quella sua insalata: et ecco, a pena disposte le cose per quella infelice merenda, sopragiungere il Sanga et il Vergerio, et trovato quello apprestamento, le cominciarono ridendo a dire: “A questo modo? Voi vi credevate farla senza noi? Ma ella non vi andrà fatta questa volta: anche noi ci vogliamo la parte nostra di questa così bella insalata”;</p>
	<p>et così scherzando et motteggiando con colei, insieme con lei cominciarono a mangiare la insalata più bella che bona, né di quella altro rimase che un pocolin di aceto nel quale un ragazzo intinse del pane.</p>
	<p>Et la insalata, che prima dalla vecchia era stata salata di altro che di sale, acconciò coloro in maniera che in pochissimi giorni il Vergerio, il Sanga, la giovene et il ragazzo, senza intendersi quale fosse il loro male, se ne morirono.</p>
	<p>Hor con queste amare rammemorationi qui solo trovandomi, qual consolation debbo poter sentire nelle ruine di questa città, degne anche esse di tanta compassione quanta si può da quelle comprendere che ella, già triomphante, mettesse nei cuori altrui invidia et ammiratione.</p>
	<p>Ma et questo medesimo a punto è quello che più che altra cosa mi consola: che, se le nobilissime città et se i regni et gli imperij hanno anche essi il loro fine non è di che ci habbiamo a dolere mancando questi corpi nostri de' quali niuna cosa più propriamente si può dire se non che siano mortali.</p>
	<closer><salute>Altro non ho che dirvi: ho voluto con questa lettera mandarvi novella di me et mi raccomando a voi.</salute></closer>
</div2>
<div2>
<head>VII A messer Giovanbattista Anghiari.</head>

<opener>
<salute rend="italic">A messer Giovanbattista Anghiari</salute>
</opener>
	<p>Sono già passati tanti giorni che noi riveduti non ci siamo che, se la domestichezza nostra del passato verno fosse stata delle volgari, agevolmente il tempo ci haverebbe potuto levar dell'animo a ciascuno di noi la memoria dell'altro, non essendosi ella massimamente rinfrescata in questo mezo di tempo con alcune lettere; ma ella fu tale che (la Dio mercé) io ho speranza che dileguar non si debbia così di leggieri; il che anchora acciò che non avvenga, ottimamente mi pare dovere esser fatto che col mezo della penna alcuna volta ragioniamo insieme.</p>
	<p>Et io al presente vi voglio contare come anchora in alcuna mia infelicità io habbia havuto ricordanza di voi.</p>
	<p>Io venni questa state a Roma, dove per la gravezza del cielo non durai molto che io infermai; et in un tempo medesimo con meco ammalò il Rosso.</p>
	<p>Nella infermità mi servirono alcune buone femine della casa dove io era alloggiato. Et di quei giorni havea io tolto per servigio de' cavalli un giovine detto Disiderio, del paese di Lorena.</p>
	<p>Poi, essendo levato di letto et il Rosso pur tardando a guarire, costui mi servì anchora forse un mese alla persona, et servimmi egli di maniera che non passò mai giorno che non mi desse moltissime volte cagione di ricordarmi del Vescovo da voi tanto nominato et benedetto il quale lietamente aspettava la morte da che ella trarre nel doveva delle mani de' servidori.</p>
	<p>I modi adunque tenuti da costui nel servire ho pensato io di scrivervi in parte. In parte, dico, perciò che, a volergli ridir tutti, sarebbe stato bisogno di havergli raccolti in un registro nel tempo che egli era con me. Et nel vero se ne sarebbe fatto un gran volume. Ma da una particella che ho pur ritenuta nella memoria potrete assai ben fare argomento del suo valore.</p>
	<p>Egli primieramente, per cominciar da questo capo, la mattina, inanzi che andasse a stregghiare i cavalli, si lavava le mani et il viso et appresso, come a quelli haveva dato ordine, così succido et sporco, senza altramente nettarsi, veniva ad aiutarmi a vestire.</p>
	<p>Se veramente prima veniva alla camera che fosse andato alla stalla, non si lavava se prima non haveva finito di servirmi.</p>
	<p>Et se, essendo io anchora nel letto, gli diceva che nettasse i miei panni, egli incominciava dalla berretta o dal cappello. Alle scarpe non haverebbe egli mai levato il fango se non dalla parte dinanzi, non prendendo pensiero di quello che pensava che io non dovessi vedere.</p>
	<p>Come io era uscito di letto, così incontanente prendeva in mano l'asciugatoio et senza di altro servirmi, aspettava, come in atto di cerimonia, che io mi havessi a lavare.</p>
	<p>Né era meno accostumato in ispogliarmi la sera, perciò che suo costume era di portare il candeliere in guisa che egli teneva nel pugno la più alta parte di quello et la più bassa della candela et, come lo havea posto giuso, mi metteva addosso quelle mani unte et puzzolenti; et havendolo io sgridato et dettogli che nella sua mal'hora non mi toccasse con quelle mani così lorde, la sera seguente aspettò che io cominciassi ad ispogliarmi et, visto che io havea gittato il fazoletto sopra la tavola, incontanente quello si prese et con esso si nettò le mani.</p>
	<p>Che vi pare di questo cameriere? Non è egli saccente? Se trovar ne volete di più gentili, andate a cercarne appresso i re et appresso gli imperadori.</p>
	<p>Ma, prima che io mi parta di camera, io ho anchor da aggiungere alcune cose notabili assai.</p>
	<p>Esso mal volentieri la spazzava; pur, se panni lini non bene asciutti o cappa bagnata per piova vi era stesa, la spazzava allhora. Et poi che di panni lini ho fatto mentione, mi torna a mente che, visitando io un giorno le cose per camera, trovai insieme avviluppati miei et suoi panni, netti et sporchi, di lino et di lana, di dosso di gambe et di piedi, che non più confuso penso io che dovesse essere l'antico chaos; poi, havendo io fatto ogni cosa separare et riporre al luogo suo, mi vennero veduti in un canto in terra sproni infangati et dissi a lui che quindi gli dovesse levare; et egli non così tosto gli hebbe tolti in mano, che gli hebbe riposti tra le mie camiscie bianche.</p>
	<p>Voi crederete che io vada forse colorando le cose: ma io chiamo in testimonio Dio che quanto vi ho detto et quanto vi dirò in questa materia è stato tutte cose vere.</p>
	<p>Hora usciamo homai alquanto di casa. Se io andava fuori a piedi, egli mi si metteva a paro et il più de le volte voleva il luogo tra me et il muro. Se io mi metteva a sedere, et egli ne faceva altrettanto.</p>
	<p>Se io cavalcava volendo andare in luogo alcuno del quale io non havessi havuta altra contezza che del nome, ne domandava a lui se vi sapeva andare et se rispondeva di sì, io gli diceva che si mettesse innanzi et andasse a quella volta; egli prendeva il camino et, senza pensar più oltre, mi guidava là dove i piedi nel menavano; poi, se io gli diceva “è questa buona via?” o “guarda che non falli la strada!”, o cose simili, mi domandava dove io voleva andare. Et volta fu che egli era già uscito del buon camino et che ci bisognò tornare a dietro.</p>
	<p>Mandandolo poi in alcun luogo, detto che io gli havea “vattene (come sarebbe a dire) in banchi”, egli non attendeva più altra commissione, ma di presente s'avviava; et chi richiamato non l'havesse, se ne sarebbe andato come uno uccello accecato.</p>
	<p>Appresso, mandato da me a far che che sia, non mai mi riportava risposta di quello che egli fatto si havesse. Io gli comandava talhora che facesse alcun servigio, quindi il domandava, come per esempio, “hai tu data la biada a' cavalli?” et egli mi rispondeva “Io vo a comperar della insalata”. Né fu una sola volta quella che, domandandolo io di due cose, se egli una ne havesse fatta, o quale egli fatta havesse, mi rispose “Messer sì”.</p>
	<p>Poscia nello spendere egli era il più sciocco huomo che mai si vedesse, et sempre portava a casa di quel più reo che si vendeva alla piazza, né mai rendeva né ragione dello speso, né il danaio che gli avanzava, chi non gliene domandava.</p>
	<p>Ma non vi incresca che vegnamo anche alla tavola. Il costume suo era di portar prima le vivande che hanno da venir dalla cucina, et poi arrecava il pane. Vero è che, la sera, l'ultimo luogo serbava alla insalata.</p>
	<p>Mentre che io mangiava si metteva a sedere in capo di tavola; et se mi portava un cucchiaro, veniva sfregandolosi tra le mani. Se io alcuna cosa gli dava a serbar per me (come si fa) la mattina per la sera o la sera per la mattina, egli sempre ne voleva prima la sua parte, et la parte sua era molte volte il tutto.</p>
	<p>Et a lui non sarebbe paruto mangiare se del mio tovagliolino non si fosse servito a nettarsi le mani et il muso.</p>
	<p>Ma che dirò, che si vantava di esser buon cuoco? Poi, havendogli ordinato che mi facesse una sera insalata di cipolle cotte, me le portò davanti più crude che cotte; et havendo da cuocere ova in butiro, venne a domandar da me quanto butiro vi bisognava.</p>
	<p>Hor seguitiamo anchora a dir alcuna altra cosa bella: chiamandomi la sera a cena, dava una voce, né sarebbe venuto egli a pigliar il lume, né a chiuder la camera, né ad accompagnarmi; vero è che in questa cosa del lume egli era molto discreto ché, se io andava per casa col lume in mano, o se io era a mensa, o leggeva o scriveva, havendone egli bisogno, a me lo toglieva di mano o me 'l levava dinanzi et andava a far i fatti suoi, lasciando me al buio.</p>
	<p>Et più di una volta mi avvenne anchora che, essendomi io coricato per dormire et dandomi noia una candela posta sopra una tavola che era dirimpetto al letto, gli dissi che ne la levasse et egli mi rispose che prima voleva fare altro.</p>
	<p>Poi, se egli haveva da spegnere candela, siate sicuro che profumava la stanza; et se, essendo al fine pervenuta una candela, ne havea da riporre una altra, versava lo stoppino col sego distrutto in mezo a sala o camera, ovunque si abbatteva.</p>
	<p>Ma, perciò che io ho di sopra detto che tolto lo havea per li cavalli, non vorrei perciò che voi avvisaste che egli meglio si governasse in stalla che altrove.</p>
	<p>Se ci era da comperar fieno o biada et da far ferrare, non me ne faceva mai motto, ma bisognava che io pensassi quello di che ci potesse esser mestiero; et come gli dicea poi “C'è fieno?” et egli mi rispondeva “Bisogna comperarne” et così delle altre cose. Se metteva in ordine un cavallo vedevate cinghie et sopracinghie avviluppate et hora la briglia posta col barbazzale in bocca et hor col morso fuori.</p>
	<p>Non bastava dirgli “Metti il cavallo in ordine”, ma mi conveniva, di mano in mano, dire “Pettinagli i crini”, “lavagli la coda” et così delle altre cose. Et haverebbe egli ben potuto vedere fango et polvere per tutti i fornimenti,, che mai nettati non gli havrebbe, se non gli fosse stato ricordato.</p>
	<p>Et se bene i cavalli havevano le selle, egli gli legava alla mangiatoia lasciando le cavezze lunghe con pericolo non solamente di romper le selle, ma di affogar le bestie.</p>
	<p>Et Dio volle un giorno che io mi abbattei andare alla stalla in tempo che, se non era presto a tagliar fune, io perdeva un cavallo.</p>
	<p>Queste cose sono una poca parte delle eccellenze di quel mio disiderabil Disiderio il qual haveva poi questa virtù, per giunta, che, ripreso, non mutava mai viso, né costume.</p>
	<p>Et tanto mi basti di havervi hora scritto in questo suggetto il quale, se forse vi parrà poco honorevole, vi potrebbe anche essere utile rimedio a farvi con alcuna patienza comportare la dapocagine di que' servidori che non saranno così da poco come era costui.</p>
	<closer><salute>Et mi vi raccomando.</salute>
	<dateline>Di Roma.</dateline></closer>
</div2>
<div2>
<head>VIII Al signor marchese del Vasto.</head>

<opener>
<salute rend="italic">Al signor marchese del Vasto</salute>
</opener>
	<p>Nel tempo che voi stato sete da queste parti lontano, eccellentissimo Signor mio, mi è caduta nell'animo una consideratione et, con quella, mi è medesimamente nato pensiero di doverlavi comunicare.</p>
	<p>Et ciò è che, fra le molte conditioni de' mortali, non so se maggior simiglianza di una ad altra si possa ritrovare di quella de gli innamorati et di coloro che servono alcun signore, ché, primieramente, per cominciar da questo capo, così è servitù quella di amore, come quella delle corti et già è introdutto fra ' cortesi spiriti che de gli amanti si dice che essi servono le loro donne; poi, come alcuno si sente acceso il cuore del piacevol fuoco di alcuna rara bellezza, o si è posto a servir valoroso signore, così, incontanente, in lui si desta un disiderio di poter in alcun modo piacere a quella donna o a quel prencipe a cui egli è divenuto soggetto.</p>
	<p>Et appresso, secondo che ciascuno serve o virtuosa donna o magnanimo signore, così con opere di honore si fatica di acquistare la gratia di lei o di lui quale armeggiando, quale usando cortesie, quale con leggiadri componimenti et quale in altra guisa, secondo che di ogniuno sono varij et diversi gli studij et gli esercitij.</p>
	<p>Poscia, nello adoperare le loro virtù, i cortigiani di amore et quegli de gli altri signori niuna cosa più disiderano che di haver spettatori et ascoltatori le loro donne et i prencipi loro; et senza la loro presenza ogni frequentissimo theatro par loro un luogo deserto et solitario, et ogni deserto et solitario luogo con la loro sola presenza è loro più pieno di ogni frequentissimo theatro.</p>
	<p>Et sì come all'honoratamente operare non hanno alcuno più acuto stimolo de gli amati et honorati aspetti, così dall'altra parte non hanno altro oggetto che dalle opere vili et vergognose sia loro di più rattenimento.</p>
	<p>Non mi rimarrò di dire che quanta è la consolation di colui che si sente amar donna fra le altre lodata et honorata, tanta è la contentezza di chi si trova servire prencipe oltra gli altri chiaro et famoso.</p>
	<p>Et a queste cose si aggiunga che simigliante è il dolor di colui che vede la sua donna et di quel che vede il suo signore che, con lieto occhio altrui rimirando et benignamente a' suoi saluti rispondendo, a lui torce il capo et ischifa di guardarlo.</p>
	<p>Et quello che detto ho del dolore dico anchor del piacere che si sente quando da questi o da quelli si coglie alcun gratioso favore.</p>
	<p>Et per non dir tutto quello che in questa materia si potrebbe dire, vengo ad una volgare openione che si ha della maniera la qual si dee tenere in una et in altra qualità di vita, et questa è che con le donne et co' signori si voglia essere arditi et presontuosi.</p>
	<p>Questa cotale openione sì come ho detto che ella è volgare, così avviso che ella sia nata da huomini di vulgo, et può per avventura essere altrui profittevole, ma io son ben sicuro che coloro né veramente amano né sinceramente servono.</p>
	<p>Conciosia cosa che, non essendo amore altro che disiderio di quella luce che dal sempiterno sole della divinità risplende in queste basse cose, et non essendo i prencipi altro che luogotenenti di Dio nel governo di questo suo regno terrestre, non veggo perché non più tosto con humiltà et con riverenza che con ardire et con presontione nell'una et nell'altra servitù procedere si convegna.</p>
	<p>Et lasciando il dir de gli altri, io et in quella et in questa maniera di vita ho sempre sentito nell'animo mio tale affettione che ho stimato il dover mio essere non che di amare et di servire, ma di riverire et, dirò così, di adorare le mie donne et i miei signori intanto che in una et in altra spetie di servitù niuna cosa ho io fatto con più malagevolezza che il parlar loro di cose donde io habbia temuto di dar loro alcuna noia.</p>
	<p>Et quante volte, a fare alcuna tale opera, forza di martìri mi ha condutto dinanzi al cospetto di quella per cui sono stato servo di amore, tante mi ho sentito (non so come) abbagliar l'animo, annodarmisi la lingua et morirmi in bocca le parole, là onde assai sovente ho tolto per ultimo rimedio di ricorrere alla penna et col mezo di quella ho gridato</p>
<quote rend="block">
<lg><l>con carta et con inchiostro:</l>
<l>Non son mio, no; s'io moro, il danno è vostro.</l></lg></quote>

	<p>Et ciò che con le donne mi ha fatto provare amore, co' prencipi mi ha fatto provar la riverenza. Et se la riverenza di altro prencipe ha mai posto freno allo ardir mio, tanto maggiormente il mi ha posto quella che io porto a voi, quanto è più riguardevole la presenza vostra di quella di altro prencipe che da me infino ad hora sia stato conosciuto.</p>
	<p>Per che, anchora che la benignità vostra ver me sia troppo più grande che ad alcun merito mio si richieggia, pur vorrei io anzi per altra cagione che per interesse mio appresentarmi al vostro cospetto.</p>
	<p>Et stringendomi necessità a doverlo fare, a bello studio ho ritardata la mia venuta per farlo col mezo di questa carta et di questo inchiostro i quali, non sapendo né arrossire, né sbigottirsi, sono molto più atti di me et della lingua mia in un simigliante officio.</p>
	<p>Ho io adunque, Signor, da dirvi in somma che a quello ordine il qual da voi si diede per me al partir vostro verso Genova ne mancò l'effetto et che egli ha buon tempo che io vivo dello aiuto de gli amici; di che sono debitor del passato et ho bisogno per l'avvenire.</p>
	<p>Et tanto basta a me di haver detto, supplicando che non mi habbiate per importuno</p>
<quote rend="block">
	<lg><l>ché 'l poverel digiuno</l>
<l>viene ad atto talhor che in miglior stato</l>
<l>havria in altrui biasmato.</l></lg></quote>

	<closer><salute>Baciovi la mano a Phebo et a Marte consacrata.</salute>
	<dateline>Di Milano a' X di marzo del XLI.</dateline></closer>
</div2>
<div2>
<head>IX Alla signora donna Isabella Gonzaga</head>

<opener>
<salute rend="italic">Alla signora donna Isabella Gonzaga</salute>
</opener>
	<p>Questo è stato per certo, valorosa Donna, un memorabile accidente che voi nello spatio di un mese vi siate trovata havere in duello avviluppati il cugino, il cognato et il marito.</p>
	<p>Qual direm noi che stata ne sia la cagione? Altri peravventura ne potrà dubitare, ma a me par che fermamente sia da concludere ciò esser proceduto non per difetto del cugino, non del cognato, non del marito, ma solamente per le vostre constellationi:</p>
	<p>di voi — dico — et di vostra sorella, ché voi co' parentati et co' maritaggi vostri havete col vostro destino condutte quelle a voi congiuntissime persone a così fatte inclinationi che, se un tale influsso fosse venuto da altrui, non sarebbe caduto sopra Bentivoglia, sopra Manfrone et sopra Gonzaga, ma solamente sopra l'una di quelle famiglie per cagione della cui stella egli fosse avvenuto;</p>
	<p>ma, per esser queste tre famiglie a voi sorelle congiunte, per operation delle vostre stelle sopra quelle è caduta la malignità di sì perversa influenza.</p>
	<p>Per che ho da dirvi io che, quando de gli altri in così fatti travagli intricati si trovano, dovete considerare che, sì come la stella vostra tira altrui a dovere entrare in querela di arme, così anchora la fatale altrui dispositione induce de gli altri a dover seguitar più l'una che l'altra parte et che, quando si havesse libera la elettione, forse si serve tale che non si servirebbe et tal si servirebbe che non si serve.</p>
	<p>Di che non dovete volermi male che io alcuna cosa habbia adoperato per la parte contraria a vostro cugino, il che, con tutto che non gli debbia essere stato di pregiudicio, quando pure di persona alcuna vi vogliate dolere, doletevi de' cieli che hanno mandato me in qua o pur delle stelle vostre che non vi hanno (dirò così) destinata la opera mia.</p>
	<p>Hor che vi par di questo mio scrivere? Vi pare egli forse acerbo? Vi pare egli altero?</p>
	<p>Ma non vi rimanete perciò di leggere più avanti, ché tosto troverete da mitigar tutta la acerbità et tutta la alterezza trapassata, ché, meglio pensando alle cose proposte, mi sembra di poter tenere una altra conclusione, et ciò è che la disposition delle vostre stelle non tanto induca ad abbattimenti le persone a voi congiunte, quanto ella da quegli gli rimuova.</p>
	<p>Ché se da voi procedesse influenza del dover combattere, altra contraria disposition celeste a quella non si opponendo, combatterebbono; ma, non se ne vedendo seguir battaglia, è da determinare che i cieli habbiano que' cavalieri disposti a venire in pruova di arme et che, per trovarsi a voi congiunti, la benignità delle stelle vostre habbia mitigata la malignità delle loro et non gli habbia lasciati venire ad effetto.</p>
	<p>Sì come dell'uno si è visto, dell'altro si vede et del terzo già per mio avviso si può antivedere, ché il cugino non ha combattuto, il cognato non combatte, et il marito non combatterà; et se io havessi così posto mano nella querela del secondo come ho fatto del primo et come fo del terzo, io direi che il mio genio fosse quello che vietasse il venire a queste determinationi di arme; ma poiché io veggo che quella nella quale io non ho parte, riesce come le altre, mi risolvo che la virtù di voi due, fortunatissime sorelle, raffrena ogni celeste malignità et non la felicità di alcuna mia buona ventura.</p>
	<p>Sì che a voi sole si dee render tutto l'honore et da voi riconoscer si dee tutto questo bene; et io da voi riconosco che le cose nelle quali io alcuna cosa adopero sopra le quali voi habbiate virtù, felicemente mi riescono per le vostre virtù.</p>
	<p>Et voi anchora dovete amare et haver cari coloro ne' quali conoscete che le vostre virtù producono felici effetti.</p>
	<p>Et così me fra gli altri doverete haver nel numero de gli amati vostri servidori, et io ve ne supplico et lo riceverò per singular mercede.</p>
	<p>Eccovi, eccellente Signora, che ho sodisfatto al debito fatto con essovoi in Nuvolara, promettendovi di dovervi scrivere. Se altre volte vi scriverò, ciò sarà fuor di debito, se non quanto io sono debitor per obligation di servitù; et per cagion di questa obligatione mi par di fare il debito mio a scrivervi rarissime volte, acciò che le lettere mie, vedendone voi spesso, non vi vengano a noia, secondo che a me parve di esservi venuto io a Nuvolara, per esservi molte volte ritornato davanti in quello steccato.</p>
	<closer><salute>Baciovi le mani.</salute>
	<dateline>Di Milano, il primo di giugno del XLI.</dateline></closer>
</div2>
<div2>
<head>X A messer Fedele Fedeli</head>

<opener>
<salute rend="italic">A messer Fedele Fedeli</salute>
</opener>
	<p>Se gli antichi huomini ricorrevano alcuna volta alla sibilla o ad Apolline per haver delle loro risposte ciò facevano essi ne' loro casi dubbiosi per alcuna cosa particolare et di non leggiere interesse; et voi per piacere altrui et per sollazzo mandate a me in una fiata tante quistioni da risolvere, che assai sarebbe stato se la Sibilla o Apolline in quattordici vi havesse risposto.</p>
	<p>Di che sono stato quasi per mandarvi a Cuma o a Delphi, havendo massimamente lasciato già gran tempo il trattar della materia di amore.</p>
	<p>Et pure ho voluto che vi habbiate anzi da dolere del mio più non sapere che della mia poca amorevolezza.</p>
	<p>Or, per esser le proposte vostre tali, che ciascuna di esse un volume richiederebbe (chi scrivere ne volesse quello che dir si potrebbe per l'una parte et per l'altra) io per fuggire la soverchia lunghezza vi risponderò non per via di disputatione, ma di conclusione, le quistioni proponendo et a ciascuna soggiungendo quello che io ne sento:</p>
	<p>I. <emph>Quale è più malagevole a fare, o finger di amare non amando o, amando, nascondere il suo amore?</emph></p>
	<p>A questo rispondo che chi non ama può con molto minor fatica mostrare di amare che il contrario far non si può, conciosiacosa che l'huomo il quale non è da affetto alcuno signoreggiato può assai meglio dar colore alle opere sue, che colui il quale dallo impeto delle passioni viene trasportato. Et essendo amore passione impetuosissima, impossibile è che chi a quella è sottoposto, libero se ne possa dimostrare.</p>
	<p>II. <emph>Qual donna è più da amare, o la bella di corpo non accorta, o la non bella et accorta?</emph></p>
	<p>Qui dico io che le cose tanto più si debbono amare et più si debbono haver care, quanto è la loro nobiltà maggiore.</p>
	<p>La accortezza è bellezza dell'animo et è tanto più nobile di quella del corpo quanto è da meno il corpo che l'animo.</p>
	<p>Et pertanto istimo io la accorta dovere essere alla altra anteposta in amore; et ciò tanto maggiormente, ché della accortezza in più maniere assai si gode che della corporal bellezza;</p>
	<p>oltra che la beltà del corpo tosto satia et tosto manca, là dove quella dell'animo è sempre nuova et sempre si fa maggiore.</p>
	<p>III. <emph>Amore può egli essere senza gelosia?</emph></p>
	<p>In questo mi risolvo di no, perciò che, dicendo lo scrittor dell'arte dell'amare che <quote rend="italic">Amore è cosa piena di spavento</quote>, et dimostrandoci il gran poeta mantovano che cosa propria di amore è il temere anchora delle cose sicure, et impossibile essendo che altri sia sicuro che la persona amata habbia ad esser sempre sua, et col corpo, et con l'animo, a me pare impossibile anchora che amando non si sentano gli stimoli della temorosa gelosia.</p>
	<p>Et a questo consente Plutarcho nel libro <title>del profitto de' costumi</title>; et il Boccaccio, dicendo in una ballata sua</p>
<quote rend="block">
<lg><l>S'amor venisse senza gelosia,</l></lg></quote>

<p>mostra di haver questa openione per ferma determinatione.</p>
	<p>IIII. <emph>Quale è maggior forza di amore, o il far l'huomo di savio pazzo, o di pazzo savio</emph>.</p>
	<p>Per risolver questa domanda è da sapere che Platone determina che amore sia alienation di mente, et alienation di mente è medesimamente la pazzia.</p>
	<p>Di che è da concludere che maggior miracolo sia che amor ritorni la mente altrui che privarnelo, da che l'una cosa è propria di lui et l'altra è fuor di sua natura</p>
	<p>Et ciò par che bene intendesse lo scrittor certaldese, perciò che egli non iscrisse per cosa ammirabile che alcuno per amore perdesse lo intelletto, ma di Cimone, che di insensato, amando, divenne savio, come di cosa maravigliosa ci lasciò egli una bellissima novella.</p>
	<p>V. <emph>Può morire alcuna persona per troppo amore?</emph></p>
	<p>Di questo io tengo di sì; et per lasciar da parte Girolamo et la Salvestra, et con loro Giachetto, genero del conte d'Anguersa, ciò si prova con lo argomento della historia di Seleuco, di Antiocho et di Stratonica: la quale, per esser divulgata, non la racconterò con più parole.</p>
	<p>VI. <emph>Qual è naturalmente più costante, o l'huomo o la donna?</emph></p>
	<p>A questo risponderò con più che con una sola conclusione. Et dico che l'huomo per essere di corpo et di animo più robusto in ogni operatione, naturalmente è di più costanza; et in amore, per questa ragione medesima, è più perseverante.</p>
	<p>La donna veramente, come più fragile, ama con più impeto di ardore; poi, amando, è più costante in non maculare l'amor suo che l'huomo non è, sì per amare ella più affettionatamente, come anchora perciò che in lei più può il freno dello honore, che non può nell'huomo il rattenimento della fermezza naturale.</p>
	<p>VII. <emph>Sarebbe egli meglio o peggio al mondo che non ci fosse amore?</emph></p>
	<p>Qui voglio che Platone ci risponda. Egli, diffinendo amore, dice che non è altro che disiderio di partorire in cosa bella; et che, essendo l'huomo di corpo et di anima composto, disidera di partorir col corpo et con l'anima; et che i parti dell'anima sono le opere virtuose et quelli del corpo sono la generatione della humana specie.</p>
	<p>Or non ci essendo amore, non ci sarebbono questi disiderij; et questi non ci essendo, non ci sarebbono le creature. Concluda hor chi vuole se sarebbe meglio, o peggio che non ci fosse amore.</p>
	<p>VIII. <emph>Si vorrebbe sapere se altri per fama si possa innamorare</emph>.</p>
	<p>Sopra questa proposta rispondendo, primieramente dico che gli occhi et le orecchie nostre sono come porte dell'anima per le quali raccogliendo ella queste cose che cadono sotto i sentimenti, fa di quelle giudicio, se elle siano o buone o ree, o belle, o sozze.</p>
	<p>Et quelle che ella ha per buone o per belle naturalmente le aggradano; et le altre le dispiacciono. Et, sì come ella le sozze et le ree abhorrisce, così di quelle altre entra in disiderio.</p>
	<p>Or, se per la porta de gli occhi amore entra nelle anime nostre, io non veggo per qual cagione di quella delle orecchie gli debbia esser serrata la strada: anzi mi par che di necessità sia da confessare che, udendo altri ragionar di alcuna rara bellezza, possa esser preso del piacer di quella, et del disiderio di quella possa essere acceso; il che altro non è che innamorarsene.</p>
	<p>Né è da credere che i due così gran maestri d'amore, come furono il Petrarcha et il Boccaccio havessero in questa sentenza consentito, se essi per vera non la havessero giudicata;</p>
	<p>l'uno de' quali ci lasciò le novelle di Ludovico et di Gerbino;</p>
	<p>et l'altro disse in una sua canzone:</p>
<quote rend="block">
<lg><l>Se non come per fama huom s'innamora.</l></lg></quote>

	<p>A questo si aggiunga che di Gianfré Rudel, il quale fu signor di Blaia et famoso dicitore in rima, si legge che egli per fama si innamorò della contessa di Tripoli: et quella lungamente amò et celebrò senza haverla veduta. Et alla fine, non potendo il gran disiderio più comportare,</p>
<quote rend="block">
<lg><l>usò la vela e 'l remo</l>
<l>In cercar la sua morte.</l></lg></quote>

	<p>IX. <emph>Quale è maggiore incitamento a virtù, o l'amore, o l'honore?</emph></p>
	<p>Per risolvermi in questa quistion rispondo che a me non pare che gli antichi Romani havessero mai questa dubitatione; i quali (se vero è quello che altri ne scrive), fabricando tempij alla virtù et allo honore, gli fabricarono insieme, et sì fattamente congiunti, che in quello dello honore entrar non si poteva, se non per quello della virtù, dimostrando che la vera via di pervenire allo honore è la virtù.</p>
	<p>Né so se io mi debbia dire che quegli fossero edificati per due tempij o pur per uno, essendo la sola virtù il vero honor dell'huomo.</p>
	<p>Non voglio tacer che, per esser la virtù cosa per sé disiderabile, non ha bisogno di altri incitamenti: et chi per altro che per la propria eccellenza di lei la disidera, non la conseguirà giamai. Là onde non è da dire che amore sia possente incitamento alla virtù, facendo egli che l'huomo la disideri per altro fine che per lo solo godimento di lei.</p>
	<p>X. <emph>Chi si persuade più di leggieri di essere amato, l'huomo o la donna?</emph></p>
	<p>Sopra questa domanda io non mi assicuro a parlar di quello che alcuno senta nell'animo, ma, per quanto di fuori si può vedere, mi par di poter dire che i più de gli huomini assai più leggiermente si danno a credere di esser amati, che le donne non fanno, ché esse, per lunga servitù che venga loro fatta, per molte cose che loro siano donate, et per molto esser celebrate et magnificate, non perciò mostrano di credere di essere amate: anzi sprezzano coloro che le servono, et dicono che essi, dicendo di amarle, non dicono da dovero, et che così fingono, et che ciò fanno per loro diporto, et delle altre cose tali;</p>
	<p>là dove gli huomini molte volte per una parola detta peravventura ad altro fine o per un riso forse venuto a caso, entrano in sul farnetico della persuasione di essere amati, et cianciano, et si vantano, e dicono le maraviglie.</p>
	<p>Le quali cose così stanti, non so come la persuasione de gli huomini non debbia esser reputata maggior di quella delle donne, et maggior la loro leggerezza.</p>
	<p>XI. <emph>Quale è maggior segno ad una donna di essere amata, oltra la perseveranza?</emph></p>
	<p>Qui rispondo che le donne debbono haver per segno certissimo di amore la gelosia. Et, quale è di loro geloso, siano sicure che egli le ama et che, quale gelosia non sente, non sente puntura di amore.</p>
	<p>XII. <emph>Quale è più possente passione: l'amore o l'odio?</emph></p>
	<p>Sapendosi che molti per amore si sono ammazzati, et havendo di sopra concluso che per soverchio amor si può morire; né sovvenendomi di haver mai letto né sentito che alcuno per odio habbia in sé rivolto ferro, né altramente sia morto, mi par di poter concludere che la passion dello amore sia di gran lunga più potente di quella dell'odio.</p>
	<p>XIII. <emph>Per arte magica si può egli piegar la durezza de gli animi altrui?</emph></p>
	<p>In questo gli scrittori naturali tengono di sì; i theologi christiani dicono di no. Io tra loro non ho da dar sentenza, ma da creder quello che mi ditta la ragione. Et così dovete far anchor voi.</p>
	<p>XIIII. <emph>È possibile che uno avaro ami?</emph></p>
	<p>Questa può essere stata proposta di alcuna donna avara la quale vorrebbe che gli amanti suoi fossero en bene liberali; et io, a consolation sua, rispondo che uno avaro può innamorarsi, per esser molto più poderose le forze di amore che non sono quelle della avaritia.</p>
	<p>Et amando si spoglierà egli di avaritia in tutte quelle cose che egli conoscerà potergli fare acquistar la gratia della sua amata donna: intanto che, non che liberale, ma prodigo istimo io che egli habbia a divenire:</p>
	<p>perciò che chi non ha misura nel ritenere, non la ha né anche nel dare. Et, sì come l'avaro non ha misura nello acquistare, non la havrà nello spendere, solo che egli cominci a spendere.</p>
	<p>Et pertanto, cotesta madonna non dee per modo alcuno ricusar di lasciarsi amare dallo avaro, potendone trar da uno forse più di utilità che ella non potrebbe da molti che per cortesi sono conosciuti.</p>
	<p>Questo mi basti di havervi scritto, con quella brevità maggiore che a me è stato possibile, con tutto che tanta non ne habbia saputo usare, che una lunga lettera non ne sia riuscita.</p>
	<p>Hor, per non ritardar più lungamente i vostri piaceri, non vi dirò altro. Andatevene alle vostre belle donne, che con questa risolutione di dubbij haverete occasione di intratenervi buona pezza con esse loro.</p>
	<closer><dateline>Di Milano a' XXVIII di ottobre del XLI.</dateline></closer>
	<ps><p>Rivedendo questa lettera, mi è occorso di aggiungervi due cosette; l'una, sopra la quistione XI, et cioè che le donne potrebbono havere per gran segno di amore che loro fosse donato assai.</p>
	<p>L'altra è sopra la ultima, della quale vi dico che debbiate domandare alle donne se esse s'innamorano: et dicendo elle di sì, fate conclusione che le persone avare amano.</p></ps>
</div2>
<div2>
<head>XI Al medesimo.</head>

<opener>
<salute rend="italic">Al medesimo</salute>
</opener>
	<p>Voi vi crederete che io debbia rispondere alla lettera vostra et rimarrete ingannato, perciò che più alla mia che alla vostra farò risposta, ché il rispondere a' vostri ringratiamenti et alle vostre offerte così sarebbe soverchio in me, come l'haverle fatte in voi.</p>
	<p>Et se ad alcuna donna è stato di noia lo scriver mio, non ho io da dirne altro se non che, se ella colpevole non si sentisse, le parole mie non così la premerebbono: ché altre volte ho io parlato di donne in generale, et presenti delle donne valorose le quali, macchiate non sentendosi della colpa di che io le donne biasimava, con ridevoli motti passavano le mie parole.</p>
	<p>Queste cose adunque da parte lasciando, vi torno a dire che alla lettera mia intendo di far risposta. Et notate come.</p>
	<p>Io, sapendo quanto Genova sia adornata di belle et leggiadre Madonne, et intendendo che dove le donne sono tali non è da credere che fra gli huomini non vi siano di nobilissimi intelletti, per dar materia ad alcuno bello spirito di dire alcuna cosa bella contra la mia openione misi in quella lettera cose che implicavano contradittione.</p>
	<p>Ché, se egli vi ricorda, facendo la comparatione dell'honore et dello amore, qual fosse maggiore incitamento a virtù, io diceva che amore non è possente stimolo a quella, come quello che non la disiderava per sé sola.</p>
	<p>Poi ragionando sopra la quistione se fosse meglio o peggio che non ci fosse amore, dissi come per cosa propria di amore che, amando, si disidera di fare opere virtuose:</p>
	<p>le quali sono sentenze che l'una all'altra contradicono; et pertanto, dapoi che la mia openione è passata per buona, non mi par di dover più tenere la verità nascosta; et ad amore intendo di rendere quella testimonianza che gli si conviene.</p>
	<p>Dovete adunque sapere che a voler parlare dirittamente di amore è necessario di farne insieme con Platone una distintione la quale, raccogliendola in brevità, è questa: che due sono gli amori, l'uno è celeste, et l'altro volgare.</p>
	<p>Il celeste è quello il quale s'è detto nell'altra lettera, che è disiderio di parturire in cosa bella et è egli medesimamente disiderio di immortalità ché, disiderando di perpetuar la generatione, et con l'animo di far le cose virtuose, disidera, dirò così, la immortalità del corpo et dell'anima.</p>
	<p>Il volgare ad altro non intende che a' terrestri et carnali piaceri, né col corpo, né con l'animo da quelli si leva giamai.</p>
	<p>Il primo amore adunque è grandissimo incitamento alla virtù, come quello che è propriamente un disiderio di quella.</p>
	<p>Il secondo non la disidera se non in quanto col mezo di quella egli spera di dovere i suoi appetiti conseguire, là onde si può dir veramente che, non che egli ne sia grande incitamento, ma che la dishonori facendola ministra di dishonestà.</p>
	<p>Et di questo dovete intender che sia da me stato conchiuso che egli non sia stimolo alla virtù, et non del celeste il quale è semenza di lei, di cui il frutto è l'honore.</p>
	<p>Con la medesima distintione si ha anchor da risolvere la quistione del far l'huomo di savio pazzo, et di pazzo savio; ché l'amor celeste con la alienation sua di mente leva l'huomo sovra di sé, et tutto l'empie di divino spirito, et l'amor volgare il trahe fuori dello intelletto, et a' bruti animali il fa simigliante.</p>
	<p>Et quanto quello sovra di noi ci inalza, tanto questo ci abbassa et di noi ci fa minori.</p>
	<p>Hora intendete che l'effetto di far savio et pazzo non è opera di un solo amore, ma di due; et essendo quelle cose loro proprie, non è da dire che siano miracoli.</p>
	<p>Può ben forse parere cosa più maravigliosa quella che opera l'amor divino che l'altra, per esser così rari i seguaci di lui, come infiniti sono quelli dello amor volgare.</p>
	<p>Del quale non voglio lasciar di dire, che io vidi già alcune rime di m. Nicolò Amanio nelle quali, parlando della dipintura di Amore, diceva che si dee dipingere in forma di pastore, per essere non altro che pecore coloro che a lui sono obedienti.</p>
	<p>Or che direbbono le donne, se elle questo intendessero? Et che direbbono elle, chi dicesse loro che elle del primo amore non hanno contezza, ma che solamente vanno appresso il volgare?</p>
	<p>Di quello che elle fossero per dire non voglio hora spendere altre parole, ma ben dirò di me che io ho da ringratiare quella madonna la quale ha fatto di me giudicio che io sia degno di ogni cosa honorevole, ma non di amar donne ché, se elle vanno annoverate fra le pecore del pecoraro amore, io non mi curo di esser della loro greggia.</p>
	<p>Una cosa voglio aggiungere (da che mi è occorso di far mentione della dipintura di amore) che egli si dipinge cieco, il che, per openion mia all'amore volgare ottimamente si conviene; ma del celeste si dee dire che egli ha gli occhi più che il sole risplendenti, essendo con quelli atto a contemplare la sempiterna bellezza della divinità.</p>
	<p>Et ciò mi basti haver detto a voi in risposta, o vogliam dire in dichiaratione, della lettera mia, della quale ho voluto toccar queste cose principali. Voi hora con questa distintione potrete accomodar le altre solutioni a quale amore ciascuna di esse si appartenga, et con questo vi dico a Dio.</p>
	<closer><dateline>Di Milano a' X di novembre del XLI.</dateline></closer>
</div2>
<div2>
<head>XII A monsignor m. Pietro Paolo Vergerio..</head>

<opener>
<salute rend="italic">A monsignor m. Pietro Paolo Vergerio vescovo di Capodistria</salute>
</opener>
	<p>Se, aperta questa lettera, haverete, Monsignor mio, volti gli occhi a veder il luogo et il tempo ne' quali ella è stata scritta, vi sarà paruto cosa strana di havervi trovato Nizza; ma havete da sapere che, da poi che ultimamente vi scrissi da Milano, al mio signor  Marchese è piaciuto di mandarmi a stare presso al signor duca di Savoia;</p>
	<p>et quegli al presente dimora in Nizza di Provenza, detta così, non perché ella veramente sia in Provenza (ch'ella è in Italia di qua dal Varo ben tre miglia), ma per la vicinanza di quel paese.</p>
	<p>Salvo se non volessimo dire che ella così si chiamasse, per essere stata da' Provenzali edificata, trovandosi scritto che di Marsiglia vennero coloro che la fondarono. Alla qual cosa ' Nizzardi non consentono; anzi con Marsiglia vogliono di antichità andare a paro, allegando la origine loro esser venuta da' Troiani, et di gran tempo avanti che Troia fosse disfatta.</p>
	<p>Aggiungendovi nondimeno che, essendo poi questa città stata ruinata, da quegli di Marsiglia ella fu riedificata.</p>
	<p>Ma, come che sia, questa quistion lasciando, da che altro non ho da scrivere, vi scriverrò di questo luogo.</p>
	<p>Nizza è adunque posta alle pendici dell'Apennino in sul lito del mare et il sito suo è tale che per una valle con assai lungo discorso da altissimi monti discende un fiume il quale questi del paese, con corrotto vocabolo, chiamano Paglione, dovendolo dal latino Padone nominare.</p>
	<p>Alla foce di questo, da man manca, surge un colle da tutti i circostanti colli in tutto separato; et è la sua grandezza di circoito minore che non è lo scoglio della nostra città, et in lunghezza stendendosi, riguarda dall'una parte alla valle et dalla altra al mare soprasta; et dalla valle è trito et agevole, et dal mare sassoso et diroccato.</p>
	<p>Et da quel capo che egli sta sopra il mare è rilevato ben due tanti, quanto è il nostro Belvedere.</p>
	<p>Or sopra questo in parte, et in parte in piano, è la città, fabricata in questa forma, che, da quella parte che il colle non è cinto né dal mare né dal fiume, le mura il cingono a meza costa et a valle scendendo abbracciano la pianura lungo la riva del fiume, et quindi girando, lungo il lito si stendono infin che al colle si vengono a ricongiunger là dove egli dall'impeto di Nettuno con le durissime sue rocce si difende.</p>
	<p>Et è in modo compartita questa città, che non di leggieri si può giudicare qual sia la maggior parte, quella del colle o quella del piano.</p>
	<p>Appresso, essendo la forma sua triangolare anzi che altra, dir si può che delle tre parti che ella possiede, del colle, della riva et del lito, l'una non è gran fatto dell'altra maggiore.</p>
	<p>Nella più alta parte del poggio è fabricato il castello il quale, verso il mare rivolto et a quello  signoreggiando, sopra il sasso vivo fondato et da artificio aiutato, si può dire che sia cosa inespugnabile.</p>
	<p>Et quello che a me è paruto di non havere in ultima consideratione della fortezza sua è che, essendo di ampio circoito, et havendo di verso il mar larghissime piazze et aere aperto, et ispatioso, per assedio di quantunque lunghissimo tempo i difensori di quello di alcuna mala infettione non havrebbono da dubitare, il che, ne' luoghi stretti et posti in piano, avviene in contrario.</p>
	<p>Et alla terra scendendo, il circoito di quella non può esser maggior che si sia quello della nostra città, et dal mare è ella tanto lontana <emph>quanto un buon gittator trarria con mano</emph>.</p>

	<p>Dalla parte del colle guarda sopra la valle la quale è ben cultivata, et tutta ridente et adornata di giardini pieni di piante di limoni et di melaranci; et oltra il fiume ha la medesima cultura et le medesime delicie. Porto non ci ha.</p>
	<p>Ma dalla parte di Levante, due miglia vicino di qui, ci è Villafranca, luogo pur di questo signore, là dove è uno ampio porto; vero è che egli a Garbino è discoperto. Et di questo mare ho da dirvi che egli non ha accrescimento né diminutione di flusso et di reflusso come il nostro. Il che mi ricorda haver medesimamente notato a Napoli.</p>
	<p>Et ciò non avviso io procedere altronde, se non che, entrando dallo stretto di Zibiltar le acque che fanno tutti i mari mediterranei et ispargendosi nel nostro et ne' più orientali golfi, secondo che elle vanno et vengono, i seni de' nostri mari si empiono et si votano, et così si veggono più et meno coperti i nostri liti.</p>
	<p>Ma, essendo questo il canale donde elle passano, o vadano o vengano, egli è sempre pieno ad un modo, né altra alteratione ci si vede, se non quella che fanno i venti, ingrossando quelli di Africa i mari in queste piagge et rispingendogli quelli di Tramontana a gli Africani liti.</p>
	<p>Hor ritorno alla terra. Come l'huom si parte dalla valle, così trova il circostante paese tutto aspero et tutto lontano da ogni cultura. Il che fa che gli habitanti sono tutti industriosi et tutti dati al mercatare et a' trafichi;</p>
	<p>et tra qui et Villafranca, la quale dir si può un borgo di questo luogo, non credo io che ci siano meno di venticinque o trenta legni da gabbia.</p>
	<p>Et sono gli huomini di questi luoghi de' migliori marinai di tutta questa riviera.</p>
	<p>La città è populosissima et da fare infino a tre o quattromila buoni huomini di guerra.</p>
	<p>Di gentilhuomini ce ne ha et di honorevoli signori di terre et di castella, ma questi se ne stanno non alla città, ma a' loro luoghi, massimamente quando qui non è la corte.</p>
	<p>Lettere molte non ci ha, et la gente è alpestra et poco amica a' forestieri.</p>
	<p>Tra loro si danno il miglior tempo del mondo: ogni giorno ballano et fanno festa nelle strade; ma l'una condition con l'altra non si mescola, ché in più luoghi si fanno le feste: nell'uno sono i nobili, nell'altro i mercatanti; quivi sono gli artefici, et in altra parte i lavoratori; et le figlie da marito sono quelle che mantengono le feste.</p>
	<p>Elle compariscono tutte piene di fiori et di verdura; vanno con la testa scoperta et in capelli, né alcuna ci ha che non habbia mazzuoli di fiori da amendue le orecchie et per le trecce et di qua et di là et in cima della testa, sì che di sei et di sette mazzi di fiori si vede per ordinario il capo di ciascuna adorno. Poi hanno fiori nel petto et fiori in mano, et sono sì fiorite che allo incontrar di ogniuna a me sembra di vedere una nuova Flora.</p>
	<p>Et i fiori sono così garofani come viole, o ancor ramoscelli fioriti di pomi et di altri alberi.</p>
	<p>Elle universalmente sono tutte bianche et tutte bionde, et quelle che così non sono per natura, si fanno con arte.</p>
	<p>Or i balli loro infino alla mia venuta sono stati di una da me non più veduta usanza, ché in ballando gli huomini con le donne si abbracciavano insieme stretti stretti et così si andavano girando et alzandosi da terra et gli huomini per buona pezza le donne così abbracciate ne portavano sospese quanta era la lunghezza del ballo, et quanto loro era più et meno a grado;</p>
	<p>ma da pochi giorni in qua il signor Duca ha levato cotal costume, di che i giovani et le gioveni sono rimasi tutti tribulati, ma pur tuttavia ballano, secondo che è loro conceduto.</p>
	<p>Non dirò per cosa notabile del baciarsi in publico gli huomini con le donne, ché dal confine dello stato di questo signore col milanese, infino in Francia si va continuando cotale usanza.</p>
	<p>Ma ben dirò per cosa notabile un loro modo di far l'amore.</p>
	<p>Le madri, come è fatto notte, si mettono a sedere in su la porta ciascuna di casa sua insieme con le figliuole a lume di lucerna et quivi compariscono gli innamorati et s'assettano et cianciano et dicono le lor ragioni; et perciò che nella lingua di questa città <emph>caragn</emph> significa ‘lucerna’, <emph>calignar</emph> vuol dir far l'amore, et <emph>calignere</emph> e <emph>caligneri</emph> usano di dire in vece di ‘innamorate’ et di ‘innamorati’.</p>
	<p>Ché questa città ha una sua propria favella la quale non è né italiana, né francesca, né provenzale, ma pur sua particolare, secondo che hanno Muggia et Tergeste ne' nostri paesi.</p>
	<p>Havendo scritto fin qua mi comincio a ravvedere che altri mi potrebbe dannare che io sappia male quello che si convenga et che si disconvenga et come con ciascuno si debbia parlare, ché, ad un vescovo scrivendo, io tengo di donne un così lungo ragionamento. Di che mi par che altri con ragione non me ne debbia poter ripigliare, ché, essendo la intention mia di ragionar di questo luogo, io ho da scrivere quelle cose che sono più rare et più notabili, quali che elle si siano.</p>
	<p>Oltra che le donne non ho io per animali così abominevoli, che di loro debbia esser disdetto il farne mentione con alcuno.</p>
	<p>Poi, se vorremo ben considerare, di quelle greggie, che alla guardia de' vescovi sono raccomandate, ordinariamente il più della metà è di donne. Là onde non dee essere interdetto il favellar con loro di quello in che consiste la maggior parte del loro pensiero.</p>
	<p>Senza che, se le donne non sono cacciate né da' luoghi sacri, né da gli officij, né da' misterij divini, non veggo perché elle debbiano essere sbandite dalle scritture.</p>
	<p>Et le donne lasciando, et a Nizza pur tornando, l'aere è qui il verno tiepidissimo et tale che, di gennaio essendoci venuto, io ci ho trovata la primavera; il che dà commodità alle donne di andar datorno così vezzose et così fiorite.</p>
	<p>Ma io pure alle donne ritorno. Or per non havere a più parlar con voi di loro, voi lasciando, me ne andrò a corte, là dove vanno le gentildonne a ballare domandate dal signor prencipe di Piemonti figliuolo del signor Duca; et a me conviene tenergli compagnia.</p>
	<closer><salute>Vi bacio adunque le mani.</salute>
	<dateline>Di Nizza a XIX di febraio del XLII.</dateline></closer>
</div2>
<div2>
<head>XIII Al conte di Polentia.</head>

<opener>
<salute rend="italic">Al conte di Polentia</salute>
</opener>
	<p>Anchorché io non habbia di voi, signor Conte, altra conoscenza che del vostro nome, pur, passandomi per le mani di quelle cose che sono di vostro interesse, ho voluto con voi usare questo officio di conoscente et di servidore.</p>
	<p>I passati giorni, per ordine del signor Duca, scrissi al signor Marchese della prigionia del Contino vostro figliuolo.</p>
	<p>Da poi, havendo il Marchese scritto al Duca et a me per la medesima occasione, il Duca, havendo rispetto al disiderio del Marchese et alla lunga penitenza del Contino et disiderando di restituire a voi vostro figliuolo et a lui la gratia vostra, mi ha detto di voler mandare un suo per operar che sia fatta questa buona opera di pietà et di paterna reintegratione.</p>
	<p>Là onde, per non mancar dalla parte mia a questo buono officio, mi sono messo, così non conosciuto, a scrivervi questa lettera mia per dirvi che io credo che il Contino alcuna volta habbia fatte di quelle cose per le quali habbiate giusta cagione di essere sdegnato contra di lui, ma credo bene anchora che ve ne siano state riportate molte più che elle non sono state in effetto.</p>
	<p>Et pur presuppongo che egli vi habbia offeso: or questa offesa non dee ella mai trovar pietà? non dee ella mai trovar misericordia?</p>
	<p>I gioveni fanno de gli errori i quali meritano punitione: et qual può essere sì grande errore che con la prigionia di quindici mesi et con lo stare il figliuolo tanto tempo sbandito dalla gratia del padre non debbia esser punito? et che il padre non debbia rimaner sodisfatto?</p>
	<p>Il Contino è homai arrivato ad età che più non è gioventù. Gli anni raffrenano gli animi et con gli anni viene il senno.</p>
	<p>Et voi per l'avvenire dovete aspettare di haver di lui molto più consolatione, che per lo passato non havete havuto afflitione.</p>
	<p>Egli è apparecchiato (quando pur così piaccia a voi) di dare ogni conveniente sicurtà. Ma qual miglior sicurtà può havere il padre dal figliuolo, che liberamente donargli la gratia sua?</p>
	<p>Voi dovete voler che vostro figliuolo riconosca anzi da voi questa liberatione che da persone strane. Voi che lo havete generato libero, dovete esser colui che lo ritorni in libertà, et non comportare che vostro figliuolo, uscito di prigionia, debbia ringratiar né rimaner obligato ad altrui che a voi, suo padre.</p>
	<p>Ponete giù homai l'animo da nimico et ripigliate animo da padre. Riconoscete vostro figliuolo per figliuolo et siate contento che vostro figliuolo riconosca voi per padre.</p>
	<p>Fate, signor Conte, fate intendere al signor Duca che riceverete la liberation del figliuolo per gratia et che da lui non volete sicurtà alcuna; anzi che volete esser sicurtà per lo figliuolo a lui, quando egli ne voglia niuna, ché, a questo modo facendo, voi empirete l'animo di vostro figliuolo di penitenza de' passati errori, et di tanta riverenza per l'avvenire che non si vederà mai stanco né satio di servirvi et di riverirvi;</p>
	<p>et farete cosa grata a molti et laudabile al mondo; et appresso Dio ne conseguirete gratia et misericordia secondo la gratia et la misericordia che userete a vostro figliuolo.</p>
	<p>Né ve ne dirò molte più parole, parendomi che basti dirvi che, se vi vorrete ricordare di quanta dolcezza sia questo nome di figliuolo, voi raccoglierete gratiosamente vostro figliuolo. Et se esso considererà di quanta riverenza sia nome di padre, non mancherà in alcun tempo di rendervi quella osservanza et quella obedienza che da figliuolo a padre render si conviene.</p>
	<closer><salute>Et nella buona gratia vostra mi raccomando.</salute>
	<dateline>Di Nizza a gli VIII di settembre del XLIII.</dateline></closer>
</div2>
<div2>
<head>XIV A messer Antonio Thesauro...</head>

<opener>
<salute rend="italic">A messer Antonio Thesauro ducale protomedico.</salute>
</opener>
	<p>Io ho sentito alcuna volta dire ad huomini di lettere studiosi che i letterati di tanto soprastanno a gli altri huomini di quanto gli huomini son anteposti a gli altri animali, la quale sentenza, quanto debbia essere approvata non voglio io stendermi in dirne molte parole.</p>
	<p>Questo voglio ben dire: che le lettere sono dolcissimo cibo dell'animo humano; né altra cosa saprei trovar di leggieri in tutta questa vita mortale che alla dolcezza di quelle si potesse convenientemente paragonare.</p>
	<p>Et esaminando meco stesso la varietà de gli studij a' quali gli huomini letterati intendono, mi par di poter ragionevolmente dire che, sì come sono diversi, così anchor l'uno più et l'altro meno debbono esser nobili reputati et, per conseguente, quelli che più di quello sono intendenti, più hanno da essere honorati et tenuti cari.</p>
	<p>Non pensate già che io voglia entrare nella quistione de' medici et de' legisti fra ' quali già da quel buon prencipe data fu la memorabil sentenza, ché la intention mia è di parlar di quelle belle lettere delle quali i più gentili spiriti si dilettano solamente per intendere et per sapere et non per trarne altro guadagno.</p>
	<p>Or di queste tante ne sono le maniere che, a voler di tutte far giudicio qual sia l'una dell'altra più nobile et quale sopra le altre nobilissima, non mi pare che sia opera da ogniuno.</p>
	<p>Né per tutto questo voglio lasciar di dirne alcuna cosa.</p>
	<p>I poeti (per cominciar da questo capo) si appropriano titolo di divinità; gli historici, le antiche memorie rappresentandoci, con esempij vanno la vita nostra regolando.</p>
	<p>Gli oratori con la loro leggiadria et virtù di dire si persuadono di regger così gli animi nostri come fa cavallier cavallo col freno.</p>
	<p>Non mancano di quegli i quali con ragione investigando quello che sia da fuggire et quello che sia da seguitare, del dirittamente vivere la norma ci prescrivono.</p>
	<p>Et altri, rivolti tutti alla contemplation della natura, i secreti di quella ci fanno manifesti.</p>
	<p>Che dirò di quelli che, alla harmonia tutti intenti, hanno virtù di alterare et di reprimere gli affetti de gli animi nostri? Che di coloro i quali, dal picciolo circoito delle loro case non si partendo, con le loro misure abbracciano tutta la mondana fabrica? O pur di quegli altri che la ragion de' numeri trattando, in quelli non solamente conchiudono esser meravigliosa virtù, ma la istessa divinità vi ritrovano?</p>
	<p>Lascio stare hora il parlare di scrittori di cose et arti particolari, come delle bisogne della villa, dell'arte della guerra et della ragione dello edificare et delle altre cose tali, ché l'andare il tutto per minuto ricercando sarebbe fatica fastidiosa non men che lunga.</p>
	<p>Di queste che detto ho in qual grado di degnità ciascuna debbia essere costituita, lascerò il carico del giudicarlo a chi ha più sottil giudicio che il mio non è.</p>
	<p>Questo dirò ben del mio parere: che due conditioni di letterati mi sembra che siano quelle che tanto alle altre meritino di soprastare quanto esse più che tutte le altre si inalzano.</p>
	<p>Et questi sono gli astrologi et i theologi, de' quali, gli uni ne' cieli salendo et gli altri sopra i cieli cercando di salire, mi par che senza dubitatione alcuna più che da gli altri huomini ne debbia esser fatto stima.</p>
	<p>Et di queste due maniere di litterati i theologi senza alcuna controversia doverebbono a gli astrologi di tanto essere anteposti quanto è più alto et più nobile il suggetto loro et quanto Dio è da più de' cieli, et da più il creatore che la creatura.</p>
	<p>Doverebbono (dico) essi essere anteposti, se così penetrassero nella cognitione di quello che per conoscer si affaticano, come de gli astrologi per le ragioni che rendono et per quello che ci mostrano si vede che de' celesti corsi hanno la vera scienza.</p>
	<p>Ma per ciò che la altezza, la grandezza, la immensità, la ineffabilità di Dio non cape nelle menti de' mortali et humana scienza non è atta a comprenderne pur una minima particella; et acutezza di humano intelletto non solamente non iscorge esso Dio, ma né pur si avvicina alla luce nella quale egli fa soggiorno, non senza ragione credo io di poter dire che i theologi (quelli, dico, che così si chiamano) di quello che essi promettono non ne ritengono altro che il nome ignudo et tanto maggiormente che bene spesso si veggono de gli huomini idioti per illuminatione haver di Dio molto più vera cognitione di coloro che si usurpano titoli di <emph>maestro</emph>.</p>
	<p>Là onde diremo che la vera theologia sia una scienza la quale non si possa conseguire se non dapoi che le anime, sciolte da questa mortalità, in Dio tutte affisandosi et lui da faccia a faccia contemplando, vederanno et intenderanno quello che qui haveranno tenuto per fede.</p>
	<p>Per che, non mettendo fra' mortali la theologia in consideratione, per mio avviso veramente si può dire la astrologia esser quella che sopra tutte le altre dottrine et scienze meriti di essere honorata, vedendosi che ella compiutamente ci insegna tutto quello che ella ci promette. Ella recita i corsi de' cieli già per adietro passati, ci mostra i presenti et ci predice i futuri.</p>
	<p>Et qual cosa ci può più avvicinare a Dio che la astrologia la quale a' cieli ci conduce? Et qual cosa ci può far più simiglianti a Dio che la astrologia, la quale ci fa sapere di quelle cose che Dio ha proposto di voler fare? Et in maniera le ci fa ella sapere che mi par di poter dire che soli gli astrologi sono secretarij di Domenedio.</p>
	<p>Et per lasciare hora gli eclissi del sole et della luna, le congiuntioni et le oppositioni de gli altri pianeti et con queste le altre constellationi, i giudicij sopra le natività et intorno alle revolutioni de gli anni et per via di domande et mille altre cose così fatte, una sola ne voglio dire io: che voi ultimamente, nel partir vostro di qua, mi metteste nell'animo tanta sete di questa scienza ch'io mi muoio della voglia di diventare astrologo.</p>
	<p>Voi mi diceste di volere andare a Fossano prima che mettessero le piove le quali havevano da esser tempestosissime, et vi partiste il sabbato et in tre dì penso che giungeste a casa. Et que' tre giorni qui fu un sol chiaro, un aere tepido et una stagion di Primavera, et il martedì appresso, intorno al mezo dì, che voi dovevate essere a coperto, si guastò il tempo in modo che mai più non è cessato di piovere, né mai s'è più visto il sole et siamo da dovero entrati nel verno et tuttavia continua asprissimo.</p>
	<p>Or, in conclusione, io vi ho invidia a voi altri signori astrologi i quali sapete fare i vostri viaggi sempre con buon tempo et ci lasciate andar noi altri per la piova senza haverci compassione. Et vi ho anche invidia di una altra cosa, che voi sete liberi da fare spese di cappe da acqua et di altri arnesi da cavalcar ne' mali tempi, ché i cieli sono le vostre cappe et le stelle sono gli altri vostri arnesi.</p>
	<closer><salute>Apparecchiatevi pure, ché al ritorno vostro conviene che mi insegnate astrologia.</salute>
	<salute>Et fra questo mezo mi vi raccomando di cuore ricordandovi che io sono tutto vostro.</salute>
	<dateline>Di Nizza a' XII di novembre del XLII.</dateline></closer>
</div2>
<div2>
<head>XV Al conte Gioseppe Francesco da Landriano.</head>

<opener>
<salute rend="italic">Al conte Gioseppe Francesco da Landriano</salute>
</opener>
	<p>Hoggi fa a punto un mese che io vi scrissi et vi mandai lo spaccio del capitan Tosano; et la mia buona ventura ha voluto che quelle lettere siano smarrite per farlo venir lui medesimo a portarmi lettere et novelle di voi, sì che per me è venuto il capitan Tosano fin qua, et non per sé, come egli, forse, si avvisava di fare.</p>
	<p>Delle due querele, che raccomandate mi havete, quanto mi persuado di haver ben governata l'una, tanto all'altra non mi conosco atto a mettervi la mano, ché l'arte mia, se ben ella ha alcuna volta operato in alcuna cura disperata, non era per ciò che non vi fosse alcun segno di vita. Ma in questa non c'è più né polso, né spirito alcuno.</p>
	<p>A me dispiace più di non vi poter servire, che non può dispiacere a voi, ché, se io in questo caso mi potessi assicurar di servirvi come vorreste voi et come vorrei io, haverei da gloriarmi non solamente di guarir di quelle persone che da gravi infirmità sono oppresse, ma anchora di risuscitar de' morti.</p>
	<p>Vi mando la canzone di lontananza che mi domandate, et insieme una ballatetta; altra cosa non mi trovo haver qui in tal suggetto.</p>
	<p>Ma voi volete pure avviluppare me tra ' soggetti di amore per haver maggiore compagnia. Io vi sono stato avviluppato assai, et hora che sviluppato me ne sono del tutto, non penso più di havermene ad inviluppare, anzi, quanto già mi pareva dolce la sua servitù, care le sue punture et disiderabili i suoi ardori, tanto hora godo che per me siano spezzate le sue catene, rintuzzate le sue saette et ammorzate le sue facelle.</p>
	<p>Io ho fatta la parte della mia militia et per le lunghe guerre che io ho sostenute, et per le molte fattioni che io ho fatte per lui, è bene honesto che, come soldato veterano, io mi debbia riposare. Alla età vostra sta bene lo andare appresso alle vittoriose sue insegne, il fare ogni giorno nuove prodezze, lo acquistar nuove vittorie, et il riportarne nuove spoglie.</p>
	<p>Io mi contento di essere uno di coloro che di lontano aspettano di intendere le novelle delle altrui disiderate imprese: et se delle felicità di alcuno disidero di haver novella, la disidero di voi.</p>
	<closer><salute>Et vi bacio le mani.</salute>
	<dateline>Di Nizza a' XXVIII di Novembre del XLII.</dateline></closer>
</div2>
<div2>
<head>XVI Al c. S.</head>

<opener>
<salute rend="italic">Al c. S.</salute>
</opener>
	<p>Molti sono gli effetti di quella passione la quale noi chiamiamo amore per li quali si dimostra quanta sia la forza della sua tirannia. Ma non so se alcuno sia maggiore di quello che egli si fa le voluntà nostre soggette in maniera che, quantunque conosciamo il nostro male, contra il parer nostro medesimo quello ci rivoltiamo a seguitare; et se al giudicio nostro et a noi stessi ricusiamo di credere, meno vogliamo poi dar fede a qual persona si sia che del ben nostro ci ammonisca; anzi abhorriamo i fedeli et gli amorevoli consigli di coloro a' quali incresce della nostra miseria.</p>
	<p>Questo conoscendo, io non ho voluto infino ad hora cercare di fare alcuno sforzo per rimuovervi dall'animo gli amorosi fastidi, vedendo massimamente che, mentre eravate nella presenza della cosa amata, tanta era la forza di quel veleno il quale ella, con lo aspetto suo et con la sua voce vi infondeva nell'anima, che virtù alcuna delle mie né delle altrui ragioni non sarebbe stata bastante a porgervi alcuna giovevole medicina.</p>
	<p>Hora veramente che voi col corpo allontanato vi sete da quelle tenebre nelle quali eravate sepellito, per la pietà la quale io sento della vostra infelicità, voglio, ragionando con esso voi, far pruova se io allo intelletto vostro posso fare scorgere tanto di luce che, col mezo di quella, l'animo vostro così dal pestifero oggetto s'allontani, come voi allontanato vi sete con la persona.</p>
	<p>I più eccellenti scrittori i quali di amore hanno ragionato nelle loro scritture determinano che egli altro non sia che disiderio di bellezza;</p>
	<p>et della bellezza fanno tre maniere: una è quella la quale veggiamo ne' corpi; l'altra è la consonanza delle voci, o vogliamo dire la harmonia, et la terza è nelle virtù. La prima con gli occhi, la seconda con le orecchie, et la terza con la mente si comprende. Et così mirando, ascoltando et pensando, della intera bellezza si viene a godere;</p>
	<p>né fuori dell'animo et de' due sentimenti che ho detto altra parte dell'huomo si può dire che di bellezza senta alcun godimento et pertanto, ogni volta che altri pensa di tirare questo disiderio ad altro oggetto che di intendere, di vedere et di udire, dee esser sicuro, che quello non è vero amore, né si può dire che egli ami, né egli innamorato dirittamente si può chiamare.</p>
	<p>Anzi è quel tale affetto ad amore in tutto contrario ché, essendo amore (come detto s'è) disiderio di bellezza et essendo bella la virtù et conseguentemente sozze le cose a lei contrarie, et que' tali falsi amanti altro che cose vitiose et vergognose non disiderando, cose contrarie ad amore vengono a disiderare.</p>
	<p>Et che vitiosi et vergognosi siano gli appetiti di coloro ch'escono de' termini i quali si sono detti, è troppo più chiaro che sia mestiero di dirne molte parole. Non è adunque veramente amore quel tale affetto, anchorché il vulgo ignorante per amore l'appelli.</p>
	<p>Et se pur anche da' savij viene chiamato amore, lo chiamano amor volgare; et terreno amor viene egli anchor detto da loro come quello che a niuna cosa degna di huomo ci lascia inalzar gli animi, anzi tanto ne gli abbassa che ci conduce ad essere di una medesima natura con gli animali bruti:</p>
	<p>il che intesero di significarci i poeti, veramente divini scrittori, i quali, di Circe favoleggiando ch'ella in fiere et in mostri trasformasse co' suoi incanti coloro che con lei si dimoravano, altro non ci vollero dimostrare se non che ella con lusinghe sue gli riteneva in lascivia et in vita ad animali rationali non conveniente.</p>
	<p>Or quale sia il disiderio vostro o di bellezza, o di bruttura, senza altro dirne lascierò determinarlo a voi. Solamente dirò io che, se il vostro non è vero amore et se egli è volgare et terreno appetito, la sola conoscenza di ciò, senza altro, da cotal disiderio vi doverebbe rimuovere incontanente.</p>
	<p>Et questo aggiungerò, che, se il vostro fosse veramente amore, voi, senza alcuna pena sentire, godereste della amata bellezza, conciosiacosa che del godimento di quella alcuno non ne può esser privato. Et il bramar cose che così ad ogni nostra voglia non si possono avere, è quello che mille noie et mille passioni ci arreca.</p>
	<p>Et che il godimento della bellezza ad altrui non possa esser tolto, è cosa troppo più che manifesta, ché a tutte le hore noi possiamo vedere, udire et pensare cose belle: et quando udire et vedere non le possiamo, se noi in noi stessi ci vorremo raccorre, con la mente nostre vederemo, udiremo et intenderemo tanta beltà che oggetto alcuno di fuori né maggiore, né pari non la ci potrà appresentare.</p>
	<p>Quieto et pieno di molta pace è il disiderio della bellezza perciò che egli cosa corporale non disidera, il che di quell'altro non avviene, per esser egli tutto rivolto intorno alle cose terrene nelle quali non ha tranquillità né fermezza veruna.</p>
	<p>Et pertanto coloro che l'amor volgare dipinsero gli diedero le saette et il fuoco per dimostrare le trafitte et gli ardori delle sue passioni et le ale gli aggiunsero per iscoprirci così la incostanza de' suoi seguaci et la volubilità de' lor pensieri ché, ad ogni nuovo accidente, di vedere o di non vedere la persona amata, ad ogni sguardo, ad ogni parola, ad ogni atto di lei et il più delle volte a cose fatte a caso, battono l'ale de' loro pensieri; et hora godono, hora s'attristano; hora vogliono amare, hora pensano di disamare; hora sperano, hora si mettono in disperatione; hora entrano in sul farnetico della gelosia, hora (et peravventura quando più doverebbono temere) essi s'assicurano; et per ogni minima cosa che loro avvenga non secondo l'animo loro, vogliono morire, quasi come non siano più morti stando in cotal guisa che se le anime loro del carcer terreno fossero liberate.</p>
	<p>Or se de' così fatti avvenimenti a voi siano alcuna volta occorsi, o anchora vi occorrano, vorrei io saperlo da voi, con tutto che io sia vie più che sicuro di ogni vostra miseria, come colui che, altre volte impaniato essendo stato in quel non meno pestilentioso che tenace visco, ne sono informato troppo più che io non havrei havuto mestiero.</p>
	<p>Ma da quelle cose che io allhora apparai mi assicuro di poterne al presente con voi liberamente parlare. Et dico che, se incostante vi fa questa passione, non me ne maraviglio, conciosiacosa che ella vi dee haver tornato anchora ad esser fanciullo ché di quella età è propria la incostanza et la volubilità: et voi nell'animo vostro altro che cose leggiere, vane et puerili non dovete trattare.</p>
	<p>Et se nella decrepita età, quando altri è più fuor di senno, per estremo biasimo si suol dire che egli è rimbabito, quanto dee increscere a voi in quella che è più atta a' consigli et alle opere honorevoli di trovarvi esser rifatto fanciullo?</p>
	<p>Ricordivi, ricordivi quali solevano essere i vostri pensieri, et quali i vostri ragionamenti! Non mai si udiva dalla bocca vostra se non parola notabile. Voi ragionavate delle molte cose da voi vedute et fatte; recitavate gli altrui memorabili esempij; divisavate delle maniere di conducere a fine delle honorate imprese; né di altro che di opere cavalleresche et di governi di stati da voi si sentiva ragionare.</p>
	<p>Hor que' vostri belli discorsi sono tramutati in sospiri et in parlar di lettere amorose, di fiori, et di favori, et in cantar rime.</p>
	<p>Et io vorrei che voi, una volta una, ne cantaste da dovero insieme col Petrarcha, et che dell'error vostro ravvedendovi diceste:</p>
<quote rend="block">
<lg><l>Lasso, che son? che fui?</l></lg></quote>

<p>Ma voi vi credete forse che queste cose di fuori non si risappiano.</p>
	<p>Et pur ricordar vi dovete che questo amore è dipinto anchora ignudo ché ignude et iscoperte sono tutte le operationi di tali innamorati. Et anchor che essi non istimino che così sia, egli è pur così. Et sì come se si vedesse uno ignudo andare attorno ogniuno ne farebbe le risa, non altramente si fa di questi poveri meschini.</p>
	<p>Et io in quanto a voi haverei molto caro che poteste, in alcun vostro nimico, vedere di quelle cose che si veggono in voi: ché io sono certo che non sapereste disiderarne vendetta maggiore, se non che egli in cotal vita havesse a continuare.</p>
	<p>Né, perché voi non vediate che altri vegga tali cose in voi, dovete perciò pensare che non si veggano: ché voi ciò veder non potete per essere amor cieco. Et questo accidente a quella sua dipintura sopra ad ogni altro a me pare che si convenga, conciosiacosa che gli amanti con tutti i sentimenti et con tutta l'anima stando alla amata cosa intenti, fuori di quella niente veggono, niente odono et niente intendono, sì che, non solamente ciechi, ma sordi anchora a me sembra che non senza ragione dipinger si potrebbono, quando anche i sordi con pennello si potessero figurare. Ciechi de gli occhi del corpo et di quelli della mente sono i miseri innamorati.</p>
	<p>Et, per Dio, qual può esser maggior cecità ch'amar donna la qual si pensi che non possa star contenta di uno amore? Quale è, in così fatta persona, maggiore: la beltà o la deformità? Et di che è ella più degna? o di amore? o di odio?</p>
	<p>Aggiungasi che la qualità della donna è tale che senza evidente pericolo una tale impresa non si può seguitare. Et che pericolo? non altro che della vita, quando un tale effetto si venisse a discoprire. Et quando pur la vita ne andasse salva, questo per lo meno ne seguiterebbe, che perpetua nimistà viverebbe tra la vostra et le sue famiglie.</p>
	<p>Et pare a voi che questa cosa meriti tanto pregio? per conseguire un brieve et vano diletto non differente da quello che si possa haver da qualunque vilissima femina, metter la vita et l'honore, dirò così, in compromesso, con travaglio di tutta la vostra posterità? O tolga Dio dell'animo vostro un così fatto pensiero!</p>
	<p>Et ciò dico io non tanto per quello che detto s'è, quanto perciò che, anchora quando il tutto passasse senza alcun romore, la cosa è in sé accompagnata da tanta dishonestà che, per minore, gli huomini di infamia vengono ad esser notati. Sì che questo solo dee bastar per aprir gli occhi dell'animo vostro ad indirizzare i suoi pensieri a più salutifero camino.</p>
	<p>Tornivi alla memoria la confidenza che ha mostrato di haver tutta quella casa in voi, et ricordivi che non potete venire al fine de' vostri disegni senza corromper con doni damigelle o servidori di quella famiglia.</p>
	<p>Or quale è quel stato che non vi paresse vile dovendolo con sì male arti acquistare? violando le leggi della santa amicitia? et maculando la purità della vostra fede? Voi, per venire ad opera così biasimevole, vorrete inducere i servidori ad essere traditori al suo signore? Io non credo che, se penserete pure un poco a questa parte, siate per fermare un minimo vostro pensieruzzo in questo appetito: ché, essendo la impresa tale che né utile, né honore, né vero piacere non ve ne può seguitare, et danno, et dishonore, et mille noie ve ne potrebbono agevolmente riuscire, non so perché più lungamente intorno a quella vi debbiate travagliare.</p>
	<p>Anzi dovete voi rimuovervene incontanente, sì per ischifare tanti pericoli et tante dishonestà, come anchora per levarvi di sospetto che in voi sia stato da dovero un tal pensiero; ché in questo modo verrete a dimostrare che quello che fin qua adoperato havete sia stato più per accomodarvi come huomo di corte al luogo et al tempo, che perché nell'animo vostro fosse alcuno cattivo pensamento.</p>
	<p>La fede che havete mostrato di havere in me et l'amor di che mi fate continua dimostratione, mi hanno mosso a dovervi scrivere queste poche parole: le quali io vi priego che voi ricever le debbiate da quell'animo col quale io le vi mando. Et se peravventura nel primo gusto vi parranno amare, vi doverete ricordare che senza amaritudine non ci viene quasi mai salutifera medicina.</p>
	<closer><salute>Et mi vi raccomando.</salute>
	<dateline>Di Milano a' XV di gennaio del XLIII.</dateline></closer>
<trailer rend="sc">IL FINE DEL PRIMO LIBRO.</trailer>
</div2>
</div1>
<div1>
<head>II</head>

<div2>
<head>I Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>Egli è veramente da dire, Signore eccellentissimo, che i prencipi, quelli, dico, i quali sono prencipi virtuosi, sì come sono sopra gli altri huomini esaltati, così in tutte le maniere più siano a Dio vicini et, per conseguente, più partecipi de' consigli della divinità.</p>
	<p>Questo dico io perciò che in questa impresa di Nizza a me par che non humano, ma divino sia stato il vostro consiglio.</p>
	<p>Nella partita vostra di qui io considerava di quanta perdita di tempo vi fosse stata cagione la difficultà del danaio et quanto quel tempo venisse in concio a' nimici in ripararsi et in provedersi delle cose necessarie.</p>
	<p>Vedeva la Provenza sì vicina che di là si potevano dall'un giorno all'altro proveder di ogni soccorso.</p>
	<p>Sapeva che de' sudditi del Duca ne sono di così imicati che sono anzi per perder la vita che per tornar sotto la sua signoria.</p>
	<p>Era sicuro che i nimici di artegliaria ne havevano infinita copia.</p>
	<p>Et vedeva quegli essere signori del mare et che voi, per la qualità del camino, non ne potevate far conducer per terra et per questi medesimi rispetti non iscorgeva donde poteste haver vittovaglie per molti giorni.</p>
	<p>Conosceva la asprezza de' paesi.</p>
	<p>Pensava che Barbarossa dovesse essere innanimato a doversi risentire in Italia dello scorno che egli haveva da voi in Africa ricevuto.</p>
	<p>Et ultimamente mi persuadeva io che la perdita di quel luogo fosse anzi stata per giudicio di Dio che per opera humana.</p>
	<p>Et intorno a queste cose con la mente rivolgendomi, a me doleva infinitamente che voi prendeste quel camino. Et ciò doleva a me come a colui il quale con discorso humano mi governava.</p>
	<p>Ma, poi che io veggo il vostro essere stato consiglio divino et che conosco il vostro valore farsi agevole ogni malagevolezza et che quella fu più ammonition di Dio che diffinitiva sentenza, <emph>col cor levando al cielo ambe le mani</emph>, ringratio la superna bontà che vi ispirò questo buono spirito di andare a quella santissima impresa dalla quale non solamente ne è seguita la liberation di que' poveri paesi et la conservatione in istato de' loro legittimi signori, ma il beneficio anchora di tutta Italia et il servigio di tutti quelli che veramente sono servi di Iesù Christo.</p>
	<p>Or da così salutifera operatione quanto di vera gloria si aggiunga alle immortali laudi vostre io non ne dirò altro se non che, se altri si riputò honorevolissimo il suo triompho per havervi portato «Io venni, vidi et vinsi», io non so come quello al titolo vostro si possa aguagliare ché voi, solamente mosso et non anchor veduto, col solo nome havete vinte due nationi insieme unite et vincitrici.</p>
	<p>Ne sia lodato il Signore dal quale vengono tutte le gratie.</p>
	<closer><salute>Mandovi, Signore illustrissimo, una egloga del suggetto che per quella intenderete, et vi bacio et ribacio con riverenza le valorosissime mani.</salute>
	<dateline>Di Milano a' XVII di settembre del XLIII.</dateline></closer>
</div2>
<div2>
<head>II Al signor duca di Ferrandina.</head>

<opener>
<salute rend="italic">Al signor duca di Ferrandina</salute>
</opener>
	<p>Vi scrivo, valoroso Signor mio, non per altro se non per iscusarmi con esso voi se alcuna volta non vi scrivo.</p>
	<p>Io, dopo la partita vostra, ho continuamente havuto in animo questo pensiero et pure stava aspettando la occasione di alcun suggetto col quale io potessi piacevolmente recreare l'animo vostro nelle fatiche di cotesti asperi camini et ne' travagli i quali suole Marte apportare a' suoi seguaci.</p>
	<p>Ma forse noterete voi questo parlar mio per temerario, quasi come io stimi che, ritrovandovi col prencipe de' cavalieri in honorate imprese, voi di recreatione debbiate necessità sentire, o anchora che io mi tenga atto, quando voi bisogno ne haveste, di potervene porgere alcuna.</p>
	<p>Di che vi prego io che voi il mio dir prendiate più per testimonio di affettione che di temerità, ché, se bene io so che voi la militia eletta vi havete per ricreatione, so etiandio che cosa alcuna non ci ha così dilettevole della quale l'animo humano non disideri alcuna volta relassatione.</p>
	<p>Et se bene io non sono atto ad una opera tale, pur disiderava io che un tal suggetto mi si fosse offerto dal quale un così fatto effetto si fosse potuto sperare.</p>
	<p>Et quello non mi essendo infino ad hora occorso, non sono voluto tardar più lungamente di fare almeno la scusa del mio non iscrivere, il che facendo mi trovo far non so come operation contraria alla mia intentione ché, in iscusandomi di non vi scrivere, vi scrivo.</p>
	<closer><salute>Ma come che sia, et iscrivendovi et no, dovete esser sicuro che io vi sono servidore affettionatissimo.</salute>
	<dateline>Di Milano a' XVII di settembre del XLIII.</dateline></closer>
</div2>
<div2>
<head>III Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>Io risposi i passati giorni al leggiadrissimo vostro sonetto et risposi non per le parole medesime, ma per le medesime rime con parole diverse; et quella maniera di scrivere tenni io perciò che io trovo che da Dante, da m. Cino, da Guido Cavalcanti, dal Petrarcha et da tutti i più antichi et migliori scrittori così fu usato di fare.</p>
	<p>Et come che ai nostri dì si metta in uso di dar risposta per le parole istesse, pur da que' buoni nostri maestri fu tenuto altro modo, intanto che di loro si leggono infino a tre o quattro sonetti continuati di risposte et di repliche tutti fatti sotto le rime medesime et con altre parole.</p>
	<p>Et questa via, sì come ella fu da gli antichi universalmente tenuta, così è ella anchora a tener più malagevole; et la malagevolezza sua a me è stata cagione di usare una dittione di Dante et quella è stata il verbo <emph>digrada</emph> la quale, anchora che sia voce di buon suono, pur da coloro i quali fuor de' confini del Petrarcha non intendono di mettere il piede, potrebbe non essere riconosciuta per cittadina di questa lingua, ma non per ciò debbono incontanente darle il bando, ché se della auttorità di Dante non si contentano, la troveranno anchor dal Boccaccio usata nelle prose delle sue migliori scritture.</p>
	<p>Il risponder per le parole veramente par che sia di minor fatica assai, ché nelle sestine replicarsi veggiamo et sei et dodici volte le dittioni proposte ne' primi sei versi.</p>
	<p>Et si è trovato chi ha fatto il Petrarcha di innamorato divenire spirituale formando i componimenti sopra le ultime parole di lui, ché a rispondergli in rima con altre voci non so come si potesse fare; oltra che Dante già fece una canzone a cui fanno le rime cinque parole replicate per tutte le stanze, la quale seguitando io, mi ricorda già di havervi dato un mio sonetto il quale haveva tutte le sue rime di <emph>penne</emph> et di <emph>pene</emph>.</p>
	<p>Or, da poi che io (come detto ho) in quella risposta per la via erta andai presso a gli antichi, ho voluto anchor per la piana mettermi fra' moderni; et vi mando uno altro sonetto fabricato sopra il fondamento delle ultime parole del vostro.</p>
	<closer><salute>Et vi bacio le gloriosissime mani supplicando che in questa mia lontananza di corpo non mi vogliate tener lontano dal vostro animo.</salute>
	<dateline>Di Milano a' XXIII di settembre del XLIII.</dateline></closer>
</div2>
<div2>
<head>IV A messer Francesco Calvo</head>

<opener>
<salute rend="italic">A messer Francesco Calvo</salute>
</opener>
	<p>Io ho avuta la lettera vostra et per quella sentito la venuta di Giulio Camillo in Italia, il che mi è stato significato medesimamente dal magnifico Fedeli.</p>
	<p>Et se egli disidera di veder me io non meno disidero di veder lui.</p>
	<p>Et al tempo che egli ha da esser di ritorno in Milano (secondo che mi scrivete) penso di non ne dovere essere io lontano, sì che in ogni modo saremo insieme.</p>
	<p>Io mi godo assai di questa venuta sua in Italia, non tanto per quello affetto che ha l'uno di veder l'altro amico, quanto per una speranza la quale ho conceputa nell'animo che egli si habbia anche da fermar tra noi.</p>
	<p>Et acciò che voi meco ne possiate sentire consolatione, dovete sapere che, dal partir nostro di Vighieveno, infin che siamo arrivati qui al luogo delle faccende, il signor Marchese ha sempre havute le Muse in compagnia et ha fatto infino a dodici sonetti et una lettera di ben cento versi in rime sciolte per risposta di una mia et ha costretto me a fare ogni giorno alcuna cosa.</p>
	<p>In cavalcando facevamo come a gara, ché et egli et io ci rimovevamo dalla compagnia et, come io haveva fatto un sonetto, così andava alla volta sua a recitargliele et il medesimo faceva egli con me facendomi chiamare; poi, come eravamo giunti la sera allo alloggiamento, io scriveva ciò che io havea composto il giorno et gliele portava et egli di sua mano scriveva le cose sue et o me le mandava o le mi dava come io andava a lui.</p>
	<p>Or un giorno fra gli altri, mi venne fatto un sonetto il quale comincia: <quote rend="italic">Aura che movi le veloci penne Verso colei che move le mie pene</quote> et così tutti i versi finiscono in <emph>penne</emph> et <emph>pene</emph>.</p>
	<p>Quello adunque havendogli io dato et havendo esso prima notata la forma della compositione (egli era solo et otioso et io era solo in camera con lui) mi disse: «Tu dai le ali a' venti et i dipintori gli dipingono». et qui gonfiò le gote. Al che io risposi che i dipintori non sanno molte volte che si facciano, et che i poeti gli discrivono con le ale, et recita'gli de' luoghi de' poeti antichi et gli raccontai la favola di Zeto et di Calai figliuoli di Borea et di Orithiia et finalmente gli allegai il salmo <quote rend="italic">Et volò sopra le penne de' venti</quote>. Delle quali cose essendo egli rimaso satisfatto assai, soggiunse: «Tu dêi havere letto di molte cose a' tuoi dì». Et io a lui: «Poco ho potuto io leggere o studiare, ché, infino da' primi anni mi è sempre convenuto andare attorno guadagnandomi il pane se ho voluto vivere». Et egli (non so da quale spirito mosso) mi rispose: «Giulio Camillo dee haver letto assai» (Giulio Camillo non vide egli mai, né di lui era accaduto far mentione) per che io gli dissi: «Di Giulio Camillo potete ben dire che egli habbia letto assai, ché non ha mai fatto altro che studiare et ha sempre havuto chi lo ha pagato acciò ch'egli studij».</p>
	<p>Da questo entrò il Marchese a parlar del suo <title>Theatro</title> et fra le molte cose che fra noi passarono, mi disse: «Io non sono re, né posso donar le entrate delle migliaia di scudi, ma, se egli volesse insegnare a me tal secreto, io gli donerei una entrata perpetua di trecento scudi». Et appresso mi domandò se io pensava che Giulio Camillo havesse accettato questo partito.</p>
	<p>Alla qual domanda io risposi che già Giulio Camillo mi mostrò un pezzo di una apologia la quale egli scriveva difendendosi da coloro che dannavano il suo <title>Theatro</title> et pregava il re che fosse contento che egli lo mandasse in luce perché si pareva che senza licenza del re non lo haverebbe comunicato altrui; ma che questo è già gran tempo et che non so in qual termine siano hora la cose; et che da Giulio Camillo egli può esser certo che pochi huomini vivono i quali possano trarne la sua intentione meglio di me. «Basta! — mi disse egli — Tu mi hai inteso».</p>
	<p>Hora, havuta novella della sua venuta, io sono andato subito a corte et ho detto al Marchese che Giulio Camillo è in Italia et che fra un mese egli sarà a Milano.</p>
	<p>La sua prima risposta è stata: «Bene» et quella cosa; al che io ho risposto che non posso promettergli altro che di dovergli essere buon ruffiano. Et egli a me: «Fa' tu».</p>
	<p>Sì che voi intendete et la mia speranza et il fondamento di quella, sopra il quale prego il Signor nostro Dio che mi dia gratia di poter fabricare un edificio di eternità et che sia a suo honore et gloria.</p>
	<closer><salute>Mi vi raccomando.</salute>
	<dateline>Di Monreale detto il Mondevì, l'ultimo di ottobre del XLIII.</dateline></closer>
</div2>
<div2>
<head>V. A messer Francesco Calvo</head>

<opener>
<salute rend="italic">A messer Francesco Calvo</salute>
</opener>
	<p>Io so che voi state con disiderio di intendere come siano passate le cose nostre di qua tra il signor Marchese et Giulio Camillo, et io farò che le intenderete et, prima che io venga a questi particolari, vi ho da dire anche alcune cose che si trattarono a Milano delle quali non hebbi tempo di farvene parte.</p>
	<p>Io diedi notitia al Marchese della venuta sua et del ragionamento che io haveva havuto con lui et che la risposta sua era stata che già gran tempo il disiderio suo et il mio era di dover vivere insieme et che a lui pareva che Dio fosse benigno a' nostri voti. Là onde egli si rimetteva a me del tutto, che ordinassi quello che bene mi pareva, ma che, prima che altra cosa si trattasse, egli voleva far chiaro esso s. Marchese di quello di che fra' letterati si fanno tanti romori.</p>
	<p>Il Marchese mi rispose che anche egli rimetteva in me tutta questa faccenda et che non haveva da dire altro particolare se non che disiderava che io le dessi presta ispeditione.</p>
	<p>Havuta la lettera sua io haveva posto con Giulio Camillo che dovessimo il seguente giorno andare a Vighieveno.</p>
	<p>Et ecco quella sera venirci a visitare uno che ne veniva di là il quale gli disse che il Giovio vi era et che egli haveva publicamente confortato il signor Marchese a farlo andar là a render ragione di quel suo <title>Theatro</title>.</p>
	<p>Come Giulio hebbe ciò inteso, sapendo che il Giovio haveva altra volta di lui parlato men che honorevolmente, cominciò a dolersi meco et a dire che egli non voleva in publico theatro andare a ragionare del suo <title>Theatro</title> et che egli si contentava di scoprire ogni cosa liberamente al signor Marchese il quale, havendo quel bello intelletto di che egli ne haveva molte testimonianze, doveva poter giudicare di questa verità, et che egli volentieri si sarebbe sottomesso al giudicio suo, ma che non intendeva di dare a' cani le cose sante et voleva anzi andarsene.</p>
	<p>Io lo acquetai con lodar la sua intentione, pregandolo che anche di questo affare lasciasse a me il pensiero et che egli pur dicesse quale fosse l'animo suo, ché io al tutto haverei preso conveniente partito.</p>
	<p>Or egli si risolse che non voleva a' que' ragionamenti i quali egli intendeva di dover far col Marchese, che, da me in fuori, vi fosse persona.</p>
	<p>Per che io il giorno appresso venni a Vighieveno dove, havendo ogni cosa esposta al Marchese, ne presi la parola di lui che altri non vi sarebbe stato introdutto et a Milano tornato, in qua me ne ritornai insieme con Giulio Camillo il quale prima che io appresentassi al Signore, me gli appresentai io et dissigli che l'huomo era venuto et che, a qual hora gli fosse piaciuto, io gliele haverei fatto vedere. Ma bene lo pregava che non volesse far giudicio di lui in quella prima vista, anzi che si riserbasse a farne il saggio ad altro tempo et in discorso di lunghi sermoni.</p>
	<p>Et feci io questo tale officio perciò che io sapeva bene come sarebbe andato il fatto.</p>
	<p>Il Marchese volle vederlo quella sera medesima et cenato che egli hebbe, me ne mandò a far motto.</p>
	<p>Noi ce ne andammo adunque a corte et trovammo il Marchese tutto solo seder nella sua camera, ché non vi era pur un ragazzo (egli volle compiutamente sodisfare alla sua promessa); l'amico nostro entrò, gli si appresentò et gli baciò la mano senza dir parola o aprir la bocca et a me bisognò accompagnar la riverenza fatta da lui con quattro ciancette alle quali rispondendo, il Marchese aperse la strada a lui da dire infino a quattro altre parole.</p>
	<p>Quindi fummo licentiati con ordine che la mattina seguente avanti giorno dovessimo essere alla camera sua; il che facemmo noi;</p>
	<p>et istandosi il Signore in letto senza altri testimonij, serrata la camera per mano mia di dentro, Giulio Camillo cominciò a render ragione delle sue inventioni et per una hora et meza ragionò con tanta felicità di lingua, con tanta abondanza di cose et con tanto ordine, che il Marchese ne rimase intronato.</p>
	<p>A me non parve cosa nuova, ché altra volta lo ho io udito a far con me solo alcuni ragionamenti che mi levavano fuor di me stesso; et vi vo dir tanto hora che mi sono trovato da me a lui a metterlo in sul parlare et lo ho visto andarsi in modo scaldando che a poco a poco mi pareva vederlo uscir di sé et esser rapito in ispirito sì fattamente che nel viso di lui et ne gli occhi suoi mi si rappresentava una tale spetie di furore quale discrivono i poeti della Sibilla o della prophetessa de' tripodi d'Apolline, il che io non poteva sofferire senza spavento, sì che (come ho detto) questa a me non fu cosa nuova et posso io dire ch'egli habbia rimesso alquanto di quello impeto et di quello ardore, il che istimo che sia avvenuto per la età la quale in lui comincia homai ad essere assai grave.</p>
	<p>Or per cinque giorni continuati ogni mattina noi andammo alla medesima hora et ogni mattina egli parlò per ispatio di una hora et meza con tanta  sodisfattione di questo Signore, che egli più di una volta mi è tornato a dire che mai non udì huomo di tanta dottrina né di tanta eloquenza et spetialmente che così chiaramente esprimesse in parole i suoi concetti. Et nel vero egli con ragioni et con esempij naturali dimostrò così chiara la invention sua, che non ci lasciò cosa da dubitare.</p>
	<p>Et poi ne fece la prova col far latino il sonetto che già scrisse il Marchese a me quando egli andò a Nizza, et lo fece egli con quella sua dissolutione fatta delle cose di Cicerone, mostrando di sentenza in sentenza et di parola in parola i luoghi in tal maniera che fece chiaro il Marchese della verità della sua promessa.</p>
	<p>Quale sia la openione che di lui ha conceputa questo prencipe lo comprenderete da quello che io hora vi dirò.</p>
	<p>La sera seguente, alla terza mattina che Giulio havea parlato, io era in camera sua con molti altri gentilhuomini et mi era tirato dall'uno de' canti per leggere una lettera venutami da Milano.</p>
	<p>Il signore era in piedi al fuoco et io a lui havea volte le spalle et il viso ad una finestra, di che egli mosso pian piano, venne a me et mi si fece sopra in modo che egli fu prima visto che sentito da me.</p>
	<p>Et nella prima giunta, con viso allegro mi disse: «Or bene che farem noi?» «Di qual cosa — dissi io — Signore?» et egli a me: «Di Giulio Camillo: io voglio haverlo ad ogni partito» et io: «Lo haverete, Signore, ma egli prima vuol farvi chiaro di questa cosa sua» et egli: «Non voglio guardare a questo io; o sia o non sia vero, io lo voglio, sì che risolvila pure et fa' tu, ch'io te ne dò piena auttorità». Vedendomi io stretto a cotal passo, gli risposi: «Signore, et voi mi comandate che io faccia, et egli in me si rimette: per tanto io la risolverò hor hora. Mi diceste i giorni passati che a Giulio Camillo havereste data una entrata perpetua di trecento scudi l'anno ogni volta che egli comunicato vi havesse questo suo secreto, et questa offerta faceste senza haverlo mai udito o veduto. Hora io so che voi lo havete ritrovato da più che non era la openione vostra di lui, et haverete il secreto et l'huomo et perciò sarete contento che la entrata sia di quattrocento scudi». Et egli, senza punto indugiar, disse: «Io sono contento».</p>
	<p>Dapoi soggiunsi io: «Vi ricordo, Signore, che egli non si può fermare hora qui, per convenirgli andare a Vinegia et pertanto sarete contento di dargliene licenza, ché in poco più di un mese egli sarà di ritorno». «Cotesto è giusto — disse egli — ma non vogliam noi avanti la partita sua donargli alcuna cosa?» «Se voi parlato non ne haveste — dissi io — ve ne voleva dire una parola, ché egli ha bisogno di aiuto». «Che ti par — mi tornò a dire egli — che gli habbiamo a dare? Basteranno cinquecento scudi?»</p>
	<p>Che doveva io rispondere? A me parve notabile la magnanimità del Marchese.</p>
	<p>Francesco re di Francia alla età nostra è stato celebrato, et è, per prencipe liberalissimo. Et la prima volta che Giulio Camillo andò in Francia, egli et io facemmo quel viaggio insieme col conte Claudio Rangoni et insieme stemmo a quella corte per molti mesi.</p>
	<p>Vi andò Giulio Camillo domandato dal Re; fu rattenuto parecchi mesi avanti che potesse render ragion delle cose sue et alla fine la rese presente il cardinale di Lorena et il Gran Maestro di Francia che poi fu fatto Gran Conestabile.</p>
	<p>Haveva Giulio Camillo da tornare a Vinegia per ritornar poi a fermarsi in Francia et quel re così grande et così liberale gli fece dare seicento scudi; et il Marchese che, comparato a lui, si può dir un povero cavaliero, al medesimo Giulio che è capitato qui a caso, che non ci si è fermato quindici giorni, per andar da Milano a Vinegia gliene ha dato cinquecento; gliene ha dato, dico, ché non vorrei che pensaste che vi sia stato posto tempo in mezo.</p>
	<p>Voi dovete bene esser certo che quanto è stata commendabile questa magnificenza, tanto è ella doluta allo historico nostro, ché a lui pare di perdere quanto egli vede che sia donato altrui. Poi si è trovato confuso per non essere potuto entrare in theatro, et vorrebbe dire et mordere et non sa che.</p>
	<p>Et il Marchese gli dà in su la voce approvando et celebrando le cose di Giulio Camillo per dotte et eccellenti in maniera che io penso che gli sarebbe caro assai non si esser trovato qui a questo tempo.</p>
	<p>Hora, passando a delle altre cose che qui sono passate, dovendo andarsene Giulio Camillo a Vinegia, havendo egli in que' suoi ragionamenti de' quali ho parlato, fatto mentione delle imagini del suo <title>Theatro</title> (che sono luoghi di memoria) et comprendendo io che vi dovevano esser di belle cose, confortai il signor Marchese a dover fare opera ch'egli gliene lasciasse alcuna memoria in iscrittura.</p>
	<p>Il che egli fece. Et Giulio Camillo non seppe come negargliele.</p>
	<p>Poi meco si doleva che egli haveva poco tempo et che non poteva comportar la fatica dello scrivere et che non haverebbe voluto comunicarle ad altre persone, per che io gli dissi che si disponesse pure a servire il Marchese ché dello scrivere haverei io presa la fatica.</p>
	<p>Così adunque ne è seguito che, dormendo noi in una medesima camera in due letti vicini, per sette mattine ad hora di matutino svegliandoci, et dittando egli et scrivendo io infino al dì chiaro, habbiamo ridutta la opera a compimento.</p>
	<p>Et quale ella sia la vederete alla mia venuta a Milano, ché ella ha da rimaner nelle mie mani.</p>
	<p>Altro non ho che dirvi.</p>
	<p>Giulio Camillo se n'è andato per ritornare ad ogni modo questa quaresima.</p>
	<closer><dateline>Di Vighieveno a' V di febraio del XLIIII.</dateline></closer>
</div2>
<div2>
<head>VI Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>Hier mattina mi venne fatto un sonetto et voleva io incontanente mandarlovi, se non che, havendolo mostrato al Fedeli et egli dettomi non haver molti giorni che ve n'era stato dato uno di sentenza contraria, et appresso fattolmi vedere, mi sostenni, dubitando non peravventura lo scriver mio dovesse essere stimato a gara.</p>
	<p>Ma poi mi sono io risoluto di mandarlo con ferma fede che pur mi presterete tanto di fede che crederete che io habbia prima fatto questo che veduto quello; benché, quando anchora io havessi prima quello veduto, non crederei per ciò di fare errore.</p>
	<p>Anzi doverebbe esser questa havuta per una honesta et piacevole contesa.</p>
	<p>Vero è che ogniuno non è come ogniuno et che diverse sono le openioni non meno che gli aspetti de gli huomini;</p>
	<p>ma l'haver sentito che altri senta in contrario di quello che a me è venuto scritto, mi dà ben materia di dovere anchora alcuna cosa scrivere; et ciò è che io sono di parer molto diverso che le memorie delle mani di alcuno scultore o di alcuno architetto a quelle de gli scrittori debbiano essere anteposte, ché, lasciamo stare che quelle non si veggono se non da coloro che vengono a capitar colà dove elle sono, là dove queste si spargono per l'universo, ma quelle anchora sono molto più atte a perire ché con una sola ruina se ne vanno a morte.</p>
	<p>Et a voler trar del mondo opera di chiaro scrittore non saprei di leggieri imaginare come si potesse fare.</p>
	<p>Poi le statue et gli edificij tanto si sa che più per costui che per colui siano stati fatti, quanto per le lettere se ne fa alcuna mentione; et senza lettere quelli niuna cosa da sè potrebbono operare, sì che dalle lettere vengono a ricevere spirito et vita, et le lettere di loro non hanno bisogno alcuno, per esser da sé bastanti a mantenersi chiare et immortali.</p>
	<p>Troppo chiara è, Signore illustrissimo, la gloria delle scritture; et è ella tanto più chiara di ogni scultura et di ogni architettura ché dalle penne etiandio sono i principali maestri di quelle arti ritenuti in vita, et più per le mani de gli scrittori che per le proprie loro opere sono essi celebrati; né voglio io solamente parlare di una statua, di uno arco o di uno theatro.</p>
	<p>Non sono egli disfatte delle grandissime città, delle quali rimanendone anchora i fondamenti, notitia non si potrebbe havere pur de' nomi loro se ne' libri non si fossero conservati?</p>
	<p>Ma io havrei troppo da scrivere se a pieno volessi trattar questo suggetto.</p>
	<p>Poi la cosa è troppo più chiara che dubitar si debbia che il bellissimo vostro intelletto ne habbia a dubitare.</p>
	<p>Per che io tanto solamente aggiungerò, con la auttorità del nostro gentilissimo Poeta: <quote>O Signor mio, <emph>queste opere son frali A lungo andar, ma 'l nostro studio è quello Che fa per fama gli huomini immortali</emph></quote>.</p>
	<closer><dateline>Di Milano a gli XI di agosto del XLIIII.</dateline></closer>
</div2>
<div2>
<head>VII Al secretario Bernardino Moccia</head>

<opener>
<salute rend="italic">Al secretario Bernardino Moccia</salute>
</opener>
	<p>L'onnipotente Dio, sì come egli è stato Creator di tutte le creature visibili et invisibili, così anchora ha cura di tutte le cose create et quelle regge et sostiene in maniera che, se egli pure un minimo momento di tempo dal reggimento et dal sostenimento di quelle si rimanesse, elle anderebbono in dissolutione et in rovina.</p>
	<p>Et egli non solamente ha cura de' cieli et de' corpi de gli elementi, ma di ogni spetie di creatura et di ogni creatura particolare, così delle sensitive et delle vegetative come delle rationali, per che in quel medesimo tempo che egli dispone i celesti corsi et la varietà delle stagioni, et quando egli crea i pontefici et gli imperadori, et quando egli ordina le guerre et mette insieme i poderosi eserciti et distribuisce le sue vittorie a chi più gli aggrada, et quando egli fa di quelle altre cose che da noi sono stimate maggiori, in quel medesimo tempo anchora ha egli pensiero del calzolaio et del mendico, pasce il bue et l'asino et la formica et fa germogliar le herbe per le campagne et veste i fiori per li prati.</p>
	<p>Et queste cose sì come con ammirabile potenza, con inenarrabile sapienza et con incomprensibile amore da lui sono ordinate, così sono esequite da' suoi diletti ministri, i quali noi intelligenze o angioli siamo usati di nominare, ché quelli, in lui mirando, et il suo volere intendendo, quello diligentemente et lietamente mandano ad esecutione.</p>
	<p>Et per essere molta lontananza et molta disproportione tra noi et Dio, sì come per mezo de' suoi celesti spiriti egli provede a' nostri bisogni, così anchora per lo ministerio di quelli a lui sono portate le nostre orationi et i nostri voti.</p>
	<p>Or essendo tale il governo di Dio et essendo l'huomo imagine et simiglianza di lui, per non perder così nobile imagine et così nobil simiglianza, convenevole cosa è che esso nel suo governo imiti quanto più può l'ordine et il governo di Dio.</p>
	<p>Et da che i prencipi sono i suoi luogotenenti in terra, a loro si richiede di regolare i prencipati con quella regola che con lo esempio da Dio vien data a tutte le hore; et per havere essi alle mani alcuna maggiore impresa da espedire, non debbono perciò delle minori rimettere il pensiero; et sì come i ministri di Dio incessabilmente procurano le cose universali et le particolari, così i ministri de' prencipi, i quali sono i terrestri angioli, debbono continuamente essere intenti al loro officio, non lasciando la cura del tutto per la parte, né sprezzando la parte per intendere al tutto, ché et il prencipe et gli officiali suoi, ad imitation di Dio, et dell'elephante et della mosca egualmente debbono haver cura.</p>
	<p>A che proposito, mi direte voi, questo scriver di Dio, de gli angioli, de' prencipi et de' loro ministri?</p>
	<p>Per significare che né il signor Marchese per le occupation publiche dee abbandonar le private, né voi dovete rimanervi da procurarle. Et che egli, per pensiero che egli habbia de' grossi armenti, non dee lasciar di pascere la pecorella.</p>
	<p>Et voi, a guisa di que' santi spiriti, anche fra le grandi imprese dovete portare i prieghi de' particolari.</p>
	<closer><salute>A voi è noto il caso et il bisogno mio; di che io lo vi ricordo et a voi mi raccomando.</salute>
	<dateline>Di Milano a' XV di agosto del XLIIII.</dateline></closer>
</div2>
<div2>
<head>VIII A messer Giovan Paolo Ubaldini</head>

<opener>
<salute rend="italic">A messer Giovan Paolo Ubaldini.</salute>
</opener>
	<p>Dapoi che la condition della natura nostra non sostiene che sempre habbiamo a rimanere in uno stato, buono è che, havendoci noi a mutare, ci fatichiamo di fare che lodevole sia la nostra mutatione.</p>
	<p>Et così conforto voi a dover fare et, infino ad hora, lodo io questa la qual fatta havete di passare dal non scrivere allo scrivere, perciò che la esercitatione dello scrivere è ottima maestra di scrivere.</p>
	<p>Che habbiate trovato un signore così virtuoso, come mi scrivete et come io lo ho sempre tenuto, ne sento non poco piacere, né posso, se non sommamente, commendare il proponimento vostro nel qual non dovete mancar di continuare per vostro bene considerando che né utile né honorevole è il cercare ogni giorno nuovo signore et nuova stanza.</p>
	<p>Quanto alla canzone che mandata mi havete, sì come lodo lo ingegno dello auttore et la vena, così non lodo voi che, scorgendovi alcuna cosa che vi offendesse, non vi siate sforzato di mandarlami quanto più netta per voi si potesse: ma voi vi riserbate, dopo l'altrui parere, a mettervi voi (come si dice) la ultima mano.</p>
	<p>Et i motti lasciando, io ve ne dirò qui alcuna cosa in generale, et appresso, sopra la canzon medesima noterò le cose particolari.</p>
	<p>Dico adunque primieramente (et questo potrà giovare al componimento quasi di ogni canzone) che, sì come regolato è il numero de' versi de' quali l'una all'altra stanza dee essere eguale, così ordinati sono i luoghi nelle stanze dove le sentenze con alcun punto si debbiano fermare, come, per esempio, nella canzon di Italia del Petrarcha, a cui imitatione è fatta questa nostra.</p>
	<p>Il poeta ne' primi tre versi si prende tre rime diverse alle quali ne' tre appresso seguenti egli risponde; et sì come di que' tre et tre versi i primi sono quasi una proposition di rime et i secondi una risposta, così come fra proposta et risposta, tra i primi et i secondi tre vi si fa alquanto di riposo, et dopo i secondi tre il medesimo si ha anchor da fare, ché quivi è un cotal partimento della stanza che ella prende diversa forma da quelli della parte di sopra; et questi due luoghi principali si debbono servare che senza alcun punto non si trovino, o si propongano le rime con due o con tre o con quattro versi, ché di queste tre maniere canzoni composte si trovano nel Petrarcha, et se fra' moderni nostri scrittori questa legge non si è molto servata, credo io che più per poco avvedimento che per giudicio ciò sia avvenuto, ché nel Petrarcha et ne' migliori antichi io ho trovato così servarsi; et così dee far ciascuno che cerca di leggiadramente scrivere.</p>
	<p>Et mi ricorda ch'io già in dieci mie canzoni alle quali diedi nome di <title>Bella Donna</title> tenni questo ordine diligentissimamente, senza mai da quello dipartirmi.</p>
	<p>Di questo ne parlo io anche nell'<title>Arte <seg type="inciso">mia</seg> poetica</title> et ne dico più di una ragione perché così si debbia fare.</p>
	<p>Et voi dovete pur saper questa regola, ché io so di havervene già ragionato, vedendo una canzon platonica della quale non sapevamo chi si fosse l'auttore.</p>
	<p>Nella altra parte della stanza, mi direte voi, vi si ha da fare alcuna divisione o alcun punto?</p>
	<p>A questo vi rispondo che non voglio darvi hora regola per obligatione come quelle che ho dette di sopra; ma ben vi dico che, se ogni volta che vi abbatterete a metter due versi vicini che habbiano una medesima consonanza, se, dico, farete il punto tra l'uno et l'altro verso, la composition vostra haverà et leggiadria et perfettione.</p>
	<p>Vi ho anchora da aggiungere che, come altri ha una volta in una canzone usata una rima, dee guardarsi da più tornare a quella. Et gli scrittori quanto sono stati migliori tanto più da questo vitio si sono guardati.</p>
	<p>Et il Petrarcha da questa legge si è allontanato di rado, ché, quando in tutte le sue canzoni si trovi due volte che egli habbia fatto altramente, questo è quel tutto che vi si possa trovare. Vero è che una volta lo ha fatto egli così celatamente che di buono occhio et di buona orecchia è di mestiero a chi ne vuole il luogo ritrovare.</p>
	<p>Io non so se per alcun tempo mi sia accaduto di farvene alcun motto, ma, se detto non ve l'ho, fate voi la pruova quanto siano accuti gli occhi vostri et quanto siano le orecchie vostre giudiciose.</p>
	<p>Tanto ho havuto da dirvi hora.</p>
	<closer><salute>Questi signori vi rendono i saluti multiplicati, e io mi vi raccomando et al signor Hannibale bacio le mani.</salute>
	<dateline>Di Milano a' X di gennaio del XLV.</dateline></closer>
</div2>
<div2>
<head>IX Al signor prothonotario Fedeli...</head>

<opener>
<salute rend="italic">Al signor prothonotario Fedeli governatore di Narni et d'Ameria</salute>
</opener>
	<p>Io sono stato assai dubbioso se io dovessi allegrarmi o no di questo nuovo — debbio io dire honore o fatica? — al quale da Nostra Signoria sete stato eletto.</p>
	<p>Dubbioso, dico, sono stato perciò che, in quanto io considerava che il maestrato è di honore, a me pareva che allegrar me ne dovessi; ma, considerato poi che egli porta altrui non minor fatica che honore, non pareva a me di doverne far molta allegrezza.</p>
	<p>Il che dico io tanto maggiormente quanto più propria de' maestrati è la fatica che l'honore, con ciò sia cosa che a fatica et non ad honore furono primieramente istituiti, perciò che, non per honorar costui né colui furono ordinate le maggioranze et le signorie, ma acciò che i popoli sotto quelle fossero con giustitia governati.</p>
	<p>Là onde non poco mi soglio maravigliare vedendo che altri, per dare un maestrato altrui, si crede di honorarlo.</p>
	<p>Et pur doverebbono i prencipi conoscere che, se a persona virtuosa danno officio, essi honorano se stessi et honorano quello officio et fanno beneficio a' soggetti, là dove del contrario ne avviene il contrario con vergogna di colui il quale è stato a quel grado scioccamernte inalzato, ché il sedere ne' tribunali non è quello che honora gli huomini, ma il far cose degne di tribunali, il che si può anche fare dalle persone private; et delle private possono esser molto più honorate che molti di coloro i quali seggono nelle più alte sedie, dicendo Platone che non colui è re il quale regni possede, ma chi per virtù è atto a governare i regni;</p>
	<p>le quali cose così essendo, come elle veramente sono, l'honor vostro dovete voi stimare che sia in voi et la fatica nel maestrato: per che di quello non sono io stato ad allegrarmene infino ad hora; et di questa non ne ho da fare allegrezza, ma più tosto da serbare questo officio al tempo che voi al fine di quella sarete honoratamente pervenuto, il che come habbiate a conseguire dovete voi esserne miglior maestro che haver mestiero che altri ve ne dia regola alcuna, havendo voi già havuto de gli altri honoratissimi governi.</p>
	<p>Ma pur, poi che io ho detto che il maestrato vi ha da esser principalmente di fatica, non debbo fuggir fatica di scrivervi di questa fatica. Et sarà questo non per dare a voi alcuna ammonitione, ché questa in me sarebbe presuntuosa impresa, ma per supplire al difetto del mio lungo silentio passato con esso voi dopo la partita vostra da Milano.</p>
	<p>Questo governo vostro, adunque, non dovete voi pensare che sia altra cosa se non una fatica la quale da Dio vi sia stata data a fine che habbiate a fare l'officio suo.</p>
	<p>Et in luogo di Dio havete voi da amministrare questa impresa.</p>
	<p>Et se a questa cosa vorrete rivolgere il pensiero con quella intentione che vi si conviene, agevolmente vi potrete avvedere quanto giuste habbiano ad essere le vostre operationi et quanto santa et quanto innocente debbia essere la vostra vita.</p>
	<p>I prencipi et i maestrati, i maggiori et i minori altro non sono che luogotenenti di Dio in reggere et in governare i popoli alla loro cura commessi, de' quali Egli è solo il signore.</p>
	<p>Or se, dandovi un terreno signore alcuno officio, la principal vostra intentione è di guardarvi da far cosa che altri riportare gli possa, la quale gli habbia ad essere di dispiacere, quanto maggiore diligenza dovete voi usare in regolar le operationi vostre per non dispiacere a quel Prencipe al qual sapete che non solamente quelle, ma i pensieri vostri et i presenti et i futuri già sono presenti et manifesti.</p>
	<p>Et vi ho io da aggiungere, a questo proposito, che, richiedendovi o pregandovi chi che sia, per amico et per grande che egli si sia, di cosa men che giusta o men che honesta, né la altrui amicitia vi dee mai levar dal diritto camino (ché amico non dovete stimar colui, anzi per nimico capitale il dovete voi havere, volendovi egli mettere in nimistà con Dio), né dee potere esser alcuna persona così grande che, per rispetto di quella, vogliate offender quella grandezza dalla quale dependono tutte le grandezze.</p>
	<p>Et quantunque a questo che io vi dico paia che ogni condition di persone debbia esser tenuta, pur con più stretto legame vi sono obligati coloro i quali ne' pubblici officij sono costituiti, ché, oltra quella universal legge alla quale insieme con tutti gli huomini a Dio hanno ad essere sottoposti, hanno essi questo altro carico, che da lui sono stati eletti per fedeli suoi dispensatori a dovere in luogo di lui dar la legge sua santa a gli altri huomini.</p>
	<p>Là onde debbono non solamente come imagini di lui conservarsi immaculati, ma con gli esempij della loro vita anchora invitar gli altri ad atti virtuosi.</p>
	<p>Questa, questa è, Signor mio, una santissima regola di religion christiana et naturale: che l'huomo possa non solamente bene adoperando meritare egli appresso Dio, ma aspettare anchor retributione delle buone opere altrui, ché la innocenza, la purità et la castità della vita de' superiori ne induce gli altri in amore delle medesime virtù, sì come i vitij de' maggiori molte volte sono cagion di macular le città et i regni.</p>
	<p>La integrità della vita adunque dee essere la prima vostra fatica tra per quello che detto ne ho et perciò che questo è anchora il principal mezo di amministrar giustitia, ché come vorrò io castigare altrui di alcun difetto, se io del medesimo o anchor di un maggiore mi sentirò esser macchiato?</p>
	<p>Or questa, dico, dee esser la prima vostra fatica, né tanto per fatica, quanto per principale ornamento vostro la dovete abbracciare.</p>
	<p>Et sì come molti studiano di adornarsi di ricchi panni et di comparir con una lunga compagnia di servidori, fate voi che le ricchezze dell'animo vi facciano risplendere et che le virtù siano le ministre vostre et le vostre seguaci et che elle il giorno et la notte vi tengano compagnia.</p>
	<p>Et per non istare tuttavia in sul generale, ad alcun particolare anchora del reggimento vostro venendo, dovete voi ad imitation di quel Signore di cui sete creatura et ministro, non haver consideratione, né risguardo di persone; il che far dovendo, non havete a stringervi di molta famigliarità con veruno, anzi a voi si conviene haver tutti per amici et non havere amico alcuno, et l'amicitia vostra ha da esser tale, con coloro i quali più domesticamente useranno con voi, che mai non ardiscano di sperar da voi cosa men che honesta.</p>
	<p>Et nello aspetto tale vi dovete mostrare verso ogni conditione di persone che alcuno non possa dubitare che, venendo a voi per honesta cagione, egli il tutto non habbia a conseguire.</p>
	<p>Porgete orecchie a tutti et non credete a niuno, et meno che a gli altri credete a' vostri famigliari et a' vostri officiali di quello che senza ferma testimonianza del detto loro vi portano di altrui; et quegli degli errori loro (se alcuni ne faranno) severissimamente doverete castigare, sì perciò che maggiori sono i loro mancamenti, come anchora perciò che i simili esempij faranno gli altri migliori, levando loro ogni speranza di passare impuniti, vedendovi adoperar la giustitia in casa vostra.</p>
	<p>Ma per esser la intention mia di ragionar famigliarmente con voi et non di dovere scrivere delle leggi de' maestrati, quasi come a bastanza infino ad hora non ne sia stato scritto, due sole cosette vi voglio aggiungere, dalle quali a me sembra che necessarijssimo sia a chi è preposto ad alcuna città che egli se ne debbia guardare.</p>
	<p>Et queste sono quelle di cui laudabilmente fu detto da Pericle che a' maestrati si conviene haver non solamente le mani, ma gli occhi anchora continenti.</p>
	<p>Et se a gli occhi ne' maestrati giudicò quel grande huomo necessaria la continenza, possiamo intendere quello che egli intendesse del rimanente.</p>
	<p>Or di quel vitio il quale in quella sentenza col parlar de gli occhi ci è stato significato, molte essendone le maniere, da tutte vi dovete voi inviolabilmente guardare, con ciò sia cosa che, oltra la bruttura di quello et oltra l'odio che da quello sogliono prendere i popoli contra i loro superiori, ne seguita anchora uno altro male che egli suole molte volte esser cagione di molte ingiustitie et di molte iniquità, perciò che altri non sa negare di piacere anche nelle cose dishoneste a chi dishonestamente gli compiace.</p>
	<p>Et alla avaritia passando, né volendo intorno a quella far lunghi discorsi, solamente dirò che non basta non essere avaro, ma non si vuole né anche essere troppo liberale, perciò che il soverchio spendere, oltra che egli è per sé vitioso, induce spesse volte una tal necessità, che, dapoi che altri ha speso il suo, cerca di spender quello di altrui, et per vie lecite et non lecite in quella prodigalità vuol pur continuare.</p>
	<p>Ma perciò che le soverchie spese comunalmente in tre maniere si sogliono fare et dell'una habbiamo già detto che anche per altro guardar ve ne dovete, a dir mi resta che da' conviti et dal giuoco debbiate star lontano, sì per vostro honore, come per vostra utilità, ché primieramente queste sono quelle due cose che fra gli huomini inducono strettissima famigliarità, et la famigliarità induce disprezzo.</p>
	<p>Et quale è maggior pazzia che andare a gittare il danaio, il tempo et lo intelletto in un punto in cose donde profitto alcuno non se ne possa sperare et danno et biasimo manifesto se ne scorga?</p>
	<p>Alcuno non è di sana mente il quale a dir non habbia che il giuoco non sia più da avaro o da prodigo che da liberale et che il far le ricche cene non sia cosa in diverse maniere vitiosa; ma presuppogniamo che anche in quelle cose liberalità vi sia:</p>
	<p>non è già men laudabile virtù la frugalità che la liberalità et è più propria quella che questa a persona a cui s'appartenga di regolare i costumi altrui, et è la frugalità veramente propria di coloro i quali intendono che in loro habbia da consistere il loro honore.</p>
	<p>Et il sentire che altri faccia spese soverchie dà a vedere altrui che egli con quel mezo si vuole acquistar gratia et favore non si sentendo per altra via di poterlo acquistare, et così, donde egli honore si pensa di conseguire, et la facultà et l'honore ad un tratto si sente mancare.</p>
	<p>Et perciò che sogliono molte volte occorrere de gli avvenimenti che bisogna donare, et i doni si sogliono fare o a pari o a maggiori o a minori, de pari mestiero non è di parlare ché quello sì conviene a voi che a loro, et quello a loro che a voi, ma de' maggiori et de' minori mi par bene che la legge doverebbe esser prescritta che dar si dovesse a' minori secondo la qualità di colui a cui vien dato et a' maggiori secondo la conditione del donatore.</p>
	<p>Et io soglio tra le altre pazzie di Alessandro annoverar quella che egli fece re uno il quale strettissimamente viver solea del servire altrui inacquando horti, havendo egli appresso di sé de gli huomini a cui molto bene si conveniva un così fatto dono, et havendo a colui assai di leggieri potuto di altro convenevolmente sodisfare; et  se bene non nego che il grande nel dare al picciolo dee anche haver risguardo al grado suo, non perciò dirò che il picciolo debbia far doni al grande convenevoli alla grandezza di lui, ché il re può far ricco il povero senza sentirne egli alcun detrimento, là dove il gentilhuomo potrà prima disfarsi che far dono che sia degno di re.</p>
	<p>Ma io ho scritto in questa materia più che non fu mia intentione di scrivere quando io presi la penna in mano et potrei hora adducervi in mezo de gli esempij di coloro i quali hanno con laude amministrate le imprese a loro commesse; ma a chi ha gli esempij domestici non è necessario rammemorare gli stranieri.</p>
	<p>Et quali possono esser più domestici che quelli de' fratelli?</p>
	<p>M. Mattheo in Vinegia tra gli eccellenti advocati signoreggia nel palagio; et anchora che il suo sia esercitio naturalmente odioso per non si poter fare senza offender la parte contra la quale l'altra si difende, pur si governa egli in modo che da quella nobilissima  città è universalmente honorato et havuto caro.</p>
	<p>Et qui m. Vincentio, già tanti anni sostenendo la persona di quella signoria illustrissima con tanti luogotenenti cesarei et con questo stato ha trattato et tratta le cose publiche, et delle private anchora non poche, con tanta destrezza et tanta prudenza, che malagevole è a discernere se a questi o a quei signori egli maggiormente sodisfaccia.</p>
	<p>Et quali vorremo noi dire che siano le cagioni che loro acquistano cotali favori? Certo non altro principalmente che la loro sincerità, la modestia de' loro costumi et la honestà della vita.</p>
	<p>Per che si potrebbe dire a voi in una parola che honorato et pregiato ve ne andrete assai, se a coloro di cui per natura et per amore sete fratello, per opere anchora vi dimostrerete veramente esser fratello.</p>
	<p>La dolcezza che io sento in ragionando con voi non vorrebbe che io mettessi anchor fine. Et da altra parte il rispetto di non vi attediar con troppe parole non mi lascia andar più avanti.</p>
	<p>Se io vi ho annoiato con la soverchia lunghezza perdonatemi; et se vi sono paruto brieve, tornate a leggere et a rileggere questa medesima lettera, ché questo sarà un modo da farla divenir lunga quanto vorrete voi stesso.</p>
	<closer><salute>Baciovi le mani.</salute>
	<dateline>Di Milano a VI di marzo del XLV.</dateline></closer>
</div2>
<div2>
<head>X Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>Se voi, Signore eccellentissimo, lodate le lettere mie (come dite) et i miei pareri, ciò a me non può essere se non di somma consolatione, ché, se altri, udendosi lodare da quantunque humile et oscura condition di persone, prender ne suole alcun piacere, quanta dee esser quella contentezza la quale debbo sentire io sentendomi lodare da laudatissimo prencipe.</p>
	<p>Or, benché grandamente mi senta di dovervi essere obligato di un cotanto honore, non perciò intendo io di affaticarmi per ringratiarvene in parole, perciò che io non saprei trovar parole che fossero a questo debito eguali.</p>
	<p>Ma se voi lodate le cose mie questo è un segnale che elle vi piacciano; et essendo usate per ordinario le cose nuove di aggradire altrui, io non veggo perché le mie habbiano ad esser di diletto, non vi essendo in quelle novità alcuna, ché io sempre mi sono ingegnato di caminar per la strada comune senza uccellare al nome di alcuna singularità col farmi inventore di nuovi sentieri.</p>
	<p>Io non cercai mai di aggiungere lettera nuova né greca né spagnuola né tedesca né arabica nelle mie scritture né di mettere a questa o a quella parola nuovi accenti, né di scrivere voce alcuna in altra guisa che ne' libri la ho trovata scritta;</p>
	<p>et di usar nuove dittioni quanto più posso me ne guardo et non cerco di far nuova poesia né nuove forme di rime, parendo a me che queste siano cose le quali non ad un solo huomo di farle si appartenga, ma che, se alcuna alteratione hanno da far le lingue, quella dalle età debbia esser portata et non dal voler di persona particolare, ché gli studiosi di lettere non tanto hanno essi da cercar di introducer cose nuove, quanto di conformarsi con la purità de gli antichi scrittori, et a quelli, quanto più possono, farsi simiglianti.</p>
	<p>Ché né Homero, né Demosthene, né Virgilio, né Cicerone con nuova forma di versi né di scritture, ma con gli antichi versi et con la anticha scrittura si acquistarono pregio di immortalità.</p>
	<p>Et da poi che io sono, non so come, entrato in questo ragionamento, dirò anchora quello che mi occorre con una comparatione delle arme et delle lettere.</p>
	<p>Questi inventori di nuove maniere di scrivere a me paiono esser tra' letterati quello che sono fra' cavalieri coloro che, havendo querela di steccato, pari non sentendosi a' nimici, et non havendo ardimento di combattere con arme comuni et usitate, fanno nuove inventioni per poter, con quelle difendendosi, acquistare alcuno honore.</p>
	<p>Tali, dico, a me paiono coloro i quali vanno le novità delle scritture ricercando, quasi come non si assicurino di avanzarsi co' loro nomi scrivendo come si costuma. In questo duello adunque di scrittori, Signore illustrissimo, intendo io di combattere non con arme nuove et non più vedute, ma con arme da' cavalieri usate in su la guerra.</p>
	<p>Et sì come in uno steccato più honorevole dee esser giudicato il defender l'honor suo con arme che comunalmente fra' cavalieri si adoperino, che con quelle a cui simiglianti non ne siano mai state vedute, così istimo io che più degni di lode siano quegli scrittori che, per le pedate de' passati caminando, si fanno conoscere atti a trattar que' suggetti che loro ditta la loro mente di dovere scrivere,, che quegli altri i quali, per nuove strade trasviandosi, vogliono far mutare alle lingue natura et forma.</p>
	<p>Or se per veder forse voi, Signore, nello scriver mio questo stilo cavalleresco che io lodo, lodate le cose mie, io non solamente mi godo di esser da voi lodato, ma istimo anchora di havere una sentenza vostra in favor della mia openione che nello scrivere si habbia da prendere la forma da gli antichi scrittori et non trarla ciascuno dal suo cervello.</p>
	<closer><salute>Et riverentemente vi bacio et ribacio le mani.</salute>
	<dateline>Di Milano, l'ultimo di aprile del XLV.</dateline></closer>
</div2>
<div2>
<head>XI Al Signor Marchese del Vasto</head>

<opener>
<salute rend="italic">Al Signor Marchese del Vasto</salute>
</opener>
	<p>Hieri mi venne alle mani la copia di quella lettera che ultimamente scrissi a voi, eccelso mio Signore, intorno alla commendatione che date alle lettere mie et a' miei pareri.</p>
	<p>Et quella esaminando, mi avvidi che, havendo questa honorata testimonianza di me due capi, io haveva all'uno risposto et dell'altro non ne haveva fatto mentione, ché, parlando della maniera del mio scrivere, di quello che più si richiedeva io non havea fatto mentione alcuna, cioè delle sentenze de' miei scritti per le quali principalmente debbono piacere i miei pareri, se per alcuna cosa possono piacere.</p>
	<p>Et nel vero quello che al corpo è l'anima, quello sono le sentenze alle scritture, perciò che che altro debbiam dire che siano le parole se non veste et ornamenti de' nostri concetti?</p>
	<p>Et se quelle sono vaghe et leggiadre, con vaghezza et con leggiadria fanno questi comparire; et se questi da prudenza o da sapienza sono accompagnati, a quelle danno gravità et auttorità; né scrittura alcuna dir si può che sia degna di vera lode se ella queste due parti insieme non si truova haver congiunte; et quando una di queste a scrittore habbia da mancare, ogni huomo di intelletto amerà meglio di scrivere con rozo stile prudentemente che cose sciocche limatamente.</p>
	<p>Delle scritture mie adunque parlando, di quello che è di minor pregio mi trovo haver ragionato, quello lasciando donde la lode si ha da aspettar maggiore.</p>
	<p>Per che hora con questa altra lettera al difetto di quella intendo di supplire; et dico che se le opinioni mie intorno alle cose di cavalleria et nel trattar materia di honore dal bel giudicio vostro vengono commendate, altri per avventura potrebbe giudicare che la novità loro ne fosse in gran parte cagione perciò che molte volte, da quello che comunalmente si tiene allontanandomi, adduco in mezo delle cose che da gli huomini nostri non sono più state udite.</p>
	<p>Di che ne verrebbe a seguire che io facessi il contrario di quello che nella altra lettera mia ho detto di fare, ché di cose nuove non intendo di essere inventore.</p>
	<p>Alla qual cosa ho da rispondere io che le openioni mie non tanto hanno da essere stimate nuove, che più nuove non siano quelle le quali altrui paiono essere antiche et che antiche sono quelle che da' moderni sono nuove reputate.</p>
	<p>Anzi sì come le mie sono veramente antiche, così propriamente non mie, ma tolte da gli antichi si debbon dire, perciò che io nulla cosa ci reco che sopra l'antico fondamento non habbia fermezza.</p>
	<p>Io danno il duello come cosa da gli antichi non usata; danno il moderno duello come quello che è tutto diverso da quello che da gli antichi fu istituito; danno di molte maniere che fra' cavalieri ne' duelli si tengono, come contrarie ad ogni legge; et danno di molte openioni de' moderni cavalieri come quelle che dalla auttorità de gli antichi scrittori et dalla ragione sono in tutto diverse.</p>
	<p>Fu la cavalleria ordinata per conservatione et per difesa della giustitia; et se io, vedendo che delle cose ingiuste fra i cavalieri sono state introdutte, quelle mi fatico di tor via, qual si dee dire che sia nuova, o la mia o la coloro openione?</p>
	<p>Nuova veramente dee esser detta che sia la loro, et antica la mia, ché tanto è ella antica che insieme con la istitution de' cavalieri et insieme con la istessa giustitia ella nacque tra noi.</p>
	<p>Non ha l'huomo cosa alcuna propria che più antica si debbia dire che la ragione. Et se io veggo de' costumi che sono dalla ragion lontani et contra quelli ne dico quello che io ne sento, chi vorrà dire che quelle cose che la ragion ditta siano cose nuove et che antiche siano tra gli huomini quelle dalle quali la natura dell'huomo si discorda?</p>
	<p>Io, sì come nell'altra lettera mia, delle lettere parlando, feci una comparatione dalle arme alle lettere, così, delle arme parlando, ne farò una dalle lettere alle arme.</p>
	<p>Chiara cosa è che fra' letterati si tiene che nel secolo di Cicerone fiorirono le belle lettere tra' latini et che al tempo de' padri nostri et de' nostri avoli intorno a quelle si tenne diversa via et che la età nostra è ritornata in su la strada di quella età felice che io ho di sopra nominata.</p>
	<p>Or vorrem noi dire che la via de' moderni huomini sia antica o nuova?</p>
	<p>Nuova fermamente era quella de' nostri vecchi in quanto essi, dalla antica partendosi, ad una altra si erano rivolti; et antica dee esser detta quella de gli huomini più nuovi, da che le orme de gli antichi si sono dati a seguitare.</p>
	<p>Et similmente dirò della cavalleria, ché parlandone io secondo la ragione, secondo la giustitia, secondo le istitution di quella et secondo le sue antiche leggi, non è da dire che nuove siano le mie openioni.</p>
	<p>Nuove sono le openioni di coloro che da quella openione si dilungano alla quale io pur cerco di dovermi avvicinare.</p>
	<p>Non debbono adunque a voi, Signor mio, piacere i miei pareri per cosa nuova che sia in quelli; anzi penso io che essi vi piacciano in quella guisa che sogliono esser care le statue et le medaglie antiche le quali, lungamente state tra ruine sepellite, venendo in luce, anchorché rose et monche, sono nondimeno tenute in pregio.</p>
	<p>Così, dico, a me sembra di vedere che a voi aggradino le mie openioni ché, essendo già di molti anni stata la degnità cavalleresca da molte tenebre di errori oppressa, vedendo voi nelle scritture mie alcun lume di ragione, di diritto et di verità, quelle favorite et abbracciate non come cose intere, ma come quelle alle quali eccellente ingegno aggiungendo quando che sia più dotta mano, da voi si scorga che se ne potrebbe rihavere la sua antica perfettione.</p>
	<p>Così adunque et nelle mie openioni et nelle mie scritture et le openioni et le scritture de gli antichi mi affatico io di seguitare.</p>
	<p>Et quello che delle scritture mie mi avviene posso io quasi dire anchora che mi avvenga nello trattar delle materie cavallaresche, ché sì come quelle a non pochi sogliono esser care, così non ci mancano di coloro che più con l'occhio della perversa affettione che con quello del diritto giudicio di mirarle si ingegnano.</p>
	<p>Et nel trattar suggetti di arme et di honore altri sono che lo studio mio dannano come bassa professione, quasi vil suggetto siano le arme et l'honore, et humile sia lo scrivere di quelle cose alle quali prencipe alcuno, per grande che egli si sia, non rifiuta di mettervi mano.</p>
	<p>Altri veramente par che presumano di honorarsi delle inventioni mie et delle mie fatiche per avanzarsi con quelle et acquistarsene gloria et favore.</p>
	<p>Ma, sì come da que' primi io per me stesso mi assicuro di essere atto assai a potermi difendere, così contra i secondi supplico io che la benignità vostra prenda la mia difesa, ché sì come le cose che io scrivo a voi et per voi sono vostre, così quando fuori del nome vostro altro nome ne debbia havere alcun titolo, non vogliate comportare che nelle cose mie altri a me debbia essere anteposto.</p>
	<closer><salute>Et a voi, valoroso Signore, baciando con riverenza le honorate mani, nella buona gratia vostra mi raccomando.</salute>
	<dateline>Di Milano, a' X di maggio del XLV.</dateline></closer>
</div2>
<div2>
<head>XII A m. d. P.</head>

<opener>
<salute rend="italic">A m. d. P.</salute>
</opener>
	<p>Ho havuto la lettera vostra con la quistione la quale vorrei che voi proposta haveste a miglior maestro di amore che non sono io, il che potevate far di leggieri trovandovi in Vinegia, ricetto di pellegrini et di amorosi ingegni.</p>
	<p>Ma voi volete forse in un medesimo suggetto fare il saggio di più che di uno ingegno. Et sia con la buona ventura! né io per ciò mi rimarrò di compiacervi in dirvene quello che mi occorre.</p>
	<p>Voi mi domandate adunque se a persona che ama è lecito dilettarsi di altra amorosa conversatione che di quella della persona amata,</p>
	<p>la qual domanda in prima vista par da solvere assai leggiera, ché, se amore ha virtù di fare che io senta tal vaghezza della altrui beltà che, per disiderio di quella, l'anima mia, da me partendosi, vada ad habitare nel petto amato, come doverà ella poi andare a cercar di nuovo albergo senza fare ingiuria o, per dir meglio, senza abbandonare lo amato albergo?</p>
	<p>Ché, se per seguir lei abbandono me, per seguire altra bisognerà che io abbandoni lei. Il che senza mancamento di amore non pare che in alcun modo si possa fare.</p>
	<p>Ma io non voglio così tosto correre alla determinatione, ché questa mi par materia da esaminar più sottilmente, né sembra a me che se ne possa far diritto giudicio senza alcuna distintione, ché, per mio parer, si dee considerare se la persona amata è presente o lontana et se donna o huomo è la persona che ama.</p>
	<p>Et alla prima parte venendo, dico chiara cosa essere che, come altri è di alcuno amore acceso, così incontanente egli incomincia portare affettione a tutte quelle cose che della amata presenza gli rendono alcuna simiglianza; et le mute creature et le insensate ama egli et di vederle et di toccarle ne sente consolatione.</p>
	<p>Et lasciamo stare i bellissimi ritratti delle dipinture et delle sculture lavorate da dotte mani, ma i difetti anchora delle donne nostre amiamo noi in altrui.</p>
	<p>Et io ho già visto chi, per l'amore che egli portava ad una donna di picciola statura, si dilettava di havere tutte le cose nel genere suo picciole; et uno altro ben gentilissimo spirito, amando una gentildonna che era alquanto zoppa amava i cavalli zoppi, voleva bene a' cani zoppi et ogni cosa che tenesse del zoppo gli aggradiva, intanto che mi ricorda haverlo veduto ad un desinare haversi eletto di bere con un bicchiere il quale non havea il piede eguale, perciò che in quello egli scorgeva non so che di simigliante alla donna sua.</p>
	<p>Amiamo noi adunque quelle cose che ci rappresentano le figure che amore ci ha ne' cuori impresse, et le amiamo noi come imagini dello amato bene et non come cose principali, et di loro sentiamo alcun diletto quando la vera amata forma non ci è presente, ma, come quella ci si para dinnanzi, a quella tutti ci rivoltiamo non altramente che si facciano i popoli i quali, honorando i ministri di alcun signore, come il prencipe apparisce, così a lui rendono tutta la veneratione.</p>
	<p>Voglio io dire adunque che l'huomo amante, non essendo della donna sua lontano né separato, non si dee dilettar, né tenere altra conversatione per via di amore che di quella donna nella quale con la sua virtù lo ha trasformato amore, ché, quando egli lei per altra lasciasse, non sarebbe da dire se non ch'egli colei amasse alla quale egli andasse appresso et non quella cui egli dicesse di amare, o che egli né l'una né l'altra amasse, non tenendo né nell'una né nell'altra fermi i suoi pensieri.</p>
	<p>Ma, come egli è dalla desiata forma lontano, allhora il dilettarsi di quelle cose che a quella si conformino è non solamente da sostenere, ma pare a me che sia evidente segnale di amore, ché, non potendo l'huomo il disiderio comportare, cerca di andarsi di quello sfogando con quelle ricreationi che più di ristoro gli possono apportare; et quando altri senza altro conforto si potesse stare, direi io che egli poco amasse, da poi che così leggiermente nelle lontananze si potesse passare.</p>
	<p>Cosa naturale è che col mezo di una cosa simigliante si venga ad alleggiare il disiderio di una altra.</p>
	<p>Ne' fanciulli, che sono vaghi di arme et di cavalli, con una spada di legno inargentata et con un cavallo di legno dipinto acquetiamo le loro voglie.</p>
	<p>Et molti, di gioie disiderosi, non potendo far grande spesa, ne comperano di false. Et de' cavalieri ho visto io che in luogo di catene d'oro ne hanno portato delle dorate di rame.</p>
	<p>Ma che dirò? che i medici anchora, come nelle compositioni delle loro medicine si sentono mancare cosa veruna, vi pongono una cosa per una altra.</p>
	<p>Et Dionisio, cacciato di signoria, si diede ad insegnar grammatica, parendogli fra' fanciulli di ritener pur forma di signore.</p>
	<p>Et quello che nelle altre cose si vede, sentesi anchora nelle amorose passioni, di che ce ne lasciò testimonianza il gran maestro di amore in un suo sonetto quando egli disse: <quote rend="italic">Così, lasso, talhor vo cercand'io, Donna, quant'è possibil, in altrui La disiata vostra forma vera</quote>. Il che detto non haverebbe egli, et dettolo, il parlare alla donna sua volgendo, se questa non havesse conosciuta esser cosa veramente propria di amore.</p>
	<p>Né è da dire che per questo l'anima si parta dalla persona amata et ami una altra, ché, perché io in uno specchio vegga la imagine di alcuna donna, non perciò il pensier mio, partendosi dalla donna di cui quella è la imagine, con la imagine si rimane; anzi, tanto a quella mira quanto la conosce essere imagine della vera figura; et dalla imagine alla vera figura pur si riflette et si termina in quella. Non si parte adunque, dico io, l'anima, la quale è il vero pegno di amore.</p>
	<p>Anzi non sono queste dilettationi di simiglianze piaceri delle anime, ma de' soli affetti del corpo, ché gli occhi, usati di vedere, le orecchie, usate di udire, et gli altri sentimenti, usati di godere della beltà, che è la sedia della loro anima, quella non iscorgendo, vanno cercando cosa che, quanto è possibile, più a quella si assomigli, per trovare alcun rimedio a' disiderij loro, ché l'anima di nuovo oggetto non ha mestiere, vedendo, udendo et havendo a tutte l'hore presente il vivo aspetto della amata et disiata bellezza, sì che concluderemo, in questa parte, che l'huomo il quale ama, havendo la amata cosa presente, della vera forma si dee dilettare et non delle simiglianze di quella, et che, privato sentendosene, delle imagini di quella dee cercar di prender consolatione.</p>
	<p>Hor da queste ragioni mi potrà alcun rispondere che, così essendo, et de gli huomini et delle donne una medesima dee esser la conditione et che, quanto è stato bene far la distintione dalla presenza alla lontananza, tanto quella che fatta s'è dall'huomo alla donna dee essere ributtata per soverchia.</p>
	<p>Alla qual cosa in modo alcuno non intendo di consentire et, quantunque da quello che io ho da dire si venga ad intendere quanto sia maggiore la eccellenza delle donne che quella de gli huomini, pur, come principalmente amico della verità, quella non ho da tacere.</p>
	<p>Dico adunque che alla degnità donnesca si conviene, et presente et lontana, haver l'animo sempre fermo in uno oggetto senza cercar cosa che quello di fuori le rappresenti, non dovendo ella a' corporali appetiti acconsentire et richiedendosi alla proprietà della natura sua di dovere a quelli soprastare.</p>
	<p>Né dee alcuno dire che gli huomini, come più robusti, debbono esser più possenti di resistere a quelli che le donne non sono, et che, dapoi che a gli huomini concediamo che essi quelli habbiano a seguitare, ciò alle donne in modo alcuno non si dee vietare, ché non dalla più et meno robustezza, ma dalla più purità et più perfettione si dee questa cosa considerare.</p>
	<p>Et della loro et della nostra purità et perfettione io non so qual maggior coniettura haver ne possiamo che dalla loro et dalla nostra formatione.</p>
	<p>Noi sappiamo che il primo huomo fu del fango della terra formato et che dell'huomo, già di terra et di spirito et di anima composto, fu formata la donna.</p>
	<p>Dio nella creatione et nella formatione di questo mondo, a guisa di buono artefice, procedette in maniera tale che egli sempre nuova perfettione andò aggiungendo alle cose che egli dapoi traheva dalla prima massa, ché primieramente creò la roza materia del tutto, poi quella divise in elementi et appresso fece le piante et, dopo quelle, gli animali irrationali, sempre nuova nobiltà aggiungendo alle più nuove creature et, come più nobile tra gli altri, lasciò dopo gli altri a formar l'huomo. Et havendo fatta ultima la donna, è da dire che ella sia veramente nobilissima, essendo ella stata tratta dall'huomo (già fatto animale sopra gli altri perfetto) il quale era stato fatto della terra men perfetta de' men perfetti animali.</p>
	<p>Ma della disaguaglianza della nobiltà dell'huomo et della donna i nomi dell'uno et dell'altra ne fanno chiara dimostratione, ché <emph>huomo</emph>, parola detta dal latino <emph>homo</emph>, non significa altro che ‘terra’ et <emph>donna</emph>, dal latino <emph>domina</emph>, è quello che altramente diciamo ‘signora’;</p>
	<p>i quali due nomi la natura di quello et di questa ci mettono innanzi, ché Domenedio, formando l'huomo, a quella terra della quale egli ne'l formò, levò la sola apparenza della terra, quella lasciando nella sua proprietà, di che all'huomo ne sono rimasi i terrestri appetiti insieme col nome di <emph>huomo</emph>.</p>
	<p>Et nel fabricar della donna, quella più purificando (sì come mostrato habbiamo ch'egli della formation delle altre cose più nuove di mano in mano haveva fatto), le diede virtù di calcar gli appetiti et per questo di <emph>donna</emph> ha ella ottenuto il nome, quasi, diciamo, signoreggiante i terreni affetti.</p>
	<p>Né credo io che altra lingua più propriamente all'huomo et alla donna habbia dato il nome, che si habbia fatto questa nostra vera dimostratrice in queste due parole di tutta la proprietà della nostra natura.</p>
	<p>Et per conchiuder quello che la nostra intentione è stato di dover trattare, dico che, tale essendo la natura dell'huomo, egli ha da cercar rimedio a' suoi humani appetiti et, tale essendo la natura della donna, ella non ha mestiero di acquetar con nuovi oggetti et con nuove simiglianze i corporali disiri, dapoi che in poder di lei è di signoreggiar quegli, là onde, et presente et lontana, dee ella fuggire ogni amorosa conversatione da quella una in fuori di cui la anima sua si sente esser invaghita; né debbono le donne portare alcuna invidia a gli huomini quasi come più larghi siano i privilegij di quelli; anzi doverebbono elle haver loro più tosto compassione et andarsene tanto più che gli huomini gloriose, quanto più gloriosa cosa è il signoreggiare a' terrestri affetti che l'esser da quelli signoreggiato.</p>
	<p>Tanto è occorso a me da dirvi in questo suggetto nel quale, se io vi haverò punto sodisfatto, a me sarà caro assai; quando no, doverete ricever la mia buona voluntà per sodisfattione et il mio non più sapere per iscusa.</p>
	<closer><salute>Mi raccomando.</salute>
	<dateline>Di Milano a' XXI di maggio del XLV.</dateline></closer>
</div2>
<div2>
<head>XIII Alla signora Lucretia Pica de' Rangoni</head>

<opener>
<salute rend="italic">Alla signora Lucretia Pica de' Rangoni</salute>
</opener>
	<p>A me è stato carissimo intendere che la <title>Polvere</title> mia vi sia tanto piaciuta quanto voi mi scrivete, il che ho io per segno non tanto di alcuna perfettione di quella cosetta, quanto della ben disposta mente vostra più levata allo spirito che inchinata alla carne.</p>
	<p>Et anchorché io conosca che la scrittura mia mi condanni, pur di tanto in me mi soglio sodisfare che io confesso la vita mia non esser conforme alle mie parole, né voglio col collo torto né con la faccia fintamente pallida dare a vedere altrui che io sia uno Hilarione et sotto una maschera di bontà coprire un huomo tutto di malitia.</p>
	<p>Ma donde è (mi dite voi) che gli huomini veggono il meglio et al peggior s'appigliano? Dalla nostra cecità et dalla nostra fragilità.</p>
	<p>Le anime nostre, chiuse in questi terrestri corpi, per mezo di quelli ordinariamente veggono et intendono tutte le cose di fuori et per quelli mirano quasi come per vetri variamente tinti i quali ci fanno vedere le cose di altro colore che elle non sono; et sotto il color verde, che ci aggrada, vediamo una cosa rea; et sotto il vermiglio, il quale habbiamo a schifo, ne vediamo una buona; et noi più il colore che la verità della cosa seguitando, ci andiamo trastullando ne' nostri errori.</p>
	<p>Et se l'anima, alcuna volta, in sé raccolta, discerne il vero, pur non può ella, così in un momento di tempo spogliandosi del già invecchiato habito, prendere incontanente nuovo costume. I presenti oggetti et le presenti terrene vaghezze, Signora mia, sono tutti lacci che legati et inviluppati ci tengono.</p>
	<p>Et i corporali diletti ci sono a tutte le hore presenti, là dove quelli delle anime ci sono lontani, et tanto ci sono lontani che i nostri pensieri non vi arrivano.</p>
	<p>Di che ne' corpi vivendo, malagevolmente possiamo vivere quasi senza corpi.</p>
	<p>Se il corpo mio sarà carico di veste tanto gravi che io a fatica le possa reggere, come potrò far di meno che non mi pesino? che non mi ritardino? et che non mi ritengano? Se io vorrò andarmene spedito et leggiero mi sarà di mestieri gittarnele.</p>
	<p>I corpi nostri sono vestimenti delle anime, et gravissimi vestimenti sono essi. Et sotto questa gravezza quale è quella anima che possa dire di non andarsene come l'altre carca?</p>
	<p>Dicalo chi può: io non lo posso dire, et posso con minor fatica dire come l'anima mia sia dalla soma oppressa, che fare opera di rilevarmene; et se più leggiermente posso dirlo che farlo, non dee punto parer cosa nuova che io non così viva come io scrivo.</p>
	<p>La poca fatica che ho nel scrivere fa che il mio liuto rende piacevol suono; la molta che sento nel ben vivere mi fa parere un liuto male accordato</p>
	<p>Or chi sa che il maestro il quale lo fabricò, rivolgendo io a lui tutta la mia voluntà non lo accordi a fare un giorno dolcissima harmonia? Ma questo sarà quando io haverò l'anima tutta disposta a ricever la gratia sua et quando per gratia sua l'anima a riceverla sarà disposta.</p>
	<p>Né io in questo mezo debbo rimanermi per mio rimordimento et per altrui ammaestramenti di far fede co' miei scritti di que' lucidi intervalli che ha alcuna volta l'anima mia, ché questo sarebbe un sepellire il talento che Dio mi havesse dato.</p>
	<p>Ma questa non è materia da una letterina.</p>
	<p>Del male di m. Cechino ne sento dispiacere se egli non sa comportarlo con patienza, ma, se egli lo riconosce per visitatione del nostro Signore, io ne sento consolatione, antivedendo la sua salute: ché la virtù si affina nelle infirmità. Et nella patienza nostra possederemo le anime nostre.</p>
	<p>Che Dio ogni dì vi doni nuove gratie, io ne ringratio la maestà Sua col cuore, et sono sicuro che Egli le vi ha da multiplicare in molti doppi, dapoi che Voi da Lui le riconoscete.</p>
	<p>Et del conte Fulvio non dirò altro, se non che, se egli si darà allo studio del bene scrivere, in ogni stato et maniera di vita gli potrà esser di piacere, di utile et di esaltatione.</p>
	<closer><salute>Bacio le mani.</salute>
	<dateline>Di Milano, l'ultimo di maggio del XLV.</dateline></closer>
</div2>
<div2>
<head>XIV A messer Othonello Vida</head>

<opener>
<salute rend="italic">A messer Othonello Vida</salute>
</opener>
	<p>Eccovi che ho pur cominciato a mettere in esecutione i vostri consigli.</p>
	<p>La mia <title>Polvere</title> è uscita et, come polvere, da diversi soffiamenti è ella stata incontanente sottosopra rivoltata, ché primieramente sopra questo nome di <emph>polvere</emph> non vi sono mancati di quelli che hanno voluto dire che molto meglio sarebbe stato che io la havessi chiamata cenere, perciò che la Chiesa, il primo dì di Quaresima, dice che noi siamo <emph>cenere</emph>: quasi come io non sappia quello che dica la Chiesa, e che non sappia che, se ben molti dicono <emph>cenere</emph>, non pochi sono coloro che dicono <emph>polvere</emph>.</p>
	<p>Ma io non ho voluto tanto havere risguardo a quelle parole, quanto alla vera nostra formatione la quale essendo stata di terra, più propriamente sembra a me che venga detto <emph>polvere</emph> che cenere, oltra che, se si guarderà là dove spesso torniamo a dire che noi siamo polvere e che in polvere habbiamo a ritornare, si vedrà che non in ogni luogo verrebbe detto così bene <emph>cenere</emph> come <emph>polvere</emph>.</p>
	<p>Et se noi vorremo anche mirare a quel proemio nel quale è quella operetta intitolata alla illustrissima Marchesana, volendo appellarla <title>Cenere</title>, tutto quello ci converrebbe tor via. Delle quali cose a niuna penso che ne habbiano havuta consideratione coloro che mi dannano in questa parte.</p>
	<p>Altri detto hanno che io mi sono steso troppo in adducere in mezo de gli esempij, et altri che io ne doveva metter più molti; et se in minor numero ne havessi posti, più haverei dato che dire a chi di quelli che vi sono non si contenta; et se più ne usava, più dispiaceva a coloro che tanti non ne haverebbono voluti. Ma dapoi che io abbattuto mi sono a passar tra due così diverse openioni, non mi pento del giudicio mio, parendomi haver tenuta la via di mezo.</p>
	<p>Ad altrui è particolarmente spiaciuto che io habbia fatto mentione della sciocchezza di Carlo re di Francia. Et alcuno non haverebbe voluto che io havessi ricordata la avaritia di Pietro re di Castiglia. Il che a me pare che più possa esser testimonianza della loro affettione che del loro giudicio. Et io, quando a me fosse mancato l'uno esempio, forse anche l'altro haverei lasciato fuori per non parere, come partiale, voler notare l'una et non l'altra natione.</p>
	<p>Aggiungasi a queste cose che ci sono stati di quegli che detto hanno che io con quella mia rammemoratione di vitij et di historie insegno altrui di quelle cose che io danno. Alla qual cosa non saprei che altro dirmi in risposta se non che, se io in questo ho fatto errore, da dannar sono tutti gli scritti di coloro che simigliante maniera di scrivere hanno tenuta, et che non meno alle sacre che alle non sacre historie doverebbe esser dato il bando, da che in quelle molte cose avaramente fatte, molte libidinosamente et molte crudelmente adoperate vi si leggono.</p>
	<p>Non voglio lasciar di dire che da alcuni altri è stato detto non piacergli la <title>Polvere</title> mia perciò che in quella vi è molta varietà di cose, poesia, historie, philosophia et theologia  (come essi dicono) et che loro più dilettano le cose semplici che dove sono tanti miscugli.</p>
	<p>Et a que' tali non farò più lunga risposta che mi habbia fatta a gli altri.</p>
	<p>Solamente dirò che se hanno a mensa quel gusto che mostrano haver nelle scritture, potranno forse haver lunga et sana vita; et che per trovar lettura conveniente al loro appetito potranno leggere le favole di Isopo o le facetie del Piovano Arlotto, ché quivi non troveranno molta varietà di dottrine che possa loro fastidire.</p>
	<p>Ma che dirò di alcuni altri che più mordacemente hanno voluto dire che, come videro quel titolo di <title>Polvere</title>, intesero di polvere da vendere da' ceretani? Certo non altro se non che a loro incontanente tornò alla memoria il mestiero che essi sono usati di fare.</p>
	<p>Di queste così fatte cose sono state dette della mia <title>Polvere</title>, et poi voi pur vi faticate a persuadermi che io debbia delle altre cose mandar fuori. Ma se intorno ad una cosa così leggiera et così vile, come è la polvere, tanto si sono esercitati gli altrui giudicij, che doveremo noi pensare che habbiano a fare ogni volta che esca in luce cosa di maggior peso et di più honorato titolo?</p>
	<p>Et pur se nelle altre mie scritture non sono per trovar da dire cose che pentir mi facciano di haverle lasciate vedere più che fin'hora mi sia pentito di havermi lasciata uscir questa di mano, io non sono per mancar di compiacervi in diverse altre cose mie, con intentione di dover con lieto animo sentir quello che se ne haverà a dire, essendo sicuro che, quanto più ogni cosa da' benigni lettori con lieta fronte sarà accolta, tanto ella da' maligni sarà maggiormente lacerata.</p>
	<p>Ma né io debbo aspettar maggior privilegio che si habbiano havuto i maggiori et i migliori scrittori ne' quali è poi cessata la invidia et la laude immortale è loro rimasa.</p>
	<p>Il signor Marchese mio dice pur di voler andare alla corte dello Imperadore et vuole che io vada seco.</p>
	<p>Se andrà, al ritorno nostro con la gratia del Signore io manderò fuori buona parte delle cose mie; se non andrà, sarà assai più tosto.</p>
	<p>Et la intention mia è di fare stampare la <title>Orecchia del prencipe, Il duello</title>, tre libri di lettere in prosa, et tre in rime sciolte, la <title>Arte poetica</title> et trenta egloghe: di queste cose per questo anno vi doverete meco contentare.</p>
	<p>Poi, se Dio ci darà vita, lasciaremo di mano in mano vedere anche delle altre, delle quali parte già ne sono nate et parte concepute.</p>
	<p>Et prego il signor Dio che mi faccia gratia di vedermi così contento, quando le cose mie saranno uscite nelle altrui mani, quanto io vi veggo disideroso che elle escano, ché, se elle con la testimonianza della consolation vostra mi saranno approvate, sono sicuro che da' sani intelletti non potranno se non esser commendate.</p>
	<closer><salute>Et con questo mi vi raccomando.</salute>
	<dateline>Di Milano a' III di giugno del XLV.</dateline></closer>
</div2>
<div2>
<head>XV A messer Francesco Calvo</head>

<opener>
<salute rend="italic">A messer Francesco Calvo.</salute>
</opener>
	<p>Voi aspettate con disiderio che io vi scriva, et io vi scriverò di quello che aspettate et disiderate; né comincerò a scrivere delle cose di Trento (come voi forse avvisate che io habbia a fare), ma ne dirò prima delle altre, dalle quali riusciremo a ragionar di Trento.</p>
	<p>Noi in questo nostro viaggio siamo capitati in Augusta: la qual città è il primo luogo che trovato habbiamo dove del Luteranesimo si faccia publica professione: et questo mi par notabile: che la città è luterana et il circostante paese è tutto catholico.</p>
	<p>Or quivi essendosi il signor Marchese fermato due giorni, una mattina io entrai in una delle loro chiese et trovato che vi si predicava, aspettai che la predica fosse fornita, et ismontato che fu il predicatore di pergamo, fattomegli incontro, et salutatolo, gli dissi che, venendo di Italia (dove si seminano diversi romori della loro fede et de' loro costumi) et disiderando di saperne il vero, io lo pregava che volesse chiarirmi di alcune cose delle quali io lo haverei interrogato.</p>
	<p>Et esso a dovermi rispondere benignamente mi s'offerse. Quindi, tiratici da un canto, io domandando et egli rispondendo, ne trassi le conclusioni che seguono.</p>
	<p>Augusta è divisa in otto parochie et il maestrato ha eletto dodici huomini alla predication del <title>Vangelo</title> et ogni giorno si predica la mattina in questo modo:</p>
	<p>il predicatore, montato in pergamo, comincia ad intonare un salmo, et il popolo, vecchi et gioveni, maschi et femine, seguitano a cantar con lui et, quello finito, il predicatore et il popolo fanno un poco di oration mentale dopo la quale si viene alla predica et, quella finita, si torna pure alla oratione et poscia a cantare uno altro salmo con una assai grata consonanza di tante voci, ché ogniuno il quale ha cognitione  di salmi canta, et quasi tutti ne hanno cognitione perciò che sono tradutti nella loro lingua.</p>
	<p>Questo si fa per ordinario (come ho detto) ogni giorno; ma le dominiche il popolo si riduce tutto ad una delle parochie, una dominica ad una et altra ad altra et di mano in mano, per ordine, a tutte.</p>
	<p>Et quivi chi vuole si comunica et chi non vuole lascia, ché niuno è costretto et a niuno è vietato il comunicarsi.</p>
	<p>Il sacerdote, non con altri panni che con le proprie sue veste et senza lumi et senza altre cerimonie, dice sopra il pane azimo et sopra il vino le parole dette da Christo nella Cena, et sotto l'una et sotto l'altra specie dà la comunione al popolo.</p>
	<p>In quel pane et in quel vino non tengono che vi sia sustantialmente il corpo né il sangue di Iesù Christo, ma spiritualmente,</p>
	<p>et danno questi esempij che, sì come abate viene investito di una badia con uno anello, anchorché in quello non sia la badia, et sì come lo Imperadore, investendo altrui di uno stato, col dargli uno stendardo in mano nel fa signore (et pur nello stendardo non è lo stato), così dicono che Christo non diede il corpo suo, né il suo sangue, ma il pane et il vino, il quale prendendo, il christiano prende la virtù del corpo et del sangue di Iesù Christo; et che a quel pane o a quel vino, né nel vederlo, né nel mostrarlo, né nel portarlo, riverenza alcuna non si richiede, non essendo in quello né Christo, né virtù di Christo se altri non lo mangia o non lo be.</p>
	<p>Il battesimo fanno con acqua pura et con alcune loro nuove cerimonie.</p>
	<p>La chrisma et la ultima untione hanno del tutto tolte via.</p>
	<p>La sepoltura fanno in due luoghi i quali hanno, l'uno fuori della città et l'altro dentro; et hanno ad alcuni ricchi conceduto che si facciano sepellire nelle chiese; et alla sepoltura fanno che uno raccoglie la limosina da dare a' poveri, et tengono, nondimeno, che quella a' morti non giovi, ma dicono che ciò si fa per consolatione de' vivi.</p>
	<p>Le chiese, né que' loro cimiterij, non hanno essi per sacri, né, per ricorrere al tempio, persona alcuna sarà più sicura dalla corte che se fosse in mezo della via publica; anzi essi delle chiese hanno fatto vie publiche et per quelle, come per strade publiche, vanno senza riverenza et senza rispetto portando pesi et altre cose loro necessarie, dicendo che le mura et le pietre non hanno santità et che perciò non si conviene render loro veneratione.</p>
	<p>I matrimonij si celebrano pure al modo di prima.</p>
	<p>I monasterij de' monaci et de' frati sono tolti via. Delle monache alcune ne sono rimase in un  monistero, le quali vivono ritirate.</p>
	<p>Alla confessione hanno dato il bando: vero è che dicono che, se altri si sente la conscienza aggravata, ricorra ad alcuno di que' dodeci eletti per consiglio.</p>
	<p>A digiunare non si obliga alcuno, et ogniuno mangia di ciò che vuole senza differenza di giorni. Bene ammoniscono le persone che vanno datorno che, ritrovandosi in parte dove si usi altramente, debbiano accomodarsi a gli altrui costumi et non dare scandalo.</p>
	<p>Le orationi lasciano medesimamente libere, né vi si cantano né vespri né mattutini, ma, dalla predica et da que' salmi che ho detto infuori, la chiesa è muta.</p>
	<p>Le feste loro sono le dominiche, la Natività del Signore, la Resurretione, la Venuta del Spirito Santo et la Ascensione.</p>
	<p>Le imagini alle quali si faceva alcuna riverenza le hanno tutte levate via, in modo che ne' tempij non si vede pure il segno della Croce.</p>
	<p>Il Papa et i nostri prelati sono da loro havuti in quella consideratione che si haverebbono tanti nimici della fede; et de' concilij dicono che sono costitutioni di huomini et che in quelli vi sono delle contradditioni, volendo con questo mezo significare che le materie già in quelli trattate si doverebbono ritrattare; et del concilio del quale hoggi si ragiona dicono che il Papa, prima che udirgli, per heretici gli ha condannati et che pertanto non bisogna più disputare, massimamente con papisti, i quali vogliono esser giudici et parte; et che, quando haveranno concilio libero et giudice non sospetto, a quello anderanno con prontissimi animi.</p>
	<p>Queste sono le conclusionii le quali ho, in somma, delle loro openioni;</p>
	<p>et alcuna cosa più particolare ne haverei per avventura appresa, se non che, passando alcuni de' nostri per quella chiesa et havendovi veduto me con colui, quivi trassero, avvisando quello che era et, non contenti delle mie interrogationi et delle risposte di lui, sopra quelle, tratto tratto, entravano a disputare (il che disturbò me assai);</p>
	<p>et io era con colui stato buona pezza et già era hora di desinare: et il voler ritardar più lungamente dal bere un tedesco che havea predicato, cantato et tanto ragionato, non era atto da persona modesta.</p>
	<p>Ma et pur troppo haveva io udito de' loro errori.</p>
	<p>Costui veramente con cui io parlai (acciò che sappiate il tutto) è il Musculo di cui alcune cose si leggono sopra gli Evangelij, et gli scritti di lui sono venuti in Italia, et in quelli pare che nella materia della Eucharistia senta altramente che non disse allhora a me.</p>
	<p>Ma, meco parlando, pareva pur che dubitasse che io non dovessi intender la sua heresia et mi tornava a dire: «Il corpo et il sangue di Christo sotto quella specie di pane et di vino non sono sustantialmente, non localmente, ma spiritualmente et misterialmente. Christo, quando nella cena disse quelle parole, non haveva il suo corpo in mano», et ritornava a gli esempij dello anello et dello stendardo, quasi temendo che io dovessi pur credere che egli sentisse bene.</p>
	<p>Vi furono de gli altri della compagnia nostra che ragionarono con de gli altri, pure in Augusta, i quali in questo medesimo suggetto parlarono diversamente dal Musculo et diversamente anchor da quello che tiene la romana Chiesa.</p>
	<p>Ma non è maraviglia se essi tra loro et da se stessi si discordano, ché chi non è governato da buono spirito, non può tenere diritto sentiero.</p>
	<p>Né voglio lasciar di dire che anche in molte altre cose a me sembra di vedere che essi con se stessi non si accordano; ché, se vogliono tor via le cerimonie, non debbono introducerne di nuove, come ho detto che fanno nel battesimo;</p>
	<p>et se le limosine a' morti non giovano, non le doverebbono alle sepolture riscuotere, né lasciar che coloro i quali le fanno si ingannino delle loro openioni, ché consolatione non può esser loro, nella perdita de' parenti, gittare i danari;</p>
	<p>oltra che quella distintione di sepolture de' ricchi et de gli altri non so quanto sia lodevole.</p>
	<p>Et il domandar concilio a loro che dannano i concilij mi par soverchio ché, se con questo si vorranno dannare i passati, con uno altro, appresso, con la ragion medesima si potrà dannar questo, et così si procederà in infinito.</p>
	<p>Ma poi che io vi ho queste cose recitato, non volete voi che ne parliamo alquanto insieme? E' sarà ben fatto. Et così compenserò io la tardità con la copia dello scrivere.</p>
	<p>Io dirò adunque alcune cose che mi occorrono, in generale, ché il voler venire a disputar sopra tanti particulari richiederebbe altro che una lettera, et io sono in viaggio senza libri et in su la taverna; oltra che elle sono cose già trattate et determinate.</p>
	<p>Or dico primieramente che, havendo costoro levate o variate molte cose di quelle che per molti secoli sono state approvate, è da dire che non possono haver se non grandemente errato ché, se bene di quelle nel <title>Vangelo</title> non vi è espressa ordinatione, non vi è né anche dichiaratione in contrario.</p>
	<p>Et noi pur sappiamo che delle cose de' più antichi secoli coloro ne debbono haver miglior contezza che più a quelli sono stati di età vicini, ché molte cose possiamo noi havere havute da' nostri padri le quali essi hebbero da' padri loro, et quegli da gli avoli, et gli uni da gli altri maggiori;</p>
	<p>et anchorché non ne habbiamo notitia della origine, non debbiamo credere che i primi istitutori di quelle si movesser senza alcuna ragione, né che di mano in mano da tante successioni fossero state confermate senza alcun fondamento, essendo massimamente gli huomini di que' tempi ne' quali quelle ordinationi furono fatte et approvate, stati non men dotti di quelli della presente età, et di spirito et di santità molto più eccellenti.</p>
	<p>Et chi parla contra le antiche ordinationi et costitutioni le quali sono o necessarie all'essere, o utili al bene essere christiano, come heretico ha da essere meritamente cacciato dal grembo della santa madre Chiesa.</p>
	<p>Et vedete che manifesto errore è questo: i rettori secolari vogliono fare essi i sacerdoti (ché, secondo la loro elettione, pur che da loro siano eletti, i laici ministrano le cose sacre) et vogliono essi dare quello che non hanno.</p>
	<p>Ma rispondono: «Dove saranno due o tre ragunati nel nome mio, io sono in mezo di loro, et dove è Dio vi è tutta la auttorità».</p>
	<p>Ottimamente detto, ma perché doverò io credere che in tante congregationi fatte già tante volte, per tanti secoli, da tante persone di spirito et di dottrina raccolte di tutta christianità, non vi sia stato Dio et che Egli sia nella, non dico unione, ma separation di una natione la quale è tra sé et dalle altre nationi divisa?</p>
	<p>Et di una natione che tra le altre non è né la più acuta né la più accostumata, et che pur hora comincia a prendere alcuna dottrina et alcuno ornamento di buoni costumi?</p>
	<p>Et perché non doverò io più tosto credere che il diavolo la habbia tra sé et dalle altre, come ho detto, divisa et separata et fattala una schuola di heresia? Ché molto più è da tenere che lo Spirito Santo sia stato quello il quale ha per tanti secoli tenuta la christianità unita in una openione, che sia da dire che egli habbia messa questa discordia et questa confusione.</p>
	<p>Et qual confusione sarebbe nella fede se ogni città volesse far ordini suoi senza riconoscer superiore?</p>
	<p>Ogni volta che il vicariato di Christo si abbattesse, non ci essendo un capo al quale si havesse a ricorrere per le dichiarationi et per le determinationi, in brevissimo tempo ne avverrebbe che quante fossero le città, tante sarebbono le diversità della fede, perciò che secondo che ciascuno sentisse, così predicherebbe al popolo suo, secondo che far si vede hora per questi paesi chè, di quelli che dalla universale Chiesa sono separati, tante sono tra loro le diversità delle openioni et de' costumi nella religione, quante non furono mai le sette de gli antichi philosofi;</p>
	<p>et quale seguita costui, et quale va appresso a colui, in guisa che sono non una, ma molte chiese (se pur chiese et non sinagoghe meritano di essere appellate) contra quello che canta la Chiesa dicendo che ella crede una Chiesa catholica.</p>
	<p>Poi, se questa che fabricano costoro è la vera Chiesa, il mondo è stato già molti secoli senza Chiesa, et Christo è stato tutto questo tempo lontano da noi et si è mostrato bugiardo, havendoci promesso che sarebbe stato con esso noi per tutti i giorni infino alla fine del secolo. Le quali cose se non sono da dire, è da concludere che meritino di esser dannate le coloro openioni.</p>
	<p>Et già le dannano i medesimi popoli, chè nelle città le quali di questa peste sono corrotte, nelle private case (secondo che io sono informato) molti vivono quanto più possono al modo nostro catholicamente.</p>
	<p>Et in Ulma, il qual luogo è reputato principal capo del Luteranesimo, essendoci noi fermati un venerdì et un sabbato, habbiam notato, per gli alloggiamenti, che fanno il venerdì et il sabbato al nostro modo; et nello albergo del Marchese le donne con divotione furono alla messa, et con tutto che alcuni andassero per farle levare, non se ne vollono rimovere.</p>
	<p>Et de gli huomini letterati pur di quella terra dicono che in queste loro dottrine altro non ci è che confusione, sì che, se dir si possa che coloro nel nome di Dio siano ragunati, non istimo che bisogno ci sia di molto discorso a doverlo giudicare.</p>
	<p>Qui voglio dirvi io liberamente il vero: avanti che io venissi in queste parti et che io vedessi, udissi et sentissi quello che ci ho visto, udito et sentito, il Luteranesimo alcuna volta mi soleva parere alcuna cosa; hora ho io il tutto per ciance et per favole ché, se ben della vita et de' costumi de' nostri prelati hanno alcuna volta ragion di favellare, quanto alle cose di sustanza io ho la dottrina loro per nulla.</p>
	<p>Poscia, la vita loro non è quella che predicano in Italia que' nostri fratacci heretici coperti del manto della hipocrisia, che dalla santità de' costumi vogliono approvare questa setta.</p>
	<p>Ché non ci si vede quella carità che da loro in parole viene tanto esaltata; la qual se ci fosse, né le città né le campagne non sarebbono così piene di mendicanti come elle sono.</p>
	<p>In Ulma è ben dipinto Martino con la borsa aperta dar limosina a' poveri, ma la loro carità è rimasa in quella dipintura.</p>
	<p>Che dirò che hanno cacciato i Giudei, et essi danno ad usura a vinticinque et trenta per cento!</p>
	<p>Né voglio tacere che, havendo essi usurpati i beni delle chiese, ci si trovano di coloro de' quali si sa che le famiglie loro hanno donato le facultà delle migliaia de' fiorini alle chiese et essi hora sono venuti in miseria, et in miseria si lasciano stare.</p>
	<p>Or se quelle ricchezze alle chiese non si convengono, perché non si restituiscono a coloro a cui si sa che di ragione s'appartengono? Et perché usurparlesi?</p>
	<p>È questa la tanto predicata carità? È questa la purità delle loro conscienze?</p>
	<p>Né vorrei che credeste che l'amore della castità fosse in loro maggiore che in noi.</p>
	<p>Il Musculo, con cui io parlai, domandandolo io come punissero gli adulterij, mi rispose che egli s'era faticato assai acciò che vi si facesse provisione et che non ne ha potuto fare alcun profitto.</p>
	<p>Ma come vorremo noi che castità sia là dove è il regno della gola et delle ebbrezze? ché quelle non ci hanno, come si dice, né fine né fondo.</p>
	<p>Et chi non sa che i principij delle religioni, et delle reformationi di quelle, sogliono sempre havere alcun fondamento di virtù, di bontà, di modestia et di santità?</p>
	<p>Et se nel nascimento di questa nuova tedesca Chiesa, di quelle non ce ne apparisce veruna, come vogliamo noi credere, in processo di tempo, se ella pigliasse piede, che se ne dovesse vedere alcun buon frutto? et che ella non più tosto dovesse essere una puzzolente sentina di quali sono i più abominevoli vitij?</p>
	<p>Ma troppo sarebbe lungo lo scrivere mio, se io volessi in questa parte dir quello che ne potrei.</p>
	<p>Io istimo che molte di queste povere anime con inenarrabili sospiri prieghino Dio che tolga loro di tante tenebre et sopra loro ritorni ad aprire la sua vera luce.</p>
	<p>Alla qual cosa è giudicato che ottimo mezzo dovesse essere un concilio; et se ho da dirvi quello che io ne sento, io giudico che di coloro che di qua hanno da procurarlo non ci sia chi lo voglia.</p>
	<p>I dotti temono che le loro openioni non siano dannate et vogliono conservarsi in questa auttorità co' popoli.</p>
	<p>Coloro che posseggono i beni della Chiesa non vogliono havere a restituirgli. Et quelli che non vogliono riconoscere il Papa per superiore non si curano che questo articolo si dichiari, perciò che o haveranno da obidire alla romana Chiesa o perderanno quella auttorità che hanno havuta dello Imperio dapoi che da quella la hanno havuta.</p>
	<p>Et de' nostri (de' maggiori parlo, et con dolore il dico) non credo che ci sia chi veramente voglia concilio ché, dovendosi trattar del temporale et di que' tanti beneficij che si danno ad uno solo et del mercato che si tiene delle cose sacre, vogliono anzi comportare la divisione della christianità che la diminutione della loro utilità.</p>
	<p>Io vi voglio dir la risposta di un vescovetto fatta a Trento: e' si parlava che la corte romana, senza aspettare di esser riformata per concilio, doverebbe riformarsi da sé; et quel riverendo rispose: «io vi so dire che la corte è in su questo camino ché a quale hora in Consistoro si dà un vescovato a chi altro ne ha, la cosa non passa senza mormoratione».</p>
	<p>Che vi par a voi? Non sono in camino di riformarsi? Se ne mormora, et pure il fanno.</p>
	<p>Questo a me sembra esser peggio che prima ché, se peradietro per lungo abuso alcuna cosa facevano, si poteva dire che disavvedutamente la facevano. Ma, conoscendo l'errore et in quello continuando, il male si può dire esser passato tanto adentro che, se non vi si adopera il ferro o il fuoco, non è da sperarvi salutifera medicina.</p>
	<p>Mi ricorda essere a Roma al tempo della publicatione di una di queste bolle di concilij, et il medesimo dì che la bolla fu publicata, in concistoro fu dato un grosso vescovato a chi ne haveva de gli altri; il quale atto fu notato da molti: ché, ordinandosi il concilio et facendosi cosa che in quello dovesse essere ritrattata, non pareva che intention vi fosse di far concilio.</p>
	<p>Io, se bene non lodo molte cose ne' nostri prelati, non mi credo perciò di esser men christiano.</p>
	<p>Vorrei che essi vivessero in tal maniera qual si conviene a chi con opere et con parole si appartiene di insegnare vivere altrui.</p>
	<p>Il che se essi fatto havessero, Martino et gli altri non haverebbono havuta quella occasione di dire che gli ha poi fatti traboccare in un pelago di errori.</p>
	<p>Et se hora il facessero, forse che questo sarebbe mezo potentissimo da ritrar coloro dalle loro perverse openioni; ché io non penso che altra cosa sia più atta a disporre i popoli a riverire et ad ubidire altrui che la modestia de' costumi et la santità della vita.</p>
	<p>Ma Christo pastor buono riguardi homai con occhio di pietà sopra la povera sua greggia.</p>
	<p>Io vi ho detto del concilio di Trento quello che io ne credo, secondo che mi pregaste al partir mio che io dovessi fare. Et vi ho parlato del Luteranesimo, di che non mi faceste mentione.</p>
	<p>Hora starò a vedere quello che mi manderete in iscambio per sapere come vi doverò essere: avaro o liberale delle mie scritture.</p>
	<closer><salute>Et fra questo mezo mi vi raccomando.</salute>
	<dateline>Di Spira a' IX di luglio del XLV.</dateline></closer>
</div2>
<div2>
<head>XVI Al signor prencipe di Piemonti</head>

<opener>
<salute rend="italic">Al signor prencipe di Piemonti</salute>
</opener>
	<p>Io vi lasciai, Signor mio illustrissimo, in Vuormatia, ma non perciò lasciai la memoria et il disiderio che ho di servirvi. Et perciò che in parte veggo esser sodisfatto ad un lodevole disiderio vostro, io della sodisfattion vostra sento consolatione.</p>
	<p>Infin dal tempo ch'io vi serviva a Nizza so quanta fosse la voluntà vostra di andare alla corte di Cesare, che non mi è uscito di mente quanto caldamente et con quanta affettione con me ne teneste più di una volta ragionamento.</p>
	<p>Hora (la Dio mercé) voi vi sete pure arrivato, et di ciò, sì come honorevole era il disiderio vostro, così di non poca contentezza vi dee essere l'havere intorno a ciò conseguita la vostra intentione.</p>
	<p>Ché, essendo voi di quello ingegno che sete, capace di ogni virtù, et essendo di quella età della quale la principal virtù è cercar di apprendere tutte le maniere di virtù, et due essendo gli studij principali i quali honorano ogni conditione di persone, quello delle arme et quello delle lettere, et questi convenendosi a voi insieme con molti, et in molti luoghi a quelli potendosi dare opera, voi havete poi una altra conditione separata, la quale vi è comune con pochi: che sete prencipe.</p>
	<p>Et di questo mestiero non così in ogni parte vi si ritrovano le schuole. Et se tra' Christiani alcuna ve ne ha, è da dire che la corte dello Imperadore sia senza comparatione la prima.</p>
	<p>Di che ho io da concludere che il bello animo vostro, non da altro istinto mosso che dal conoscersi essere animo di prencipe, disiderava pur di conducersi a quella schuola dove egli si indovinava di meglio potere apparare le regole del prencipato.</p>
	<p>Or essendo voi a così honorata scuola, potrebbe altrui parer soverchio il volervi dare alcun ricordo. Il che confesso io esser vero, quando altri con parole morte mostrar vi volesse quelle cose che ne' vivi esempij vi sono da esser manifestate nella vostra schuola.</p>
	<p>Ma io non intendo di insegnarvi cosa alcuna, ché in me non presumo tanto di me stesso, anzi voglio solamente dirvi di quelle cose le quali mi vanno alcuna volta per l'animo, quando penso di voi, quali per mio parere dovessero esser quelle maniere che voi haveste a tenere per più agevolmente et per più compiutamente apprendere quello che vi è più necessario.</p>
	<p>La prima cosa adunque la quale voi spesse volte vi dovete rivoltar per la mente è che voi sete prencipe; la qual parola quanto in sé comprenda et quanto si stenda la sua significatione, la medesima voce lo ci dimostra, ché altro non vuol dire che primo o principale.</p>
	<p>Né è da credere che venga a significare che egli sia primo a' piaceri o a' sollazzi, né primo, perché egli primo sieda a mensa o habbia in sedendo o in andando il primo luogo, ma perciò che egli dee esser fra gli huomini il primo di prudenza, il primo di giustitia, il primo di temperanza et il primo di valore, ché essendo la prima eccellenza dell'huomo la virtù, in quella dee esser principale colui il quale ha da esser prencipe di huomini, ché questa fu la prima istitutione del prencipato avanti che gli stati andassero per successione, ché le città eleggevano al governo coloro che più atti a governarle erano conosciuti, il che vuol dire: quegli che per merito di virtù a gli altri soprastavano.</p>
	<p>Et perciò i prencipi della loro istitutione havendo memoria, debbono faticarsi di esser veramente tali quali si richiede a quel luogo che tengono, cioè di più rare eccellenze adornati che coloro a' quali essi sono superiori, ché quale sconvenevolezza è vedersi il men degno di honore signoreggiare al più degno! ché dubbio alcuno non è che il più del men virtuoso non sia di honor più degno.</p>
	<p>Voi havete adunque da ricordarvi di esser prencipe et di volere esser prencipe non solamente di nome et di sangue, ma più anchora di eccellenza di animo.</p>
	<p>Et tanto maggiormente a ciò vi dovete inanimare, quanto più penserete qual prencipe voi sete, nato di padre prencipe, di antichissima et illustrissima famiglia discesa di sangue di re et di imperadori, et di madre figliuola di re.</p>
	<p>Voi al re di Portugallo sete nipote, al re di Francia cugino, allo Imperador nipote et al re de' Romani già vi potete dir genero. Taccio la congiuntione che havete con infiniti altri Prencipi, ché il ricordarvi di questi a me sembra che debbia bastar assai per incitarvi al vero honore.</p>
	<p>Con la rammemoratione adunque di questi così alti et così gloriosi parentadi non dovete voi tanto gloriarvi di esser tale, quanto considerare a tutte le hore qual peso stia sopra le spalle ad un surgente prencipe il qual sia di tante corone illustrato, et in cui gli occhi del mondo si rivolgano, che voglia mostrarsi degno di così honorata stirpe et di così eccelse consanguinità, acciò che per lui non macchia ne venga, ma splendore ne sopravenga ad una tanta et così luminosa nobiltà, qui miri l'animo vostro,  qui s'aguzzi il vostro ingegno, qui si indirizzino tutti i vostri pensieri, o Prencipe mio illustrissimo.</p>
	<p>Et pensate che, se da tanta chiarezza di sangue a voi ne viene alcuno honore, voi sete debitore di operar sì che per lo valor vostro tutti que' nobilissimi legnaggi maggiormente si intendano esser fatti chiari.</p>
	<p>Ma qual maniera, mi direte voi, doverò io tenere per dover divenir tale? Io la vi dirò, Signore; ma ho da darvene prima una similitudine.</p>
	<p>Voglio mostrarvi una picciola semenza la quale se voi non isprezzerete, da quella ne verrete a coglier pretiosissimi frutti.</p>
	<p>Chi direbbe che di così picciolo seme, quale veggiamo tutto dì, ne nascessero i così grandi, così belli, così ramosi, così fronduti, così ombrosi et così fruttiferi alberi?</p>
	<p>Fermamente a chi veduto non lo havesse, incredibile sarebbe che di una così poca cosa et in vista così vile, ne riuscisse una così ampia et così maravigliosa.</p>
	<p>Similmente ho da dire a voi che voglio mostrarvi un seme in apparenza da non ne fare stima, ma che, se voi lo riporrete nel cuor vostro et con la continua memoria lo terrete ben cultivato, da quello in voi si sentirà germogliare una tal pianta di sapienza, che da quella tutti i più rari ornamenti et tutti i più disiderabili frutti di gloria cogliere se ne potranno.</p>
	<p>Et per non vi tenere più lungamente con l'animo sospeso, il seme che io vi propongo è questo: che mai non vi persuadiate di sapere, perciò che, sì come la persuasione è la principal peste de gli animi di tutti gli huomini, così nel pensare il contrario è la loro medicina et la loro salute.</p>
	<p>Et da questa pestilenza vi conforto io a guardarvene grandemente ché, se alcuna conditione di mortali è che di quella si inganni, i prencipi sono coloro che sopra tutti gli altri in cotal vitio inviluppati si ritrovano, parendo loro che sì come essi a gli altri di stato et di potenza sono superiori, così di avanzarli anchora d'intelletto.</p>
	<p>Di che quanto siano errati, ne gli specchi mirandosi, assai chiaro se ne potrebbono avvedere, ché, sì come altra effigie non hanno che gli altri huomini, così non debbono pensare di essere di altra natura.</p>
	<p>Et se essi né più grandi, né più belli, né più forti, né più savi, né di più lunga vita non sono che gli altri huomini, così non si debbono credere di havere né migliori anime, né megliori animi che gli altri.</p>
	<p>Et poi che alla guisa del Re delle Api essi non hanno forma più eccellente di coloro che a loro sono soggetti, non debbono né anchor credere che più acuti siano i loro ingegni, né più rari i loro intelletti.</p>
	<p>Vero è che in questa parte dove la natura a gli altri gli ha fatti eguali, la fortuna gli ha fatti superiori, dando loro commodità, col modo che hanno di tenere appresso di sé de gli huomini eletti, et col concorso che fanno di dì in dì a loro gli huomini intendenti, di potere, con questo et con quello parlando et ascoltando et notando et apprendendo, haver di più cose notitia che gli altri et così divenir savij sopra gli altri.</p>
	<p>Et a dover divenir tali altra miglior via non ci è di quella la quale detta ho di non si persuader di sapere, ché infin che l'huomo non si crede sapere cosa veruna, egli studia di sapere; ma, come si crede di sapere, non passa più oltra et nella sua ignoranza si rimane.</p>
	<p>Ma che direte voi, Signore, se io vi dirò che noi veramente altro non sappiamo se non questo, che non sappiamo?</p>
	<p>Che gli animi nostri, adombrati da questi terrestri veli de' nostri mortali corpi, per quelli apprendono tutte le cose che di fuori apprendono et, secondo che da quelli sono loro porte, così di loro giudicano.</p>
	<p>Et chi sa che allo animo suo cosa alcuna sia veramente appresentata et che il senso suo non gli sia falso ministro?</p>
	<p>Certa cosa è che in molte cose siamo ingannati, ché, se noi ingannati non fossimo, tra gli huomini non sarebbono tante diversità di openioni quasi in tutte le cose quante veggiamo che ce ne sono, ché gli intelletti nostri, da questa ombra liberati, tutti in una medesima forma vederebbono tutte le cose;</p>
	<p>là onde et Socrate philosopho non per altra cagione dallo oraculo di Apolline fu savissimo giudicato, se non perciò che egli soleva dire: una cosa so: che nulla so.</p>
	<p>Ma perché mi stendo io tanto in questa materia? Non per altro, se non perciò che io so che in questa perversa openione di sapere molti signori hanno molte volte sé et altrui posto in ruina.</p>
	<p>Et so che ci sono stati di quelli che, quando altri ha voluto dar loro alcun consiglio, hanno detto: et che sapete, voi, che non foste mai signore?</p>
	<p>Quasi come in quello istante che a loro vengono date le veste o le berrette o le corone o gli scettri o gli stendardi, quella investitura de gli stati in loro ispiri la sapienza di Salamone.</p>
	<p>Sciocchi che essi sono, quegli, dico, che così si persuadono, ché con tutte le loro signorie sono molte volte più soggetti che coloro i quali a loro sono soggetti, ché, se essi usano di tiranneggiare i popoli, non meno sono tiranneggiati da' vitij, anzi tanto più fieramente quanto i vitij sopra gli animi adoperano la loro tirannia là dove essi sopra i soli corpi possono usare la loro signoria.</p>
	<p>Fuggite adunque voi, Signore, una persuasione così malvagia: la persuasione del sapere vi dico che fuggir debbiate, ché di voi intendo che una altra cosa vi habbiate a persuadere, et ciò è di havere per benignità di Dio lo ingegno atto et il corpo disposto ad imprendere et ad esercitare tutte quelle cose che a prencipe s'appartengono, ché, persuadendovi di non sapere et di poter sapere, cercherete di sapere et apprenderete et saperete.</p>
	<p>Et questo da me bramo che sappiate hora, che allhora voi saperete più quando a voi meno parrà di dover cosa alcuna adoperare senza maturo consiglio et senza l'altrui parere.</p>
	<p>Di pervenir veramente ad alcun grado di sapienza due sono i mezi: ciò sono i libri et i vivi esempij.</p>
	<p>Et notate, Signore, che questi sono i mezi (dirò così) ordinarij et naturali, ma quelli nulla operano senza il vero principio il quale è Dio.</p>
	<p>Egli è il dator di quella; quello è dono suo principale, et da lui aspettar ci bisogna una tanta gratia. Per che a lui come a sempiterno fonte di immensa sapienza con humil cuore et con divote orationi spesso spesso vi doverete rivoltare pregando la suprema sua bontà che, dapoi che vi ha fatto prencipe et vi ha fatto luogotenente in terra di alcuna parte del popolo suo, vi doni anche tanto di intelletto et di sapere che ad honore et gloria sua possiate con salute della vostra anima et con sodisfattione de' popoli a voi commessi amministrare la a voi commessa amministratione.</p>
	<p>Et seguitando quello che detto ho de' libri et de' vivi esempij, anchorch'io sappia che non ci mancano di coloro i quali hanno le lettere per cose a' prencipi non necessarie, non mi stenderò perciò con voi in molte parole per volere abbattere cotale openione, persuadendomi che per quello che voi già dal gusto di quelle potete giudicare, habbiate del tutto openion contraria.</p>
	<p>Ben dirò che se coloro che così sentono fossero huomini che di lettere havessero conoscenza et che sapessero quello che essi si fossero, pur si potrebbe porgere orecchia a quello che dicono.</p>
	<p>Ma se non sanno che cosa sia quella della quale parlano, qual giudicio ne debbono saper fare?</p>
	<p>Ora i libri che voi più continuamente dovrete haver in mano dopo la legge di Dio (la quale egli vuole che i prencipi ogni giorno la habbiano in mano); dopo questa, dico, i libri che più voi doverete haver famigliari saranno o di quella parte di philosophia la quale tratta de' costumi o di historie, ché gli uni vi mostreranno che sia virtù et le maniere di quella et i loro contrarij, et quello che voi haverete da fuggire et da seguitare; et gli altri vi reciteranno le opere de gli antichi virtuosamente fatte in diversi modi et i premij et gli honori che ne hanno conseguiti; et medesimamente qual pena et qual vituperio habbiano riportato coloro che in contrario hanno adoperato.</p>
	<p>La lettione delle quali cose non vi potrà esser se non di grandissima dilettatione et di non minore utilità, perciò che da quella ne potrete trar la regola di tutta la vostra vita, così nello stato vostro, come di fuori.</p>
	<p>Et perciò che i prencipi in casa sono chiari per lo governo et di fuori per lo esercitio delle arme, sì come in queste due parti i libri possono fare altrui famoso, così non poco giovamento possono recare i vivi esempij.</p>
	<p>La qual cosa è stata la seconda in ordine delle due che noi habbiamo proposte; anzi, sì come la viva voce più in noi adopera, che la scrittura, così il veder presenti coloro che fanno le opere notabili, molto più ci inanima alla imitatione che la rammemoratione de' passati.</p>
	<p>A voi adunque usando in cotesta corte non mancheranno mai nuovi detti et nuove operationi di prencipi et di cavalieri degne di alcuna consideratione. Et notando le maniere che da' più lodati et da' più honorati saranno tenute, per le loro pedate vi metterete a caminare, richiedendosi massimamente a chi vuol viver nella luce de gli huomini esser non solamente di costumi honesti et modesti, ma che anchora habbiano del gentile et del leggiadro.</p>
	<p>Et perciò che di due maniere di vita ho fatto mentione, nell'una et nell'altra senza che a me sia necessario di altro dirvi, già per voi stesso potete fare elettione cui voi habbiate ad imitare, havendo gli esempij del suocero et del zio, ché se voi vi specchierete nella innocenza et nella santità della vita del re dei Romani et mirerete alla giustitia sua et alla sua benignità, voi vederete forma di buon principato, nella quale non in ultimo luogo doverete considerare gli ordini da lui servati, ché, havendo compartite le hore sue del levar di letto, dell'uscir di camera, del mangiare, del ritirarsi, del cavalcare et dell'andare a dormire, et tra queste distribuite le sue udienze, et con infallibil legge osservandole, a' sudditi fa inenarrabile beneficio et a' gentilhuomini suoi commodità non usata.</p>
	<p>Poi, se volete veder la idea di un prencipe di guerra, voi vi doverete rivolgere a Carlo Imperadore il quale, sentendosi capitano dell'impero romano et di Iesù Christo, posposta la quiete de' suoi regni et gli scettri lasciando per la spada, va tutto di hora solcando i mari, hora trapassando i monti; et hora passa in Africa, hora corre in Ungheria, hora abbatte quegli che allo imperio sono ribelli et hora mette freno a' nimici della santa fede per divenire egli famoso et per ampliare l'honore delle romane aquile et render quella esaltatione che per lui si può maggiore alla santissima croce.</p>
	<p>Voi vedete, Signore, come co' piedi asciutti io varco gli ampij pelaghi.</p>
	<p>Ma io scrivo lettera et non historia.</p>
	<p>Et di sopra io dissi che intendo dirvi non altro se non quali maniere mi pareva che voi doveste tenere nella nostra nuova et honorata scuola.</p>
	<p>Caminando adunque per quella via che divisata vi ho, non dubito che, se voi piglierete per maestri principalmente i due prencipi che nominati vi ho, non siate per diventar lodatissimo. Et già mi sento haver fatto quanto per me si può quello officio che in sul principio proposi di dover fare, nel quale, se altro non haverò adoperato, questo tanto almeno spero io che haverò conseguito: che voi conoscerete che io disidero ogni vostro honore et ogni vostra esaltatione.</p>
	<closer><dateline>Di Milano a' 25 di settembre del '45.</dateline></closer>
</div2>
<div2>
<head>XVII Alla signora Lucretia Pica de' Rangoni</head>

<opener>
<salute rend="italic">Alla signora Lucretia Pica de' Rangoni</salute>
</opener>
	<p>Io fui in Alamagna col Marchese mio signore et dopo il ritorno nostro di là sono stato in continuo pensiero et in continua operatione per fare il mio viaggio già tanto tempo determinato di Vinegia et della patria et in quello un circoito per rivedere molti de' miei Signori et amici; et sono stato alcuna volta sì vicino ad haverne licenza, che io mi teneva sicuro di poter far Natale a casa mia.</p>
	<p>Dapoi, andando la cosa un poco più lunga, dissegnava di dover venire a goder le feste a Modona insieme con voi. Ma io non ho potuto adoperar tanto che mi sia venuto fatto; et mi veggo in termine che infino a quaresima non ho speranza di dovermi poter di qui partire.</p>
	<p>Or, sì come, sperando di dovervi venire tosto a vedere, non vi voleva scrivere, ma, senza essere aspettato, appresentarmivi innanzi; così, tardando la venuta, non ho voluto più tardare a scrivervi per darvi alcuna novella di me et per farvi sapere che io disidero grandemente di veder voi et di goder della consolatione la quale dovete sentire dello accrescimento che debbono fare i dolcissimi vostri figliuoli in virtù non meno che in età, et di consolarmi in essi ritrovandogli vincer la speranza et la openione che io ho di loro et di trastullarmi anchora ne gli abbracciamenti di m. Cechino.</p>
	<p>Queste cose fanno esser Modona a me disiderabile per non picciolo mio conforto.</p>
	<p>Et con tutto ciò, questo non è quello che principalmente muove il disiderio mio, ma cosa assai maggiore, et ciò è per intendere da voi come vi stiate nella via della salute.</p>
	<p>Mi ricorda che, già dubitando io delle insidie del Diavolo, le quali io temeva che di fuori non vi dovessero esser tese, vi scrissi non solamente lettere, ma volumi; et hora, sentendo che havete il nimico in casa, dovete haver per fermo ch'io ne sto non senza gran paura sapendo, massimamente, che non così pericolosi potevano esser que' lacci come sarebbono questi, quando in essi vi lasciaste inviluppare.</p>
	<p>Di quel nutrimento che voi prendeste fanciulla fate che ne prendano anchora i vostri figliuoli; et guardate, guardate, per dio, che in luogo di salutifero latte non lasciate loro bere mortifero veleno.</p>
	<p>Della dottrina di Christo non dovete fare argomento dalla acutezza di alcun mortale ingegno, né dalla eccellenza di alcuna humana dottrina,, ché Christo non dà la cognition di sé a chi ha più de gli altri letto, ma a chi ha più semplice cuore.</p>
	<p>Non elesse egli huomini scientiati, ma rozi et idioti alla predicatione del suo santo <title>Vangelo</title>.</p>
	<p>Egli presta la scienza sua non a quelli che si tengono esser grandi huomini, ma a' pargoli; et disperde la sapienza de' savij et la prudenza de' prudenti.</p>
	<p>Et questa è la gloria di Dio: divulgar la laude sua per la bocca de' fanciulli et di quelli che anchora pendono dalle materne poppe, cioè di quelli che nulla da sé si persuadono di sapere, anzi come fanciulli si humiliano et, come da balia, da Dio ricevon il cibo de gli animi loro.</p>
	<p>Gli huomini veramente che vanno gonfiati della loro humana scienza vedendo non veggono et intendendo non intendono et, presumendo di esser savij, pazzi ne rimangono. Per che dico a voi: non cercate con coloro di sapere più di quello che saper vi convenga.</p>
	<p>La Chiesa di Dio, che è il corpo di Iesù Christo et vive illuminata dallo Spirito Santo, ha già per molti secoli tenute maniere et openioni alle quali hora per la bocca de' moderni huomini Lucifero contradice.</p>
	<p>Or vogliam noi credere che la Chiesa sia stata tanto senza il suo capo? che ella sia stata senza Christo? senza spirito? et in continuo errore? et che per tanti secoli tutte le anime siano andate in perditione?</p>
	<p>Questo non è da dire, ché ciò sarebbe un volere apporre a Christo che fosse mancato alle sue promesse, havendo detto che sarebbe con noi per tutti i giorni infino al fine del secolo.</p>
	<p>Et se con le maniere et con le openioni che la Chiesa ha tenuto per adietro le anime si sono potute salvare, a noi non accade mutar né dottrina né costumi con pericolo di incorrere nella eterna dannatione.</p>
	<p>«Ma nella Chiesa ci sono de gli abusi et de' vitij»: io lo credo. Ma chi se' tu, presontuoso, che vuoi porre la bocca in cielo? Non ti comandò Christo che, se bene i prelati sono cattivi, tu dovessi non far quello che fanno, ma quello che ti dicono? I signori temporali fanno tutto di mille cose che sono degne di riprensione, et tu non gli riprendi: et vuoi riprender gli spirituali che sono degni di riverenza molto maggiore. Perché ciò? Non per altro se non che temi più chi può uccidere il corpo che chi può uccider l'anima, contra quello che Christo ti ha comandato.</p>
	<p>«Ma non hanno per ciò quella auttorità che si usurpano»: chi ti ha dato, a te, questa podestà di giudicar sopra di loro? Essi per continua successione di più di mille anni sono da tutta Christianità stati tenuti per vicarij di Dio in terra; per tali da' sacri dottori sono stati riconosciuti, per tali da' sacri concilij confirmati, et tu, con quella temerità che ha posta il Diavolo sopra la tua lingua, ardisci di voler levar loro la auttorità?</p>
	<p>Io dal parlar con voi sono non so come uscito a parlar contra gli heretici.</p>
	<p>Or a voi ritornando, dico che non vi dovete partir da quella fede la quale hanno tenuta il padre et l'avolo vostro et i vostri maggiori.</p>
	<p>Et non dovete partirvi da quella che hanno tenuta coloro che vi hanno battezzata et che al sacro fonte hanno promesso per voi che sareste serva di Iesù Christo: ché, violando voi la fede che da coloro per voi fu data, verreste a negar Iesù Christo et a tornar soggetta del comune nostro adversario.</p>
	<p>Et tanto mi basta di havervi detto al presente con questa lettera per via di christiana ammonitione.</p>
	<p>Quando piacerà a Dio che io ci venga spero di portar con me cose tali che, se voi sarete in su quella via che io disidero et ispero, vi saranno di consolatione, et a chi è fuori di quel camino doveranno esser di confusione.</p>
	<closer><salute>Baciovi le mani.</salute>
	<dateline>Di Milano a' XX di dicembre del XLV.</dateline></closer>
</div2>
<div2>
<head>XVIII Alla Signora Lucretia Pica de' Rangoni</head>

<opener>
<salute rend="italic">Alla Signora Lucretia Pica de' Rangoni.</salute>
</opener>
	<p>Dolgomi di haver con la lettera mia turbato l'animo vostro, et mi allegro della cagion di tal turbatione, la quale a voi non può essere se non di merito appresso Dio, da poi che vi duole che altri habbia da dubitare che voi siate fuori del grembo della catholica Chiesa, la quale è ferma colonna et fondamento della verità.</p>
	<p>State pur voi stabile in questa fede et, senza curar di quello che altri si dica, andate sicura al vostro camino.</p>
	<p>Favoleggiano i poeti che nel mar di Italia erano già le sirene le quali, con la dolcezza del canto i naviganti allettando, quelli a sé tiravano et gli facevano annegare; et che, dovendo quindi passare, Ulisse, fatte con cera riturare le orecchie a' suoi marinai et sé legare all'albero della nave, senza alcuna molestia sentire, passò quel pericoloso passo.</p>
	<p>Nel mar della vita nostra sono più maniere di sirene che non solamente con la suavità, ma anchora con la amaritudine delle loro voci dalla diritta navigatione altrui disviano; et pertanto o a quelle debbiamo farci del tutto sordi et non volerle udire, o, se pure udir le vogliamo, prima con lo spirito saldamente legati all'albero della Croce ci habbiamo a disporre di voler per quella lasciare ogni diletto et patire ogni persecutione, Christo seguitando per quella via per la quale da lui ci sentiamo chiamare.</p>
	<p>Et da poi che voi, per quel lume che da lui vi è dato, intendete quale sia la vostra strada, con allegro animo seguite di andar per quella; ché beato è chi si ode chiamare, et chi, secondo che egli è chiamato, ben risponde.</p>
	<p>Io non ho mai scritto nulla di cura famigliare; di che non posso in ciò sodisfare al disiderio vostro.</p>
	<p>Ma non ci debbono mancare gli scrittori et, quando alcuno altro non ce ne sia,, non vi mancherà mai di leggere nel cuor vostro quello che di giorno in giorno dallo spirito di Dio vi troverete essere scritto, ché esso il quale ci chiama, ci mostra anchora come habbiamo da caminare.</p>
	<p>La donna (come dice Paolo) si salverà per la generatione de' figliuoli, se staranno in fede et in dilettione et in santificatione con castità.</p>
	<p>Et vuol dire egli in queste parole che la donna col far de' figliuoli cancellerà il peccato di Eva, ma che non basta di havergli generati, se non si dà loro la buona nutritura. Et che ella ha da istituirgli nella religion christiana, ché habbiano la virtù della fede et della charità,, et che conservino quella santificatione la quale hanno ricevuta al fonte del santo battesimo, con l'essere immaculati del corpo et dell'anima.</p>
	<p>Ché il generar figliuoli al mondo solamente non è di alcun merito, ma sì regenerargli per Christo a Dio. Et chi questa cura non ha (secondo il detto del medesimo Paolo) ha negata la fede et è peggior che uno infidele.</p>
	<p>Quanto è adunque lodevole et salutifero un tal governo, et biasimevole et dannabile il contrario, tanto lodo io voi che a così fatto pensiero con tutto il cuore stiate rivolta.</p>
	<p>Et è il fondamento di tutta la vostra lode l'haver voi voluto dopo il primo matrimonio conservare immaculato il letto vostro, non contentandovi del frutto che vi haverebbe potuto dare il grano che rende trenta per uno, ma, vedendovi haver perduto il centesimo, havete voluto ricovrare il sessantesimo.</p>
	<p>Et dice il beato Ambrosio che è quasi non minor virtù lo astenersi dal matrimonio il quale alcuna volta sia stato di diletto, che il non conoscere le dilettationi di quello.</p>
	<p>Et per tutta la scrittura si trovano molte testimonianze che Dio ha sempre havuto delle vedove special pensiero, quelle raccomandando a' giudici et a' signori, et comandando infin nella sua santa legge che i vestimenti delle vedove non debbiano esser tolti per pegni.</p>
	<p>Et per grande scelerità viene apposto da Iob ad alcuni che havessero menato via il bue della vedova.</p>
	<p>Poi nel <title>Vangelo</title> la picciola limosina della vedova è preciosa sopra quella di tutti i ricchi.</p>
	<p>Et Iacopo apostolo ci lasciò scritto che la religion monda et immaculata appresso Dio è visitare i pupilli et le vedove nelle loro tribulationi et conservarsi immaculati da questo seculo.</p>
	<p>Là onde, trovandovi voi in uno stato tale et a Dio così grato, ho solamente da dirvi che, se la vita vedovile comparata al matrimonio, in quanto alla carne pare una noiosa solitudine, di quella havete anche da ringratiarne Dio poi che per tal mezo vi promette corona di maggior gloria et fa all'anima vostra esser men dure le strade onde al suo regno di qua giù si varca.</p>
</div2>
<div2>
<head>XIX A' magnifici messer Gio. Andrea Veniero...</head>

<opener>
<salute rend="italic">A' magnifici messer Gio. Andrea Veniero et madonna Foscarina sua consorte</salute>
</opener>
	<p>Io so che ordinariamente i padri et le madri nella perdita de' figliuoli si sogliono attristare, il che istimo io che altronde non proceda se non dal non considerare la verità delle cose, ché dalla consideration di quelle verrebbono in certa cognitione che a torto et non senza peccato si attristano; et intenderebbono insieme col propheta che quelli i quali essi chiamano loro figliuoli non sono veramente figliuoli loro, ma di Dio; et che non essi, ma esso ha dato loro l'essere et la vita et che, essendo quelli cose sue, gli suol dare a questi che si chiamano terreni padri et madri per compartir alle terrene creature delle sue gratie.</p>
	<p>I figliuoli et tutte le altre cose più care le quali habbiamo in questo mondo non sono cose nostre, ma da Dio le habbiamo in prestanza, et pertanto a lui è lecito per ogni ragione di ripigliarsele a qualhora più gli è in piacere.</p>
	<p>Et il piangere quando egli si piglia una delle cose sue è in noi segno di una grande ingratitudine, ché, in luogo di ringratiarnelo del tempo che ce le ha concedute, ci dogliamo che egli ad honor suo se ne voglia servire.</p>
	<p>Questa è cosa pericolosa da mover contra di noi la ira di Dio perciò che, vedendoci ingrati, egli, per gastigarci et per farci ravvedere del nostro errore, ci potrebbe torre anche delle altre cose che ci sono care le quali sono tutte gratie sue, ché gratie sue sono i beni che habbiamo della fortuna; gratie sue sono i beni del corpo et gratie sue sono i beni dell'animo de' quali tutti col solo suo volere egli ce ne può incontanente privare.</p>
	<p>Per fuggire adunque un tanto pericolo, bene è che noi ci conformiamo con la sua voluntà et che rendiamo a lui gratie et honore così di quelle cose che egli ci dà, come di quelle che egli si toglie; et di quelle che egli si toglie per sé tanto maggiormente doveremmo ringratiar noi, quanto è cosa più gloriosa l'essere presso a lui che il rimaner fra noi.</p>
	<p>Et così conforto io voi, Signori miei, a dover fare, acciò che egli che è somma bontà et somma potenza, et di qua vi multiplichi le sue gratie et di là vi doni la sua gloria.</p>
	<closer><dateline>Di Milano.</dateline></closer>
</div2>
<div2>
<head>XX Al magnifico messer Domenico Veniero</head>

<opener>
<salute rend="italic">Al magnifico messer Domenico Veniero</salute>
</opener>
	<p>Io vorrei havere ogni altro suggetto da dovervi scrivere più tosto che quello il quale mi si è appresentato fuori di ogni mia openione.</p>
	<p>Mi ha scritto Antonio che il magnifico messer Lorenzo vostro fratello ci ha del tutto abbandonati;</p>
	<p>della qual cosa quando io pensassi di havervi a scrivere semplicemente come a fratello mi troverei molto inviluppato, giudicando che mi si convenisse trovar maniera da consolarvi di una perdita quale si suole stimare esser quella di un fratello, et di un fratello virtuoso.</p>
	<p>Ma da un così fatto impaccio mi libera il sapere io di scrivere non più a fratello che a philosopho.</p>
	<p>Et dicendo ‘philosopho’ non intendo di dire di alcuno di quelli che con la barba et col mantello fanno mostra di fuori di philosophia,, ma di persona che dentro habbia composto l'animo a tollerar tutte le adversità che le possono intervenire et che in sé habbia collocato il suo bene quanto in terra si possa collocare.</p>
	<p>Et di questa laudabile philosophia ne fo io argumento in voi da quello che già mostrato mi havete di havere scritto in consolatione di voi medesimo nella gravissima vostra infirmità la quale, tenendovi legato con lo impedimento de' piedi et delle gambe, non perciò può ritardare il nobilissimo spirito vostro che egli, le ale spiegando, non si levi là dove, non che piante, ma penne mortali in alcun modo non possono arrivare.</p>
	<p>Non mi sono uscite di mente quelle rime di consolatione a voi stesso le quali sotto il poetico velame mi parvero comprender tanto di vera philosophia che, quantunque tutto il componimento fosse opera delle santissime Muse, pur la minor parte era quella della Poesia.</p>
	<p>Se adunque nella perdita del corpo di voi stesso sete così costante, perché doverò io pensare che debbiate dolervi dell'altrui?</p>
	<p>Ho più tosto da dire io che, dapoi che sete atto a comportare quel male che in voi sentite, quando vi lasciaste vincere dal dolore che vi venisse di fuori, a me parrebbe che questo fosse un dolersi et non dolersi a rovescio.</p>
	<p>Ma in me non potendo capere un tal pensiero di voi, mi rimarrò da rammemorarvi le dottrine secolari et le ecclesiastiche dalle quali tenendosi per conchiuso che per li nostri trapassati debbiamo anzi sentir conforto che dolore; et sapendo io che a voi tali sentenze non sono nascoste, istimerei di farvi ingiuria a volermi disporre a porgervi alcuna consolatione.</p>
	<closer><salute>A voi, Signor mio, et a' magnifici fratelli bacio le mani, persuadendomi che anche essi, o da se stessi o da voi, già siano consolati, trastullandosi nelle vive imagini di lui che se n'è ito.</salute>
	<dateline>Di Milano.</dateline></closer>
</div2>
<div2>
<head>XXI A messer Lucio Paolo Rosello</head>

<opener>
<salute rend="italic">A messer Lucio Paolo Rosello</salute>
</opener>
	<p>Io conobbi già in Ferrara un cortese gentilhuomo il quale haveva per costume che, come altri lodava alcuna cosa sua, o fosse sua operatione, o cavallo, o cane, o uccello, o vestimento, o altro che si fosse, così egli incontanente si rivolgeva a lodare alcuna cosa del lodatore, né mai sarebbe mancato di rendere a ciascuno lode per lode.</p>
	<p>Per questa regola sarei io debitore di scrivere a voi una lettera piena di vostri honori, dapoi che voi così largamente havete honorato me con la vostra.</p>
	<p>Et pur nondimeno, se io non serverò con voi una cotal legge, mi perdonerete, ché, prima, io lodo le persone virtuose molto più volentieri parlando di loro che con loro; poi, lodando io voi, non vorrei parer presuntuoso, quasi come io giudicassi che le mie scritture potessero accrescere honore a chi, con le sue, è sofficiente di honorare altrui.</p>
	<p>Ben mi godo io (et vi ringratio infinitamente) della memoria che voi di me havete così amorevolmente conservata, et che quella antica amicitia nostra, la quale hebbe principio negli studij delle belle lettere, habbia così ferme et così fresche mantenute le sue radici che vi habbia fatto producere in favor mio il frutto di una lettera così amorevole et così honorevole et così copiosa come è stata quella che voi a me scritta havete, alla quale, se bene io non risponderò con tanta copia né con tanto honore, doverete almeno esser sicuro che in me non è punto mancato del nostro antico amore.</p>
	<p>Or, per parlare alcuna cosa di quello che voi commendate (lo studio mio intorno alla conservatione della verità della santa nostra fede) vi dico che a me pare che non tanto commendatione alcuna mi si convenga facendolo, quanto mi si converrebbe biasimo quando io facessi altramente.</p>
	<p>Et con tutto che mi si possa dire che, essendo io nella schuola di Christo non maestro, ma discepolo, più mi si richiede imparare che insegnare, pur, vedendo io molte volte che i maestri dormono et sapendo che in questa christiana schuola ci sono di quelli che imparano l'<emph>a b c</emph> et di quelli che imparano il Donato, et che uno ode Virgilio et altro Cicerone, et che lo studio di alcuni è in loica et di alcuni altri in philosophia, quantunque io non sia anchora bene uscito delle regole, non perciò non debbo insegnare a coloro i quali non sanno leggere.</p>
	<p>Copiosamente tratta questa sentenza il beato Chrisostomo interpretando quel luogo della pistola a gli Hebrei, considerando che alcuno non manchi alla gratia di Dio, «Non vogliate — dice egli — commettere il tutto a' dottori, non vogliate rimettere il tutto a' rettori, perciò che potete anche voi edificar l'un l'altro».</p>
	<p>Et poi che egli ha detto diverse cose in questo proposito, soggiunge: «Vi prego che non ci sia tra voi chi disprezzi questa causa, perciò che egli riceverà da Dio molta mercede. Et acciò che tu intenda, colui a cui furono dati cinque talenti ha il carico di insegnare a gli altri; colui veramente a cui ne fu dato uno, par che sostenga la persona del discepolo. Se il discepolo dice: “Io son discepolo; non ho io alcun pericolo”, costui nasconde sotto terra la ragione et il sermone il quale a comun beneficio egli ha ricevuto da Dio, et terra et cenere è il cuor dell'huomo il quale nasconde il dono che Dio gli ha dato per gratia.</p>
	<p>Et se alcuno nasconderà tal gratia o per negligenza o per malignità, gli sarà detto: “Tu havesti un talento et quello bisognava mostrarlo fuori et raddoppiarlo col tuo studio et con la tua diligenza, ché se operato lo havessi, non saresti hora biasimato, ché a chi ne appresentò due non fu detto ‘perché non ne hai restituiti cinque?’, ma fu reputato degno come colui che cinque ne haveva appresentati”. Perché? Perciò che tanto haveva operato quanto haveva havuto; et, per havere havuto meno di colui che ne haveva ricevuti cinque, non perciò si diede alla pigritia et all'otio. Or sì come colui haveva imitato quell'altro da' cinque, così dovevi tu imitar lui che ne haveva havuto solamente due. Et se il Signore minaccia di pene chi ha danari et non ne dona, colui che può in qualche modo ammonire il prossimo et non lo fa, come non doverà egli esser castigato con maggior supplicij?».</p>
	<p>Queste poche parole ho io raccolte in brevità dal luogo di sopra allegato, dove quel santo dottore di tal materia ne ragiona, secondo il costume suo, dottamente et diffusamente.</p>
	<p>Come a discepolo adunque non solamente mi è lecito di parlare et di scrivere di quelle cose che possono essere altrui di ammonitione et di istitutione, ma sono anchora obligato di farlo.</p>
	<p>Et se io, che ho havuto un solo talento, ho tanta obligatione, quanta doverà esser la vostra et de gli altri che ne hanno ricevuti i cinque et i due? Tanta che, se quelli non raddoppierete, vi saranno tolti i due et i cinque et sarete gittati in tenebre con pianto et con istridore di denti.</p>
	<p>Ma io comincio ad opera questo mio talento forse troppo presontuosamente, da che voglio ammonire non solamente i discepoli che ne sanno meno di me, ma i maestri anchora.</p>
	<p>Ma per lasciare homai da parte questo capo et per dire alcuna cosa a proposito del discorso da voi fatto con ricchezza di dottrina et di eloquenza intorno alla passion del S. Nostro Iesu Christo, quanto alle molte virtù che voi contate, le quali il Redentor nostro mostrò in tutte le sue operationi, non se ne debbono maravigliar gli huomini, sapendo che quel corpo il qual non conobbe peccato, era governato da una beatissima anima, la quale haveva (dirò così) per anima la divinità.</p>
	<p>Di che non si ha da dire se non che ogni sua operatione, ogni suo atto et ogni sua parola altro non fosse che vero esempio di perfettione, alla dimostratione della quale non potendo lingua humana avvicinarsi, istimo esser molto più convenevole che noi con tutto lo spirito alla contemplatione di quella ci inaltiamo, che nella humilità delle nostre carte cercar di farne alcun disegno.</p>
	<p>Et passando al dire di alcuna cosa la quale possa essere altrui di alcuna edificatione, andando hoggi datorno quelle nuove dottrine che maculano le anime de' semplici Christiani, intendo ragionare alquanto di quel ladrone di cui nella lettera vostra si fa anche mentione, il quale, convertito, fu degno di udire: <quote rend="italic">Hoggi sarai meco in Paradiso</quote>, ché questo allegano gli heretici per argomento in voler difendere la loro giustificatione per sola fede dannando i meriti delle opere christiane.</p>
	<p>Alla coloro sentenza in diverse maniere ho io da rispondere. Ché prima dirò che anche altro che fede concorse alla sua salute, perciò che in quella sua passione egli fece penitenza de' suoi peccati, ché havendo detto che egli pativa degnamente quelle pene, venne in tal modo, patientemente sopportandole, a dar de' suoi misfatti la sodisfattione.</p>
	<p>Appresso non solamente credette in Christo, il che è cosa del cuore, ma lo confessò anchora con la bocca (et secondo Paolo col cuore si crede alla giustitia et con la bocca si fa la confessione alla salute et Christo vuole anche egli esser confessato nel cospetto de gli huomini).</p>
	<p>Né solamente credette et confessò, ma prese anche la difesa per Christo contra il suo compagno in quel modo che si poté per lui.</p>
	<p>Et che poteva egli fare altro essendo conficcato in croce? Egli fece molto più che molti i quali hanno libere le mani et i piedi. Si vede adunque che egli non solamente hebbe fede, ma fece delle opere anchora.</p>
	<p>Et sì come la limosina della poverella che haveva offerti due danari fu maggior di quella di molti che havevano dati di ricchi doni perciò che ella con una fervente voluntà haveva offerto quello che ella haveva potuto, così, havendo colui con devota intentione operato quanto a lui era stato possibile, è da dire che Dio ricevesse la sua buona voluntà per compiuta operatione, dicendo pur Chrisostomo che Dio guarda la voluntà et non quelle cose che gli si danno. Il che è da intender sanamente che egli parla di coloro i quali hanno gran volere et poco havere, ché in un altro luogo egli dice anchora che non basta la voluntà, ma bisogna aggiungervi la operatione, potendo farlo.</p>
	<p>Con questa risposta mi credo io di havere assai bene abbattuta la coloro ragione, ma non pertanto mi voglio io rimanere che io non risponda anche per una altra via.</p>
	<p>Et dico che, tosto che altri ha appreso Christo per fede, così egli è riconciliato con Dio, et nel santo battesimo viene mondato da ogni peccato originale et attuale fatto infino a quella hora, pur che egli non vada ritardando il battesimo et peccando sotto quella speranza di dover esser mondato in quel santissimo sacramento. Et quale, ricevuto il battesimo santo, muore senza haver tempo da far delle opere, è salvo.</p>
	<p>Ma se altri, vivendo, perviene alla età da operare, è debitor di far delle opere buone, né senza quelle si può salvare.</p>
	<p>Et ciò si pruova con la testimonianza de' pargoli i quali nella fede de' loro procuradori et nella virtù del sacro fonte sono ricevuti nel grembo di Dio, sì come tiene la santa catholica Chiesa.</p>
	<p>Ma se noi altri che siamo fatti huomini pensassimo di poter, sedendo et dormendo, salvarci, ci troveremmo di gran lunga ingannati.</p>
	<p>Con questo fondamento voglio dire io che il ladrone apprese la fede di Christo et che fu battezato, ché et Damasceno et Gregorio Nazianzeno, facendo varie distintioni di battesimi, mettono tra gli altri quello del sangue de' martiri.</p>
	<p>Fu adunque il ladrone battezato nel sangue rendendo testimonianza al Salvator Iesu Christo. Et dopo la fede ricevuta et dopo l'essere stato lavato così dal peccato de' primi parenti come da quelli che egli havea commessi, essendo morto come fanciullo innocente senza havere havuto tempo da operare, fu degna cosa che egli nella gloria di Dio fosse ricevuto.</p>
	<p>Ma se egli havesse havuta più lunga vita, o haverebbe fatto delle buone opere, o haverebbe la gratia perduta.</p>
	<p>Ché come altri muore, così le opere sue gli vanno appresso. Et se elle sono buone, li sono ale che lo portano al cielo; se ree, sono some che lo fanno traboccare nel profondo.</p>
	<p>In questa maniera adunque (per raccogliere ogni cosa insieme) credo io che il ladrone fosse salvo per la fede, per lo battesimo, per la confessione, per la penitenza et per la difesa fatta per Christo et per la sua buona voluntà et christiana intentione. Né veggo come si possano gli heretici servir di questo esempio per confirmar la pravità della loro openione.</p>
	<p>Questa materia haverei io potuto trattar più copiosamente con delle altre ragioni et allegationi. Ma tanto mi sembra che basti a me per fare intendere il mio concetto a voi; et quanto per una lettera mi pare di havere scritto assai.</p>
	<p>Et se ella non è né così dotta né così copiosa come è stata la vostra a me, vi ricordo che havete ricevuti anche più talenti che non ho ricevuti io.</p>
	<closer><salute>Pregate Dio per me.</salute></closer>  <trailer rend="sc">IL FINE DEL SECONDO LIBRO.</trailer>
</div2>
</div1>
<div1>
<head>III</head>

<div2>
<head>I A messer Francesco Sevola</head>

<opener>
<salute rend="italic">A messer Francesco Sevola</salute>
</opener>
	<p>Belle quistioni sono quelle, messer Francesco, che fra noi nacquero i passati giorni et da non risolverle così di leggieri, quando pari fossero gli ingegni et pari fossero dall'una et dall'altra parte le ragioni.</p>
	<p>Ma, <emph>perciò</emph> che di tanto vi avanzo io di ragione di quanto voi avanzate me di ingegno et so che l'acutezza dello ingegno vostro vorrà cedere alla ragione, io spero che con poca malagevolezza si metterà fine alla nostra contesa.</p>
	<p>Le differenze nostre erano intorno al nome della aurora et alla grandezza della luna et della terra.</p>
	<p>Voi dicevate la aurora essere una cosa medesima con la stella di Venere la quale la mattina in Oriente prima che il sole dimostrandosi, et la sera in Occidente poscia che egli è sparito facendosi vedere, et hora di Lucifero, hora di Vespero nome tenendo, voi volevate che ella medesimamente fosse l'aurora, et che perciò il Petrarcha, dicendo che dal cielo scenda l'aurora, di Vespero habbia voluto dire;</p>
	<p>io era di openion diversa et diceva che la aurora è non la stella, ma quella luce et quel rossore che nell'Oriente risplende avanti il levar del sole et che, per seguitare il color medesimo, la sera, il sole in Occidente, bene sia stato detto dal poeta che l'aurora scenda dal cielo, ottimamente conformandosi alla favola, ché, se ogni mattina la aurora si leva dal letto di Titone, è convenevole cosa il dire che essa anchora ogni notte con esso lui si corichi.</p>
	<p>Della luna veramente dicevate voi che ella è maggior della terra et io haveva openion contraria. Intorno alle quali cose meco pensando, quanto più con ragion vi penso, tanto più mi confermo nel mio parere. Il che mi fa credere che voi da altra parte doverete agevolmente mutar sentenza.</p>
	<p>Et al dir della aurora venendo, noi sappiamo di lei essere stato detto da Homero che ella ha le dita rosate, il qual color delle rose a me sembra che molto bene si convenga a quel purpureo colore che apparisce in sul far del giorno, né veggo come alla stella bene si dia della quale è detto che la sua luce è la mattina rovente et la sera risplendente.</p>
	<p>Ad imitatione di Homero diede Virgilio similmente le rose alla aurora, et appresso di noi il Petrarcha fece il medesimo, ché colui disse</p>
<quote rend="block">
<lg><l>“La rancia Aurora nel rosato carro Splendeva”;</l></lg></quote>

<p>et costui la ci dimostra</p>
<quote rend="block">
<lg><l>“con la fronte di rose et co i crin d'oro”;</l></lg></quote>

<p>et l'uno et l'altro di loro le dà l'uno il color rancio et l'altro il color dell'oro, il che è uno istesso, secondo che in Dante si comprende, il quale, facendo dorate le cappe de' frati godenti, quelle medesime chiama egli aappress <emph>rance</emph>.</p>
	<p>Le quali descrittioni de' poeti del greco, del latino et del nostro assai bene al detto mio si confanno. Imperciò che primieramente veggiamo noi l'aere in oriente farsi vermiglio et appresso di color d'oro.</p>
	<p>Il che ottimamente notato fu dal prosator certaldese là dove egli disse: “La aurora già di vermiglia cominciava, appressandosi il sole, a divenir rancia”.</p>
	<p>Et perciò che, avanti che il rossore apparisca, l'aere si vede biancheggiare, in uno altro luogo ci lasciò scritto: <quote>“Ogni stella era dalle parti di Oriente fuggita, se non quella sola la quale noi chiamiamo Lucifero che anchor lucea nella biancheggiante aurora”</quote>.</p>
	<p>I quali due luoghi paiono da quel luogo di Dante essere stati tratti là dove e' disse:</p>
<quote rend="block">
<lg><l>sì che le bianche et le vermiglie guance,</l>
<l>là dov'io era de la bella Aurora</l>
<l>per troppa etate divenivan rance.</l></lg></quote>

	<p>Voi vedete come egli ci ha la aurora variamente et poeticamente descritta. Et avvenga che nuovamente possa parer detto che Lucifero riluca nella aurora, pur non di meno, dicendo che egli in lei lucea, dimostra lui essere altro da lei.</p>
	<p>Non voglio lasciare anchor di dire che Ovidio, parlando del dolore per la morte di Mennone dalla Aurora conceputo disse:</p>
<quote rend="block">
<lg><l>Et s'era quel colore impallidito</l>
<l>onde rosseggia il tempo mattutino</l></lg></quote>

<p>il che quanto male alla stella di Venere si possa accommodare, voi il vi vedete.</p>
	<p>Ma et più chiaramente ci mostra il medesimo poeta in uno altro luogo che una cosa sia Lucifero et altra la aurora, ché, di Perseo parlando, scrive così:</p>
<quote rend="block">
<lg><l>Non si fidando d'ir la notte a volo</l>
<l>là nel regno d'Atlante, in Occidente</l>
<l>fermò le piante. Alcun breve riposo</l>
<l>cerca quivi pigliarsi infino a tanto</l>
<l>che risorga Lucifero et richiami</l>
<l>il fuoco della Aurora et che l'Aurora</l>
<l>richiami il corso del seguente giorno.</l></lg></quote>

	<p>Oltra che M. Varrone determina la aurora esser detta avanti il levar del sole, perciò che, dal fuoco del sole che allhora è di color d'oro, l'aere s'indora.</p>
	<p>Da queste ragioni et da queste auttorità giudico io che veramente si possa concludere l'aurora esser quel colore che, hor vermiglio, hor rancio, apparisce avanti che il sole si scopra; il quale, essendo il medesimo la sera dapoi che egli ci è nascosto, per ingrossarsi (come vogliono i naturali) l'aere al cader de' vapori che la mattina si sono levati, ragionevolmente si può dire che la aurora, la quale la mattina è salita, la sera scenda;</p>
	<p>là onde, havendolo il Petrarcha et de gli altri detto, non si può dire se non che habbiamo ottimamente detto.</p>
	<p>I quali seguitando, io dissi già, di una sera parlando: “Et l'aurora scendea verso l'Occaso”.</p>
	<p>Hora istimo io che voi aspettiate con disiderio che io venga alla seconda differenza, pensando che per avventura io non doverò havere così vere ragioni in quella, come io ho in questa havute, et tanto maggiormente, ché voi havete Plinio, auttor gravissimo, per auttore della vostra openione.</p>
	<p>Ma perciò che quel grande scrittore si fatica in volerci dare a vedere con ragione quello che egli di provare intende, noi habbiamo da investigare quanto vagliano quelle sue ragioni, et così potremo giudicare se egli senta il diritto o pur si inganni.</p>
	<p>Dice egli adunque che, se la terra fosse maggior della luna, il sole non potrebbe esser tolto a tutta la terra interponendovisi la luna. Et sì gli piace a lui questo argomento, che con questo solo si crede di haver provata la sua intentione.</p>
	<p>Hor dirò io, a lui rispondendo, che la luna è minore de la terra et che il sole s'oscura alla terra, ma non a tutta insieme, ma di mano in mano, ad una et appresso ad altra regione, sì come si fa anchor delle altre costellationi, le quali, secondo le diversità de' climi, a diverse hore si vengono ad incontrare.</p>
	<p>Et ciò si fa non di altra maniera che veggiamo tutto dì che un nuvolo, tra noi et il sole ponendosi, una parte di terra ci adombra et, secondo che il nuvolo o il sole si muove, così si muove anchora l'ombra su per la terra.</p>
	<p>Et a questo che detto ho (che il sole si oscuri prima ad uno et poi ad un altro clima) vi consentono gli astrologi, il che del tutto abbatte l'argomento di Plinio.</p>
	<p>Et una altra cosa anchora dicono i medesimi astrologi: che la luna ci si può tutta oscurar interponendosi tra lei et il sole la terra; il che, anchora senza che essi il dicano, da noi s'è alcuna volta potuto vedere.</p>
	<p>Di che al dottor vostro mi opporrò io con questo argomento: che tutta la luna non si potrebbe oscurare alla terra, se la terra non fosse maggior della luna.</p>
	<p>La qual cosa si pruova per la medesima ragion delle ombre che egli ci mostra essere di tre maniere, ché se il lume è uguale alla materia che fa l'ombra, l'ombra, in forma di colonna, procede in infinito; se la materia è maggior che il lume, l'ombra, sempre ampliandosi, pure infinitamente si distende; se veramente la materia è di grandezza vinta dal lume, quella ombra viene a fine et tiene forma di piramide o di obelisco.</p>
	<p>Et questa figura dice egli farsi nello eclissi della luna. Et bene dice, ché, essendo il sole senza alcuna comparation maggior della terra, necessaria cosa è che l'ombra della terra continuamente si vada ristringendo et facendosi minore.</p>
	<p>Or veggiamo noi pure che l'ombra della terra adombra tutta la luna. La ombra della terra, arrivata alla luna per la lunga lontananza che è da una ad altra, è, senza dubitatione alcuna, minor della terra.</p>
	<p>Se adunque una ombra minor della terra occupa tutta la luna, come vorrà alcun dire che la luna sia maggior della terra?</p>
	<p>Io non posso se non maravigliarmi come quel grande auttor, trattando di queste ombre, non si sia avveduto che, se la luna fosse maggior della terra, ogni volta che la terra per diametro fosse stata interposta tra la luna et il sole, uscendo dalla terra ombra di tal forma che continuamente si va diminuendo, giunta che ella fosse alla luna, haverebbe con una poca oscurità ferito il mezzo di quella et d'intorno rimaso vi sarebbe un chiaro cerchio quanto fosse stato lo spatio di quel lucente corpo che dalla ombra non fosse stato occupato.</p>
	<p>Il che non facendosi, manifestamente si comprende la luna essere non solamente non maggior della terra, ma anchora di gran lunga cedere alla grandezza di quella.</p>
	<p>Voi vedete quanto debole sia il fondamento di Plinio et con quanto poco sforzo si lasci gittare a terra.</p>
	<p>A me fermamente par cosa maravigliosa come egli cadesse in così aperto errore, essendo massimamente queste cose per molti anni avanti fra' Latini state conosciute, sì come si vede appresso Cicerone il quale, ne' libri <title>Della natura de' dèi</title>, scrive che i mathematici tengono la luna esser maggior della metà della terra.</p>
	<p>A queste aggiungerò io questo solo, che da gli astrologi è concluso la terra esser minor di ciascuna delle stelle fisse a noi visibili et che ciascheduno de' quattro pianeti superiori, et maggior di venere, maggior di mercurio et maggior della luna.</p>
	<p>Or, da che voi le mie ragioni havete intese accompagnate da tali et da tante auttorità, non dubito che 'l bello ingegno vostro non sia per cangiare openione. Et quando pure anchor siate disposto di voler la vostra mantenere, ciò facendo, io mi reputo gran ventura il perdere, perciò che, perdendo, verrò ad acquistare.</p>
</div2>
<div2>
<head>II A messer Gabriello Cesano...</head>

<opener>
<salute rend="italic">A messer Gabriello Cesano et a messer Bartolomeo Cavalcanti</salute>
</opener>
	<p>Io non credeva, m. Gabriello et m. Bartolomeo, che da alcuno si dovesse dubitare tra lo stilo del Boccaccio et del Macchiavelli, quale havesse ad esser reputato il più leggiadro; anzi ho io sempre stimato che in questa nostra età ci siano di quegli che di purità di lingua et di dolcezza et di altezza di dire avanzino il Macchiavelli, ma che alcuno non ce ne habbia che al Boccaccio meriti di essere aguagliato.</p>
	<p>Or voi, per quanto io comprendo, havete openione a questa contraria, et tanto la havete voi contraria che dite il dir del Macchiavelli essere dell'altro senza comparation più bello, le quali parole vostre (se io voglio dire il vero) più mi hanno fatto maravigliare che mutar sentenza, perciò che quelle, dall'una parte con la auttorità vostra et dall'altra con la ragione esaminando, mi par di vedere che la ragione sia contraria alla vostra auttorità.</p>
	<p>Et se voi volete sapere qual ragione a così dover dir mi muova, io la vi dirò, detto che io habbia quello che da voi è stato detto.</p>
	<p>Il parlar vostro adunque è stato che lo stilo del Macchiavelli è senza comparatione più bello di quello del Boccaccio conciosiacosa che, havendo il Boccaccio scritto novelle in istilo, come egli dice, humilissimo et rimesso, quella maniera di dire per iscrivere novelle è conveniente, ma ad altra scrittura huomo non se ne può servire.</p>
	<p>Et havete aggiunto che il Boccaccio non hebbe giudicio nelle cose sue; anzi che, havendo scritto il <title>Decamerone</title> et de gli altri libri, et ispecialmente il <title>Philocolo</title> (ché così chiamerò io pur quel libro) egli si credeva che il <title>Philocolo</title> dovesse esser tenuto dal mondo in maggior pregio: di che si vede quanto egli della sua credenza si ingannasse. Queste cose quali dall'uno et quali dall'altro di voi sono state dette.</p>
	<p>Alle quali potrei io rispondere che, in volendo dar sentenza, di due stili quale sia più bello, non basta dire i vitij dell'uno senza dir le virtù dell'altro; et che, per essere uno stile humile, non perciò uno altro (qual che egli si sia) dee esser incontanente più bello giudicato.</p>
	<p>Ma per lasciare queste cose da parte, dico che io non intendo con qual ragione sia detto che delle novelle ad iscriver altro che novelle non ci possiam servire, ché, se ciò fosse vero, sarebbe etiandio conseguente che de le orationi di Cicerone non ci dovessimo potere aiutare in iscrivere se non orationi, et che de' commentarij di Cesare non potessimo trar cosa che si confacesse ad altra scrittura che a' commentarij, et così di mano in mano de gli altri scritti e de gli altri scrittori.</p>
	<p>Il che quanto sia lontano da quello che è in effetto, io mi persuado che egli sia chiaro vie più che si convenga dirne molte parole, dovendo essere manifesto ad ogni uno che delle medesime voci con la forma et con la compositione si fanno i diversi stili; et essendo noto l'esempio di Demosthene il quale non di altra imitatione tanto adornò i suoi componimenti quanto delle historie di Thucidide, le quali havendo egli non pure una volta trascritte, divenne tale et tanto quale et quanto da ogniuno si sa. Et dalla lettione della historia — la quale nella mezana via del dire viene collocata — si fece egli uno altissimo oratore.</p>
	<p>Et per tornare al Boccaccio, istimo io che alcuno non viva hoggi che in questa lingua scriva in prosa con alcuna lode che da altro volgare scrittore che da lui habbia apparato a scrivere.</p>
	<p>Et se di me mi fosse lecito alcuna cosa dire, io direi che io ho pure alcuna volta fatto pruova di scrivere alcuna cosa: ho scritto di molte et di varie lettere; ho scritto in suggetto di duello; ho scritto alcuna cosa morale; et a materie di più degnità sono anchora trapassato. Né ho io alcuna cosa scritto con alcuna diligenza, che io scritta non l'habbia in quella lingua che dalle novelle del Boccaccio ho apparata; né infino ad hora mi pento di haverla apparata tale.</p>
	<p>Non mi siano queste parole di me apposte a vitio, ché io per altro a dirle non mi sono condutto se non per argomento che, se io tale dalla imitatione del Boccaccio in tante maniere di dire mi sono avanzato, non si doverà negare che gli huomini di rara dottrina et di chiaro ingegno non siano per trattar con quella ogni altissimo suggetto.</p>
	<p>Et che direte voi se io dirò che nelle novelle si mostri che ad ogni grande impresa era atta la penna del Boccaccio? Et per non istare hora a discorrere per que' tanti proemij di tante novelle i quali a me paiono, non che maravigliosi, ma miracolosi, quante descrittioni di luoghi, quante circoscrittioni di tempi vi si trovano tutte piene di fiori et di vaghezza! quante volte vi si fa mentione di guerre et di battaglie! Et quelle vi si trattano et iscrivono per modo che non ci rimane cosa da disiderare. Quante volte si viene da lui a ragionar delle belle virtù et a mordere i vitij con tanta degnità et con tanta acerbità che qualunque ha più nobile spirito appagato ne rimane!</p>
	<p>Taccio quanti siano que' ragionamenti che sono in que' libri introdutti i quali sovra ogni humiltà si inalzano, sì come s'è quello del conte Guido di Monforte al re Carlo et quello di Tito a gli Atheniesi et altri cotali. Veramente se voi voleste pure star pertinaci che quelle cose che dette ho fossero humilmente dette, io non mi dorrei punto di havere openion contraria alla vostra openione.</p>
	<p>Ma voi dite che egli medesimo dice di haverle scritte in istilo humilissimo et rimesso. Ciò disse egli perciò che nel vero buona parte di quella opera è humilmente scritta, richiedendolo la qualità delle cose che in quelle si ragionano et delle persone che le ragionano, il che a lui non dee portare altro che lode, havendo accommodato lo stilo alla materia et alle persone, la quale è principal virtù di scriver, oltra che né a lui si conveniva, per ischifare odio, di parlare altramente.</p>
	<p>Ma non perciò si dee dire che il libro delle novelle, per la humiltà del dire, ad altro che a scriver novelle non possa giovamento prestare.</p>
	<p>Vengo hora a quello che detto havete che egli nelle cose sue non hebbe giudicio et che appresso di lui fu in maggiore stima il <title>Philocolo</title> che il <title>Decamerone</title>.</p>
	<p>Sopra quali fondamenti sia fermato cotal vostro parlare io non lo intendo; anzi tengo io che, sì come egli più giudiciosamente scrisse le novelle che non fece il <title>Philocolo</title>, così anchora facesse di quelle miglior giudicio; ché non è da credere che una opera così grande, scritta tutta con più nettezza di lingua, con più leggiadria di dire et con più prudenza, egli l'habbia scritta a caso: anzi a me par più verisimile che voi più tosto allhora habbiate a caso fatto un tal giudicio, che sia da credere che quello sia il vostro vero giudicio.</p>
	<p>Il <title>Philocolo</title> scrisse egli di minore età che le novelle. Perché adunque vorrem noi dire che dovesse stimar da più quegli scritti che egli havea composti quando dovea saper meno, che quegli altri che egli scrisse quando dovea saper più?</p>
	<p>Il <title>Philocolo</title> scrisse egli ad altrui richiesta, et le novelle per sua elettione: et noi pur sappiamo che più felicemente ci riescono quelle scritture che, mossi dal proprio spirito nostro, ci mettiamo ad istendere in carte, che quelle altre le quali dall'altrui arbitrio a scrivere ci lasciamo tirare.</p>
	<p>Del Boccaccio parlando, il Bembo dice che delle molte sue compositioni tanto ciascuna fu migliore quanto ella nacque dalla fanciullezza sua più lontana. Or se tale fu il giudicio di lui nello scrivere, non veggo perché gliele vogliate torre nell'haver conosciute le sue scritture.</p>
	<p>Né perché esso pur chiami il <title>Decamerone</title> “cose humilissime” dovete voi fare argomento che quelle parole siano da lui state dette in atto di disprezarlo, ma più tosto le dovete intendere col sentimento che io ho loro dato di sopra, ché egli poco appresso soggiunge che, quelle cose tessendo, né da Parnaso, né dalle Muse non si allontana, il qual luogo et la qual compagnia non comportano che quelle cose le quali fra loro sono scritte si habbiano da disprezzare.</p>
	<p>Et per farvi non solo con la ragione, ma anchor con la testimonianza del medesimo Boccaccio conoscere quale fosse il giudicio suo di que' due libri, vi dico che, havendo esso nel <title>Philocolo</title> scritto due assai lunghe novelle, quelle furono appresso da lui nel <title>Decamerone</title> trasportate.</p>
	<p>Ma quali? Rivedetelevi voi et fate comparatione come elle compariscano in uno et come in altro luogo, et potrete ravvedervi quale sia stato più sincero giudicio: o il vostro di lui, o il suo delle cose sue. A ciascuno è agevole a discernere quanta differenza vi sia: egli le ha tutte rinovate, molte parti ne ha mutate et molte tolte via; alcune ve ne ha aggiunte et tutte le ha scritte con altre parole, con altro filo e con altro stilo; et il tutto si vede essere stato fatto giudiciosissimamente.</p>
	<p>Di che si può fare argomento quale openione fosse allhora la sua del suo <title>Philocolo</title>: che, se egli tornato fosse a quel tempo a scriverlo, così l'haverebbe tutto rifatto et rassettato, come fece quelle novelle. Et se egli non reputava le cose scritte in quel libro degne del libro che egli scriveva, non so con qual ragione vogliate dire che egli il men degno al più degno habbia nella sua openione anteposto.</p>
	<p>Et tanto sia detto in risposta delle cose dette da voi dello stilo et del giudicio del Boccaccio.</p>
	<p>Or, perciò che nella comparatione de' due scrittori il parlar vostro fu più in biasmar l'uno che in lodar l'altro, io, non contento di haver l'uno difeso, dell'altro ho anchora intention di ragionare.</p>
	<p>Et dico che de' libri di Macchiavelli già è gran tempo che me ne vennero alcuni in mano, et havendone nella lettion di poche righe il suo stilo et la sua lingua notata, gli gittai da parte come quegli da' quali io non pensava di poter raccogliere cosa di tanta utilità di quanto danno potrebbe essere stato quel suo dire alle mie scritture; né dapoi mi è mai venuta voluntà di tornargli a vedere, anzi più me ne ha tenuto lontano l'havere io udito dire che ne' libri di lui niuna pietà, niuna humanità, niuna religione vi si trova; ma che sono tutti pieni di ammaestramenti di crudeltà, di tirannia et di infidelità.</p>
	<p>Hora, sentendogli da voi di tanto preporre nello stilo a quegli del Boccaccio, ho voluto far pruova se col condimento del giudicio vostro io ne potessi sentire alcun dilettevole sapore, et a leggerne alcune poche carte mi sono condutto.</p>
	<p>Vi dirò liberamente il vero (fate pur di me, dal giudicio ch'io fo di lui, qual giudicio vi piace, ché, se il dir del Boccaccio vi dispiace, non mi dispiace che il mio giudicio vi dispiaccia; et se lo stilo del Macchiavelli vi piace, non mi piace che la openion mia vi habbia a piacere): io non so trovar nelle parole di lui cosa che comportabile mi paia in iscrittore che voglia con lode alcuna cosa scrivere.</p>
	<p>Se riguardo alla forma del dire, non so come dir si possa più bassamente. Se cerco de gli ornamenti, non ne trovo niuno, anzi mi pare egli esser tutto secco et digiuno di ogni leggiadria.</p>
	<p>Poi nella lingua egli è tale che, oltra l'usar molte parole latine, là dove non men belle ne haverebbe havute delle volgari, et nella variatione et nella proprietà de' verbi egli è tutto cieco; usa male i nomi et peggio i pronomi; non sa ben collocare né articoli né adverbij, et in somma tanto fa delle osservationi;della lingua quanto chi non ne sa niente.</p>
	<p>Qui voi forse vi riderete che io, non thoscano, voglia de gli scrittori thoscani ragionare.</p>
	<p>Ma ridete pure, ché anche io bene spesso rido di que' Thoscani i quali, soli credendosi essere atti a scrivere in questa lingua, ne sanno meno che i non thoscani.</p>
	<p>Io so che molti tra voi si persuadono che lo studio de' non thoscani intorno a quella sia in tutto vano. Essi si credono che ella sia tutta loro, si gloriano di haverla dal nascimento et si danno a vedere di haverla bevuta insieme col latte dalle materne poppe.</p>
	<p>Né vogliono che ella sotto altre leggi o sotto altri ordini si ristringa; anzi dicono che male fanno coloro che vogliono dar regole alle lingue mentre che elle sono in corso.</p>
	<p>Intorno alle quali cose io dirò pur quello che io ne sento.</p>
	<p>Et lasciando hora il disputare se questa lingua debbia chiamarsi thoscana o pur con altro nome, a me pare che nella Thoscana sia avvenuto quello che suole avvenire in que' paesi dove nascono i vini più pretiosi, che, i mercatanti forestieri i migliori comperando, quelli se ne portano, lasciando a' paesani i men buoni.</p>
	<p>Così, dico, è a quella regione avvenuto, ché gli studiosi della toscana lingua dalle altre parti di Italia ad apprender quella concorrono in maniera che essi con tanta leggiadria la recano nelle loro scritture, che tosto tosto potremo dire che la feccia di questo buon vino alla Thoscana sia rimasa.</p>
	<p>Et per ragionare alquanto di questo errore de' Thoscani, i Fiorentini vogliono essere essi i padri della lingua; ' Senesi no'l consentono et dicono che la loro è più leggiadra; gli Aretini dannano l'una et l'altra et dicono tra loro essere il fiore et la purità di quella; né delle altre città di Thoscana è una medesima la openione.</p>
	<p>Quale sia quella di tutto il rimanente di Italia mi taccio al presente: questo dirò bene: che universal consentimento è che gli huomini thoscani fra tutti gli altri huomini italiani parlino leggiadrissimamente et che i letterati et quelli i quali vanno datorno et usano le corti parlino molto più ornatamente che non fanno gli idioti et quegli che delle loro città non sono mai usciti.</p>
	<p>Si sente adunque gran differenza di lingua dall'une alle altre bocche; là onde si vede che a volere ottimamente parlare non basta l'essere nato thoscano, da che più et men bellezza di lingua si scorge nelle thoscane favelle.</p>
	<p>Et per farci anchor più avanti, dubbio non è che, pensatamente parlando, più leggiadramente non si parli che senza pensarvi. Et lo scrivere non è altro che pensatamente parlare.</p>
	<p>Di che necessario è concludere che la lingua de gli scrittori sia la più perfetta et che coloro che da gli scrittori la lingua apprendono, la più perfetta apprendano et, per conseguente, migliore contezza ne debbiano havere che quegli altri che dalle balie et dal vulgo la hanno apparata.</p>
	<p>Et in questo modo gli altri Italiani che per nascimento thoscani non sono, da gli scrittori le parole prendendo, doveranno più puramente scrivere che que' Thoscani i quali della lingua del popolo sono contenti.</p>
	<p>Et nel vero le lingue, le vere lingue, non si imparano dalla mamma et non dal babbo, ma dalle scritture; et là dove voi altri volete (‘voi’ dicendo, intendo dire a coloro che così sentono) che dal parlare a scrivere si impari, ho io da Cicerone imparato che dal leggere et dallo scrivere si impara a parlare.</p>
	<p>Ma, per meglio intendere qual via si debbia tenere per conseguir dirittamente questa più nuova lingua, avviso che sia ben fatto che dalle altre più antiche se ne debbia prendere l'esempio.</p>
	<p>Et per tanto, se volete conoscere quanto poco giovi l'esser nato thoscano per volere thoscanamente scrivere, ricordivi che Virgilio fu mantovano, Catullo veronese, Horatio venusino, Terentio africano e che M. Tullio non fu romano.</p>
	<p>Da cui vogliam noi dire che quegli stranieri apprendessero la romana lingua? Da' libri; et ciò facevano non pure i forestieri, ma i romani anchora; di che si legge non solamente di Virgilio che egli volentieri leggeva i versi di Ennio, ma di Salustio anchora si sa che egli diede molta opera a gli scritti di Catone.</p>
	<p>Et non altramente facevano i Greci, il che, per quello che detto s'è di Demosthene, assai agevolmente si comprende, da che egli, atheniese essendo, alle altrui scritture si rivolse per bene usar la lingua de gli Atheniesi. Ma che dirò? che nella greca lingua non sono mancati de' latini che hanno leggiadramente scritto, et de' greci nella latina.</p>
	<p>Et Cicerone nella greca orava con tanta eloquenza che faceva restarne con ammiratione i più eccellenti maestri di quella.</p>
	<p>Et lasciando stare i Greci et i Latini, non ci sono stati de' barbari et non ce ne sono anchora hoggi che et grecamente et latinamente hanno parlato et parlano et hanno scritto e scrivono? Or, se quelle lingue da' libri tutto dì si imparano, et se le straniere nationi, da quelle in tutto separate et lontane, tuttavia le apprendono, non so perché a gli italiani una italiana lingua debbia esser disdetta.</p>
	<p>Taccio la lingua francesca et la spagnuola et la tedesca et delle altre; ma la hebrea et la caldea imparano gli huomini italiani: et non possono la thoscana imparare? Grande è veramente non so s'io debbia dire il privilegio o la disavventura di questa lingua, da che altri huomini che ' Thoscani non la possono sapere.</p>
	<p>Et veramente bene è grande la sua disavventura ché, andando tutte le lingue che sono in alcuno honore alte, pure et regolate, coloro a cui principalmente si apparterrebbe di far questa altra bella, non solamente schifano questo studio et questa fatica, ma, come nimici, a coloro s'oppongono che all'ornamento, alla proprietà et a gli ordini di quella intendendo, si affaticano.</p>
	<p>“Ma non si debbono mettere in regole le lingue mentre che elle sono in corso”. Et pure erano in corso le lingue greca et latina al tempo de gli esempij che io ho di sopra proposti et da' libri le apparavano e sotto le regole le ristringevano.</p>
	<p>Et Cicerone a M. Antonio appose che egli non bene havea usate alcune parole latine; et a Demosthene fu apposto che egli parlando havesse straniere parole usate.</p>
	<p>Nel parlare erano come di grande error notati coloro che non propriamente alcuna parola usata havessero; et voi volete che nelle scritture si usino delle voci tolte senza scelta da tutte le ville di Italia et d'oltre i monti anzi che consentire che alla lingua thoscana siano date alcune leggi?</p>
	<p>Et questo aggiungerò io pure: che, essendo la lingua latina, non che in corso, ma nel suo più superbo corso, M. Varrone et Cesare scrissero i libri <title>della analogia</title>.</p>
	<p>Et se voi con la <title>Analogia</title> vorrete esaminar gli scritti del Macchiavelli e di chiunque senza osservatione stende in carte i suoi concetti, quegli troverete non pur non leggiadri, non fioriti et non limati, ma anchora non puri, non netti et non thoscani.</p>
	<p>Et questo sia al presente detto della openion mia del Boccaccio et del Macchiavelli et del thoscanamente scrivere.</p>
</div2>
<div2>
<head>III Al Signor Renato Trivultio</head>

<opener>
<salute rend="italic">Al Signor Renato Trivultio</salute>
</opener>
	<p>Signore, io ho visto <title>Il Cesano</title> di m. Claudio Tolomei il quale mandato mi havete; et a me havereste fatta non picciola gratia se contentato vi foste che io veduto lo havessi senza più avanti darmi altra fatica, ma voi pur volete ch'io vi dica quello che io ne sento; et già detto vi ho che egli è cosa stata scritta da uno Thoscano et voi, non di tanto sodisfatto, mi richiedete che distintamente vi esponga in che io conosca questa sua (dirò così) thoscanità et tutta via mi stimolate a dovervene alcuna cosa scrivere, là onde io sono ridutto a termine che mi pare con men fatica poter sodisfare alla vostra voluntà che negarvi una cosa che con tanta istanza mi dimandiate.</p>
	<p>Vi dirò adunque con più parole quello che con un solo motto a me pareva di havere a bastanza espresso.</p>
	<p>Et per cominciare da questo capo, egli, dovendo raccontare una disputa la quale si finge che sia passata fra alcuni dotti huomini sopra il nome di questa materna lingua (se ella si debbia chiamare o <emph>volgare</emph> o <emph>italiana</emph> o <emph>cortigiana</emph> o <emph>fiorentina</emph> o <emph>thoscana</emph>) nel proemio di quel libretto dice che molto malagevole cosa è da giudicare qual di que' nomi veramente le si convenga, et nondimeno ne fa egli incontanente giudicio, ché il titolo di quel volume è <title>Della lingua toscana</title>.</p>
	<p>Poi ci dà intentione di non volere esser parte, et de' Thoscani prende la difesa, ché nel medesimo proemio vi sono queste parole: <quote>“Non la potrà <emph>volgare</emph> stimare alcuno, che i dotti non gridino farsene parte a troppi; non <emph>italiana</emph>, che i Thoscani, sospinti da giusto sdegno, non dicano come non è honesta cosa arricchir se stesso con involare i beni altrui”</quote> dove, chiamando giusto lo sdegno de' Thoscani, viene a dare egli la sentenza che, chi italiana la appella, a loro la viene ad involare.</p>
	<p>Appresso soggiunge: <quote>“non <emph>cortigiana</emph>, che molti i quali corti mai non videro, non vogliano che ella loro sia, havendola quasi insieme succhiata col latte delle nutrici, ascoltata da' padri et dalle madri, imparata nelle loro tenere età con gli altri fanciulli”</quote>.</p>
	<p>Qui, di cui egli si voglia dire, assai è agevole ad intenderlo, ché egli de' Toscani parla, i quali così si persuadono, et, se egli partiale stato non fosse, haverebbe questo verbo usato il quale hora ho usato io dicendo che “molti i quali corti mai non videro non vogliono che ella loro sia, <emph>persuadendosi</emph> o <emph>facendosi a credere</emph> o <emph>dandosi a vedere</emph>, o così fattamente, di haverla insieme col latte succhiata” et quel che segue.</p>
	<p>Ma, parlando come parla in su la prima entrata dello scriver suo, si leva la fede di dover fedelmente esporre quanto per ciascuna delle parti si possa dire, oltra che egli riserba l'ultimo luogo a colui che parla per la thoscana et fa che egli disputa contra tutte le openioni de gli altri et niuno contra la sua.</p>
	<p>Or che ve ne pare infino a qui? Non mi sono io bene risoluto che un Thoscano habbia scritto quel libretto?</p>
	<p>Ma, perciò che egli quell'ultimo discorso, fatto in favore della Thoscana, ha per una diffinitiva sentenza, non mi par che sia se non ben fatto che esaminiamo un poco con quanto fondamento siano quelle cose dette.</p>
	<p>Et prima che io altro dica, bella cosa è da notare che egli vuole che la lingua sia thoscana et non di tutta Thoscana, ma fa una scelta di alcune città nelle quali egli intende che la Thoscana sia compresa per parlare elle (come egli dice) più fiorentinamente che le altre; et vuol che le altre men thoscane dalle più thoscane apprendano et che da Firenze si venghino ad inthoscanir quelle et da quelle quelle altre et di mano in mano i più lontani, se pure in modo alcuno altri possono essere inthoscaniti.</p>
	<p>In questa descrittione a me sembra non di sentir parlare di una lingua, ma di Dio che ne' cieli sparga le gratie sue, et che da' superiori la virtù di mano in mano sia infusa ne gli inferiori.</p>
	<p>Et mi pare che egli con una tale divisione sia per mettere discordie civili in Thoscana.</p>
	<p>Né so che mi habbia a pensare che debba dire il buon m. Cino da che la auttorità sua non è stata da tanto che da' moderni Thoscani la sua patria Pistoia in Thoscana sia stata compresa.</p>
	<p>Né voglio lasciar di dire che se quelle città, per parlare più che le altre fiorentinamente, meglio parlano, a me sembra che egli ispetialmente si potesse risolvere che la lingua <emph>fiorentina</emph> si dovesse nominare.</p>
	<p>Et per venire alle sue ragioni, egli fa un lungo ragionamento in dimostrar che la natura ha data a gli huomini la favella acciò che col mezzo di quella habbiano da conversare insieme; et dice che, quantunque varij siano per lo mondo gli idiomi, è necessario che da molti et molti huomini una istessa lingua si intenda et parli, et massimamente da coloro che sono in un medesimo paese et che, quanto più ella stender si potesse, tanto meglio sarebbe et più utile al mondo; ma, essendosi diverse lingue qual più et qual meno distese, in qualunque spatio si sia una lingua fermata ella è comune di coloro che la parlano et non particolare di alcuno che vi sia.</p>
	<p>Queste sono sentenze di lui dette con le sue medesime parole.</p>
	<p>Or con questo discorso volendo egli dimostrare che <emph>thoscana</emph> et non <emph>fiorentina</emph> si debbia chiamar questa lingua, io non so come non medesimamente si venga a concludere che ella non <emph>thoscana</emph> ma <emph>italiana</emph> si debbia nominare ché, italiana essendo ella, meglio si esequisce la intentione della natura, parlando tutta Italia con una lingua et non con molte; et se è tanto meglio quanto più una lingua si stende, meglio è che la lingua si stenda per tutta Italia, che si ristringa in sola Thoscana.</p>
	<p>Poi, se ella è comune a tutta Italia ad usare insieme, ella non dee essere stimata di Thoscana sola et particolare, ché ogni volta che io parlerò in modo che da una natione senza interprete sarò inteso, io crederò di parlar con la lingua di quella natione; e quando anchora in alcuna città alcuni vocaboli fossero da quelli di una altra diversi, io direi anzi che per li cento conformi ella fosse una lingua, che, per uno o due varianti, elle fossero diverse; ché, se la variatione di alcune poche voci facessero varia lingua, più sarebbono in Thoscana le lingue che non sono le città.</p>
	<p>Poscia adunque che per lo mezo di questa lingua tutta Italia ha conversatione insieme, non so quanto sia convenevole levarle il nome del tutto per dargliele di una poca parte, ché questo è come se alcun principe signoreggiasse tutta Italia, volere che si chiamasse re di Thoscana.</p>
	<p>Ma mi risponderà egli che ella nacque in Thoscana, ché queste sono sue parole:</p>
	<p><quote>“La Thoscana nostra par che sia di tre o forse più lingue, che stranamente si corruppero, composta. Cioè della etrusca antica, della latina che poi vi venne et della barbara et forestiera portatane da genti strane”</quote>.</p>
	<p>Et poco appresso nomina di quali genti strane egli intenda di dire, le quali sono gli Hunni, i Gotthi et i Longobardi.</p>
	<p>Qui si può vedere come gli huomini, per altro intendenti, dalla benda della affettione si lascino sì fattamente oscurare il lume dello intelletto che né essi molte volte veggono, né pensano che altri habbia a vedere.</p>
	<p>Primieramente io vorrei che mi mostrasse dove si trovi memoria che la lingua antica etrusca fosse in uso o conosciuta al tempo delle genti che egli nomina, la quale io credo che gli antichi Etrusci la perdessero non molto tempo dapoi che eglino hebbero la signoria perduta.</p>
	<p>Appresso non veggo come si voglia che quella corruttione della lingua sia stata fatta più in Thoscana che nelle altri parti di Italia, havendo massimamente que' Barbari meno in Thoscana che, quasi, in altra parte di Italia fatto dimora.</p>
	<p>Gli Hunni non credo io che la Thoscana gli vedesse giamai. I Gotthi che con Radagasto vennero in Italia, vinti da Stillicone, non ci si fermarono. Quelli che condusse Alarico et che presero Roma, per la Campagna et per l'Abruzzi si stesero; et quelli che vennero con Theodorico, in Lombardia et in Romagna fecero le loro imprese; et in Romagna et in Lombardia fu la sedia del regno loro, et non in Thoscana; et se in Thoscana fecero alcun danno, non perciò vi ha memoria — ch'io sappia — che vi facessero lunga dimora.</p>
	<p>Né de' Longobardi dirò altro se non che essi, in Italia venendo, il regno loro di qua dall'Apennino statuirono et in queste parti regnarono lungamente, et tolto via il loro scettro, anchora ci rimasero; né in Thoscana hebbero signoria né molto lunga né molto memorabile:</p>
	<p>per che io lascierò ad altrui giudicare dove sia più verisimile che sia stata fatta questa corruttion della lingua latina con le barbare: o là dove i Barbari si sono lungamente fermati et lungamente hanno signoreggiato, o pur là dove o poco tempo vi sono stati o non vi si sono pure approssimati.</p>
	<p>Una cosa così fatta haverebbe egli potuto dir verisimilmente quando le genti straniere fossero venute d'oltre mare et fossero nelle thoscane piagge capitate, come de' Vandali si legge che di Africa passarono a Roma; ma di genti che dalle parti settentrionali ci discendano, non so quanto ciò dire si convenga.</p>
	<p>Io, se havessi da parlar della mia openione, direi che io credo che, havendo i Longobardi per più di dugento anni la maggior parte di Italia posseduto, et havendo tenuto lo scettro principalmente di qua dal fiume Po, che in queste parti habbia havuto principio questa lingua et che, di luogo in luogo stendendosi, ella si sia per tutta Italia ampliata; et perciò che di Roma non so che si habbia memoria che ella a' Longobardi fosse sottoposta, tengo per fermo che Roma ultima questa lingua ricevesse et che la Thoscana, la quale fu delle ultime regioni che sentisse le arme de' Longobardi, fosse etiandio de gli ultimi paesi dove questa lingua penetrasse.</p>
	<p>Et per dir tutto quello che io ne sento, havendo i romani più che gli altri huomini di Italia ritenuto del latino, et questi di qua partecipato più del barbaro, istimo io che a' Thoscani, i quali fra gli uni et gli altri si sono ritrovati, sia fra questi due estremi venuta fatta una mescolanza, tale quale ella si vede, più che altrove bella et leggiadra.</p>
	<p>Ma, sì come fra loro si può dire che ella ha havuto l'ornamento, così ardisco io di affermare che ella fra loro non hebbe il nascimento.</p>
	<p>Di che non so con qual ragione vogliano essi involarla a coloro tra' quali ella è nata et da' quali ella è a loro passata. Et può ben loro bastare assai che ella degni di esser loro cittadina senza volerlasi usurpare anchor per naturale.</p>
	<p>Se alcuno sarà nato in Firenze et anderà a studiare in Bologna et quivi diverrà letterato, o vero si metterà in alcuna corte e diventerà valoroso et accostumato, non perciò sarà che colui non sia fiorentino, et il simigliante è da dire di questa lingua che, per havere ella alcuno ornamento in Thoscana appreso, non perciò è quella la patria sua.</p>
	<p>Né voglio io già acconsentire a' Thoscani che ella habbia da loro ogni ornamento havuto, ché, se bene è vero che Dante, il Petrarcha et il Boccaccio sono stati i principali lumi di lei, a me pare che ogni suo lume si sarebbe spento se degli altri huomini non si fossero posti a darle splendore et a destare i Thoscani i quali sonnacchiosi et otiosi si erano posti quasi per covare il morto cenere di lei, pur persuadendosi di bere questa lingua insieme col latte delle balie, et che altri che essi non ne potessero haver cognitione: della qual cosa, quanto si ingannino coloro che così tengono, già al Cesano et al Cavalcanti, contra una loro openione scrivendo, mi ricorda di haverne io detta alcuna cosa.</p>
	<p>Et qui voglio aggiungere che Dante, il quale thoscano fu, non hebbe egli questa openione che hanno i moderni Thoscani, ché ne' libri <title>Della volgare eloquenza</title> chiama pazzia di insensati il volersi gli huomini thoscani attribuire il titolo dell'<emph>idioma volgare illustre</emph>.</p>
	<p>Et nominando Guido Guinicelli et altri poeti bolognesi, dice loro che furono dottori illustri et di piena intelligenza nelle cose volgari; et nel suo <title>Purgatorio</title> dice del medesimo Guido:</p>
<quote rend="block">
	<lg><l>“il padre Mio et de gli altri miei miglior che mai</l>
<l>Rime d'amore usar dolci et leggiadre”:</l></lg></quote>

	<p>di che per l'auttorità di un tanto auttore si comprende che, né questa lingua è propria de' Thoscani, né essi le hanno dati tutti i suoi ornamenti e che de gli altri huomini sono non meno atti che si siano de' Thoscani a scrivere in quella.</p>
	<p>Ma, per Dio! veggiamo anchora un poco quanto sia vero che essi da' padri et dalle madri piccioli fanciulli la buona lingua apprendano.</p>
	<p>In quel libro del Tolomei, lodandosi le più thoscane città di Thoscana, si dà loro questo vanto: che parlano, come detto habbiamo, più che le altre fiorentinamente.</p>
	<p>Et dicesi in Firenze: “i versi mia”; dicesi: “I' vo' dargnene buona parte”; dicesi: “Cenaremo 'sta sera”; dicesi: “che volevi voi?”; dicesi “lalde” per “lode” o “laude”, “Claldio” per “Claudio”, “ascoita” per “ascolta”, “una aitra voita” per “una altra volta”; dicesi “sudicio” per “sucido”, “dua” per “due”, “loro” per “essi”, “egli” per “eglino”, “lui” per “egli”, “dette” et “detteno” in vece di dir “diede” et “diedero”, “amorono” e “cantorono” per “amarono” et “cantarono” et delle altre cose così fatte infinite nelle quali non si serva né numero né genere, né desinenza né forma di diritto parlare: per lasciare hora da parte i Cecchi, i Bini, i Bacci et gli altri mostri delle parole fiorentine.</p>
	<p>Or, se così è, quale è quella lingua che i Thoscani di quelle città che più fiorentinamente parlano, succhiano dalle poppe?</p>
	<p>Ella fermamente non è quella della quale parla et iscrive il Bembo, il quale egli nel primo libro suo fa primo ragionatore.</p>
	<p>Quella della quale il Bembo tratta, si impara da gli scrittori.</p>
	<p>Et Dante biasima de gli scrittori così fiorentini come de' senesi et de' pisani et aretini et de' lucchesi i quali dalle lingue delle città loro non si sono partiti.</p>
	<p>Or se i principali scrittori di questa lingua hanno confessato che ella sia anche altro che thoscana; et se i Thoscani, in parlando, bene non la usano; et se de gli altri huomini in quella scrivono non men bene de' Thoscani, non veggo con qual titolo vogliano che ella sia pur di soli loro.</p>
	<p>Ma che dirò che, in quel medesimo ragionamento facendosi mentione della lingua attica, della dorica et delle altre di Grecia, si viene a concludere che elle siano una istessa, et da altra parte vuole che quelle de gli altri huomini italiani siano tra loro separate?</p>
	<p>Et pur (per parer mio) molto più è separata la favella de' moderni Thoscani dalla lingua de gli scrittori che non è quella de gli altri italiani dalla loro; per che, se pur vogliono che quella con la quale parlano sia la thoscana, tenganlasi, e lascino quella de' libri al rimanente di Italia, ché di quella si cerca come ella si habbia a chiamare.</p>
	<p>Io già molte volte di questa lingua parlando et iscrivendo la ho nominata <emph>thoscana</emph> come quella che nel vero si può dire (chi con giudicio et con imitatione la usa) che ella sia il fiore della italiana, come la attica della greca.</p>
	<p>Et così dico et così sento.</p>
	<p>Aggiungendo che, sì come in Grecia la lingua attica era la più pura et la più leggiadra et che, con tutto ciò, non credo io che gli Atheniesi si sdegnassero di dire che la lingua loro fosse lingua greca, così non debbono ' Thoscani vergognarsi di confessar che essi italicamente parlano, salvo se di essere italiani non si vergognano.</p>
	<p>Et a questo ch'io dico, se in loro è lume di ragione, debbono volentieri acconsentire, intendendo che a quella lingua che di honorar si intende, tanto ne viene maggiore honore <emph>italiana</emph> che <emph>thoscana</emph> appellandola, quanto è più nobile il tutto che una sua poca parte.</p>
	<p>Et per dire in somma la openion mia di tutte le openioni delle quali si tratta in quel libro, quello che di Thoscana ho detto, intention mia è di haver conseguentemente detto di Firenze.</p>
	<p>Che le corti a questa lingua debbiano dare il nome, a me non piace punto più che si piaccia a messer Claudio.</p>
	<p>Che ella si chiami <emph>volgare</emph> non ho io per cosa così dishonorevole, come pare altrui che, havendo Franceschi, Spagnuoli et Tedeschi et le altre nationi le loro lingue volgari sotto nome di volgare, di questa nostra, come di più eccellente si habbia da intendere.</p>
	<p>Sì che, o sia per eccellenza <emph>volgare</emph> nominata, o habbia nome da Italia tutta, a me pare che in una et in altra guisa ella se ne possa andare honorata et gloriosa. Io ho detto brievemente il parer mio di quel libretto.</p>
	<p>Et questa materia haverei io infino ad hora trattata copiosissimamente perciò che mia intentione è di scrivere tre libri in dialogo di questa lingua: se Dio mi darà vita et agio da poterlo fare.</p>
	<p>Ma il convenirmi adoperar la penna più a cacciar la fame che ad acquistar fama, non mi lascia conducere a fine né questo né alcuno altro honorevole mio disegno.</p>
</div2>
<div2>
<head>IV Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>Le anime nostre, alla imagine et alla somiglianza di Dio da lui formate et mandate dalla loro sopraceleste patria in questo terreno esilio a contemplar la maravigliosa fabrica del loro alto fattore et a laudar lui solo creatore et sostentatore di tutte le cose create, sì come elle sono pure et immortali et per la loro natura ad alcuna cosa terrena non sono sottoposte, così hanno da intendere anchora che questi corpi nostri, di elementi formati, sentono alteratione insieme con quel tutto del quale essi sono minime particelle.</p>
	<p>Et scendendo elle giù per le rote celesti girate da quelle intelligenze le quali, secondo la mente del superno motore, con diversi corsi le rivolgono, da loro ricevendo di quelli influssi che da più alta virtù in loro sono infusi, et poi calando in queste più basse parti et, di elemento in elemento nuovi vestimenti prendendo (et quelli tanto più grossi quanto elle più dal luogo donde partite sono si dilungano) hanno da esser sicure che queste loro spoglie con gli elementi insieme, da' celesti movimenti sono rette et governate.</p>
	<p>Le spoglie, dico, perciò che esse anime da quelli sono libere in maniera che, se bene alcuna inclination ne sentono, non perciò sforzo di celeste rivolgimento ha virtù di poter far loro violenza, ché elle altro rettore, né altro signor non conoscono, se non quel solo che le ha create.</p>
	<p>Et havendole egli create tali quali di sopra habbiamo detto, cioè sopra tutte le altre creature nobilissime, non era cosa convenevole che a men nobili creature fossero sottoposte.</p>
	<p>Così è egli quel solo che sopra le menti nostre signoreggia, il quale anchora non come severo prencipe, ma come benignissimo padre sopra di loro non vuole adoperar la auttorità della signoria, ma per gratia ha loro libertà conceduto di usar quelle forze che elle da lui hanno ricevuto in quella guisa che dalle proprie loro voluntà è fatto elettione, in modo tale che forza di cielo non può operare in loro che elle più alla virtù che al vitio o più al vitio che alla virtù s'appiglino, ma questo tutto è in loro secondo che elle o raccolgono il favore del divino aiuto o a quello tengono le porte serrate.</p>
	<p>I corpi veramente, come cose elementate, insieme con gli elementi sono a' cieli sottoposti, né perciò debbiamo intendere che essi a quelli come a prime cagioni siano soggetti, ma come a cagioni che operano quanto dalla superiore et principal cagione è stato ordinato. Per che debbiamo noi haver le costellationi non più per operatrici che per significatrici di quelli avvenimenti che da Dio nelle cose inferiori sono stati stabiliti.</p>
	<p>Di che doveremo dire che per gli aspetti delle stelle potremo giudicare delle cose che a' corpi nostri sono appartenenti, come delle ricchezze, de gli honori, della vita et della morte; ma se altri havrà da seguitar il vitio o la virtù, di questo diritto giudicio non si potrà fare;</p>
	<p>et se forse alcuni astrologi al cielo tutte le cose riferiscono senza haver più su alcun risguardo, fanno come quelli che più su che 'l cielo non iscorgono et la vera cagion non intendono;</p>
	<p>et se alcuni theologi non vogliono che alla astrologia si presti alcuna fede, mostrano di intender male che Dio, sì come con somma providenza ha le cose ordinate et i convenienti mezi ha disposti, così anchora ha voluto le anime nostre divine far partecipi della sua divinità, et per lo mezo de' celesti lumi comunicarci de' suoi consigli.</p>
	<p>Et avviso io che tutte queste cose delle quali i più eccellenti spiriti non sanno rendere alcuna ragione, sì come sono quelle che sotto la fortuna et sotto il caso hanno riposte, per opera de' cieli anchora ci riescano, et che le stelle ce ne siano dimostratrici.</p>
	<p>Et se da gli huomini non si veggono, è perciò che maggiore è l'ignoranza humana che la dottrina; et il non haver piena contezza delle stelle et de' loro aspetti fa che non possiamo veramente intender le celesti significationi.</p>
	<p>Et il vedersi che non poche sono quelle cose delle quali da gli astrologi è fatto diritto giudicio, mostra la verità della astrologia; et il farsi, all'incontro, da loro non pochi errori, ci insegna che perfetta conoscenza non hanno di tutti i celesti numi.</p>
	<p>In queste tante gratie che il benignissimo nostro Signore et padre fatte ci ha di haverci creati et di haver nella creation fatte le anime nostre così nobili et di haverle dalle leggi de' cieli liberate et di poter conoscere anchora quello che egli per mezo di quelli disponga di questa nostra parte mortale, noi, in questo esilio ritrovandoci, debbiamo pure havere in memoria la superna nostra patria et conoscer come di cosa veruna in questa valle di miseria non ci ha fermezza né costanza, se non di continua mutatione et variatione;</p>
	<p>il che ci mostra Dio onnipotente per quelli medesimi mezi co' quali detto habbiamo che egli delle altre cose nostre ci dimostra, ciò è per le celesti rivolutioni, ché essendo quelle circolari, forza è che quello che pur dianzi era nel fondo del circolo, movendosi, si vada inalzando et, giunto al sommo, una altra volta habbia a traboccare.</p>
	<p>Ma non dobbiamo dubitar punto che, secondo il girar di là su, le cose di qua giù non si governino.</p>
	<p>Et se per bocca di Hieremia lo spirito santo dice al popolo di Israel che non debbiano temer delle stelle alla guisa delle altre genti, non per ciò si dee argomentar contra quello che da me infino ad hora è stato detto,</p>
	<p>ché Dio non vuole che il popolo suo tema le stelle come facevano le altre genti, perciò che quelle temevano le stelle come prime cagioni et come dèi, ché in quelle si credevano che vi fossero i Giovi, i Saturni et i Marti et le loro altre vane deità le quali, come signori, reggessero le cose mondane, et sopra quelle non temevano, né conoscevano altra potenza.</p>
	<p>Così non vuole Dio che il popolo suo tema le stelle, ma che conosca quelle ministre, et tema Dio et sappia che egli è colui che dà loro i movimenti et che in loro comparte gli influssi et che ad ogni suo volere tempererà que' corsi et muterà quelle influenze, sì come fece fermando il cielo alla vittoria di Iosuè et allungando la vita ad Ezechia;</p>
	<p>et sì come Dio la virtù sua sparge ne' cieli, così è da credere che egli non voglia che ella in quelli non sia conosciuta.</p>
	<p>Noi veggiamo il sole, per lo Zodiaco con certo ordine discorrendo, continuare il corso suo fra due da noi imaginati circoli;</p>
	<p>et secondo che egli a noi si avvicina et da noi si allontana, così variando si vanno le stagioni, et quando a noi si viene approssimando, con lo spargere in terra quella virtù che egli di su riceve, si vede aprire il mondo, vestirsi di verdura colli et piani, dipingersi il suolo di varij colori et di mano in mano, quale herba et quale albero germogliar prima et qual da poi, et medesimamente i frutti, l'uno dar luogo all'altro con grata successione.</p>
	<p>Et questo ordine di anno in anno veggiamo noi continuare et diciamo che queste sono cose che ci vengono per operation del sole, et pure alcuno non dee esser che non intenda il sole queste cose operare come ministro et non come principale auttore.</p>
	<p>Et così habbiamo anchor da intendere che le stelle habbiano sopra noi virtù et non in altra maniera, ché chi altramente tenesse doverebbe bene essere come heretico et come infidele condannato.</p>
	<p>A questo voglio io pur aggiungere che molte volte coloro i quali dall'aspetto de' nostri visi et delle nostre mani promettono di dirci i futuri nostri avvenimenti, sopra un neo et sopra una linea dicono di quelle cose le quali con maravigliosi effetti si veggono seguitare; et essi que' tali segnali non intendono se non come dependenti dalle stelle;</p>
	<p>et se quelle cose che da' cieli hanno dipendenza portano seco le vere significationi, perché non dobbiamo noi maggiormente credere che i cieli del futuro ne siano dimostratori?</p>
	<p>Et sì come que' tali non dicono che quel neo o quella linea mi induca a tal fine, ma che chi ha quello o quella da' cieli a tal fine è destinato, così debbiamo anchor dir noi che quel destino sia per sopraceleste dispositione;</p>
	<p>né dee dire alcuno che, se vero fosse che altri per le costellationi potesse conoscer le cose che hanno a venire, sarebbe eguale a Dio, ché altro è intenderle et altro essere auttor di quelle; et altro impararle et altro insegnarle:</p>
	<p>oltra che gli intelletti nostri sono ben sì deboli che per intender tutte le significationi di tutti i cieli non perciò la intelligenza nostra sarebbe da comparare a quella di Dio pur quanto è da mettere in comparatione una minima gocciola di acqua a tutta le grandezza dell'oceano;</p>
	<p>sì che, perché altri dica esser vera la scienza della astrologia, non perciò si viene a dishonorar Dio; anzi di qui più si viene ad accrescere la laude et la gloria di lui, dimostrandosi con quanto maraviglioso ordine egli habbia i tre mondi disposti che al sopraceleste il celeste habbia da obedire, et che dal celeste questo più basso habbia da esser governato.</p>
	<p>Ché a che fine vogliamo noi credere che egli tante stelle et tanti cieli habbia fabricati et quelle in quelli stabilite, se non per ispargere qua giù per lo mezo di quelli et di quelle varie virtù?</p>
	<p>Ché se così non fosse, in vano haverebbe fatte tante spere et tanti luminari, bastando di un solo cielo a separar dal superiore il mondo inferiore et di uno o, al più, di due lumi, de' quali l'uno al giorno et l'altro alla notte fosse stato preposto.</p>
	<p>Et se non è da dire che egli cosa alcuna habbia fatta in vano, consentir si conviene che et la sopraceleste fabrica operi nella celeste et quella in questo basso mondo; et così operando, et ordinatamente operando, non veggo perché ne gli animi nostri cotal ordine non debbia poter capere.</p>
	<p>Et se coloro che theologi si chiamano sono così arditi, per non dir presontuosi, che vogliano essi intender Dio, parlar di Dio et dimostrarci Dio, non so perché altrui debbia esser disdetto di salire a' cieli, essendo Dio più esaltato sopra i cieli che non sono i cieli sopra la terra;</p>
	<p>et perciò che contra questa openione si fanno de gli argomenti, io sarò contento di toccarne alcuna cosa.</p>
	<p>Dicono adunque che persone di diverse età et di varij sessi et nate in diversi paesi si veggono perire in un luogo insieme et in un punto per ruina, per guerra o per tempesta, il che non intendono come possa avvenire, se avviene per disposition delle stelle ché, havendo ciascun la sua costellation doverebbe separatamente morire.</p>
	<p>O huomini vanamente ingegnosi! La diversità delle età non fa nulla perciò che le costellationi danno a qual più et a qual men lunga vita. Et meno è da haver consideratione alla varietà del sesso perciò che et huomini parimente et femine a' cieli sono sottoposti. Et alla diversità de' paesi non si conviene havere risguardo ché, essendo la terra un punto nella mondana fabrica, non si ha da mirare a questa che a noi pare lontananza.</p>
	<p>Oltre che anchor dalle stelle viene che altri nella patria si muoia et altri in luogo dalla patria separato.</p>
	<p>Et non è men bella quell'altra cosa che dicono: che di due nati ad un corpo l'uno havrà buona et l'altra cattiva sorte, o l'uno morrà di veleno et l'altro di ferro.</p>
	<p>Ma vorrei io che mi mostrassero questi due che propongono insieme nati et generati con fortune diverse.</p>
	<p>E' mostra male che sappiano coloro i quali così dicono che la generation de' gemelli et il nascimento loro, non che di punti et di hore, ma di giorni anchora molte volte sono separati, là onde il sito de' cieli è tanto diverso in coloro che ad un medesimo parto nascono quanto in quelli che da diverse madri et in diverse regioni sono generati.</p>
	<p>Ma a che fine, mi dirà alcuno, cotesto discorso?</p>
	<p>Io lo ho fatto per rispondere alla predica di quel buon padre la quale mi mostraste voi, Signor mio illustrissimo, a Vighieveno il giorno avanti che quindi vi partiste; et come che allhora io ve ne dicessi alcuna cosa conforme a quello che hora ho scritto, non per ciò mi sono voluto rimanere di mettere in scrittura la mia openione, da che egli la sua ci ha lasciata scritta.</p>
	<p>Et perciò che egli particolarmente fa mentione che, se uno diveniva papa, non è per opera de' cieli, ma per volontà di Dio, dico che, quanto alla voluntà di Dio, io sento con lui, ma vi aggiungo che Dio dispone queste basse operationi per li suoi mezi, et che egli i cieli adopera come ministri ad esequir la sua voluntà et che i cieli del voler di lui ne fanno dimostrationi manifeste.</p>
	<p>Et a' nostri dì habbiamo veduto tale entrare in conclavi che haveva un giudicio di astrologi in tasca che gli prometteva il papato, et così egli se ne uscì Papa.</p>
	<p>Et altrui veggiamo di cavalliero honorato sì, ma pur privato, esser gran prencipe divenuto, secondo la promessa del suo ascendente.</p>
	<p>Et il Cocle seppe ben preveder la propria sua morte, ma, per istudio che egli vi mettesse, non vi poté provedere.</p>
	<p>Et Philippo figliuolo di Massimiliano et padre di Carlo imperadore, sentendosi già vicino al tempo che da gli astrologi alla vita sua era stato prefisso, veduta apparire una cometa, disse che ella era la sua.</p>
	<p>Ma io sarei troppo noioso se volessi dir tutte quelle ragioni et raccorre tutti quegli esempij che io potrei in questo suggetto; per che, contentandomi di haver tanto risposto a quel padre predicatore, cercherò anchor di accommodar questo mio ragionamento alla condition de' tempi et delle cose presenti.</p>
	<p>Dico adunque che, essendo le rote celesti non una sola, ma molte et diverse, et i loro movimenti varij et circolari, et per le loro varietà et diversità, varij et diversi effetti producendosi, rade volte o non mai si vede cosa alcuna lungamente in uno stato continuare senza il mescolamento di alcuna cosa contraria, ché et le dolcezze nostre sono da alcuna amaritudine interrotte, et la prosperità de' beni detti della fortuna ad hora ad hora patisce alcun danno et la lunga sanità viene da alcuna infirmità conturbata; né gli honori et la gloria più che le altre cose a noi care si veggono esser privilegiate, anzi, quanto par che altri per valor suo più si inalzi, <emph>fortuna ingiuriosa ch'a gli animosi fati mal si accorda</emph>, più gli si mette al contrasto, o pure il cielo, come detto habbiamo, o pur Dio istesso, il quale vuole, in visitando altrui, ricordargli che egli è colui che dà i piaceri, che dà le ricchezze, che dà la sanità, che dà l'honore et che dà la gloria et tutte quelle altre cose che a noi sono più desiderabili.</p>
	<p>Et intorno a queste cose havendo io l'animo rivolto, come sentï i passati giorni che voi avviato vi eravate alla volta di Carignano, così, con quella affettione che io continuamente di voi sento nel cuore, con più saldo pensamento entrai nella consideration dell'instabilità delle cose mondane, di quella dalla volubilità de' cieli argomento pigliando, et intendendo quanto al valor vostro la fortuna per adietro fosse stata seguace, maggiormente cominciai fra me medesimo a temere non nella prosperità sua alcuna adversità si havesse a mescolare.</p>
	<p>Et quello che accresceva ogni mia paura era che da astrologi vi era minacciata infelicità.</p>
	<p>Per che, a Dio facendo voti per la prosperità vostra et per la vostra salute, haveva meco proprosto, succedendo le cose secondo il disiderio vostro, di dovervi appresso scrivere et ricordarvi et confortarvi, che ricordar vi doveste della mutabilità della fortuna et della continua rivolution de' cieli et che, contento homai di tante glorie, doveste mettere in opera quell'honorato vostro proponimento di lasciare gli ambitiosi honori et i carichi noiosi et di riducervi a quieta et tranquilla vita.</p>
	<p>Et a questo fare haveva io assai largo campo perciò che io mi assicurava di potere assai agevolmente dimostrarvi come, vivendo voi in questi travagli et sotto questi pesi, per la qualità delle cose che trattate a Dio non servite; per la condition de gli studi a voi stesso non compiacete; per le invidie cortigiane non contentate il vostro signore, et per la malignità di molti, atti a lacerare ogni lodevole vita, al mondo non potete sodisfare; et per tanto voleva io concludere che homai sarebbe stato tempo che a vivere a Dio et a voi stesso riducere vi doveste.</p>
	<p>Et mentre fra que' voti et fra que' pensieri, tra paura et speranza mi stava tutto sollecito et dubbioso, ecco sentirsi la novella della infelice giornata la quale a prima giunta fu portata tanto acerba et tanto miserabile, che della vita vostra più speranza non ci era rimasa, et le cose imperiali in Italia erano fuor di ogni openione di più potersi ristorare ma così non stemmo lungamente, ché ci arrivò la verità del fatto, la quale, anchor che fosse di caso adverso, pur col primo romore comparata, a noi fu più di consolatione che di afflittione, parendoci di haver tanto guadagnato, quanto non havevamo perduto.</p>
	<p>Et così la fama, in tal maniera venuta a noi, è stata cagion che si sia potuto intorno a questo accidente con tranquillo animo discorrere, il che per avventura fatto non si sarebbe quando da principio havessimo la verità intesa, ché quella haverebbe senza alcun dubbio havuto forza di abbatter gli animi nostri là dove, havendogli trovati abbattuti dalla sinistra openion già conceputa, la men rea novella, come buona, ha havuto forza di rilevargli.</p>
	<p>Et se io voglio dire il vero di quello che io ne sento, a me pare che per questa perdita non tanto si sia perduto quanto vinto si sarebbe se la vittoria dal canto nostro fosse rimasa, né veggo perché in pochissimi giorni le forze nostre non si possano ristorare;</p>
	<p>per che il maggior dolor che io senta è di quel dolore il quale a me sembra di sentire che affliga l'animo vostro per quello che di voi habbia da dire il mondo; intorno alla qual parte ardisco io di affermare che, fra coloro i quali vorranno con diritto occhio il tutto riguardare, l'honor vostro in parte alcuna non ha da rimaner né scemo, né maculato;</p>
	<p>ché, se si intenderà che a voi non sia mancato né consiglio, né valore, chi vorrà apporre a voi il difetto de' soldati et la colpa de la fortuna?</p>
	<p>O pur chi vorrà biasimar voi che mutate non habbiate le celesti ordinationi?</p>
	<p>Chi intenderà con quale ardire la battaglia accettaste, con quale avvedimento la preparaste, con qual diligenza la ordinaste et con quale animo le arme moveste, che potrà altro dire se non che anche nelle aversità habbiate fatto un disegno di capitano da tutte le parti prudente et valoroso?</p>
	<p>Ma nelle cose della fortuna (ché pure userò io anchor questa parola) la fortuna ne vuol la sua parte. Et vogliono i savij ch'ella molte volte la si truovi dove minore è l'avvedimento.</p>
	<p>Et che dirò io di quella natione, altramente fiera riputata et</p>
<quote rend="block">
<lg><l>nimica naturalmente di pace,</l></lg></quote>

<p>la quale ha voluto anzi, l'arme gittando, gittarsi in grembo a morte che, quelle adoperando, procacciarsi vittoria gloriosa?</p>
	<p>Certo non altro, se non che io giudico Dio onnipotente haverle mandato adosso lo spirito della sua ira per darla nelle mani a' suoi nimici, acciò che ella habbia a ricever la pena de' suoi misfatti; ché, per lasciare hora di dir la ribellion (già ha tanti anni) da loro fatta a Dio et per tacer le molte et varie sceleraggini da loro usate, poi che arrivati sono in questo stato, contra i luoghi et contra le persone sacre et altre, dirò solamente quello che nelle fiere ad udirlo sarebbe cosa odiosa, ché essi delle proprie loro carni hanno fatto mercatantia, nelle altrui culle le proprie loro figliuole abbandonando et gli altrui figliuoletti maschi levandone per haver maggior numero di paghe.</p>
	<p>Et vorremo noi creder che Dio voglia sostener lungamente sopra la terra gente che a lui, alla humana natura et a se stessa sia nimica?</p>
	<p>Signor mio eccellentissimo, oltra quello che de' cieli habbiamo detto, non poca consideration si dee havere alla vita de gli huomini co' quali viviamo che, come leggiadramente dice Horatio,</p>
<quote rend="block">
	<lg><l>Non vorrò che con me sia sotto un tetto</l>
<l>né che con meco scioglia il fragil legno</l>
<l>chi gli occulti misteri havrà scoperti</l>
<l>de l'alma Ceres, ché sovente, Giove</l>
<l>sprezzato, al tristo aggiunto ha l'innocente.</l></lg></quote>

	<p>Et se, dovendo combattere, andiamo diligentemente esaminando quelle armi le quali habbiamo da adoperare acciò che, per difetto di quelle, la vittoria non ci sia tolta delle mani, maggiormente debbiamo haver risguardo quali siano quegli huomini col mezo de' quali vogliamo da Dio impetrare la gratia delle vittorie, ché, se egli non esaudisce la voce de' peccatori, meno è da credere che voglia porger favore alle arme de gli scelerati; et se, per altrui colpa, a voi conviene havere eserciti così fatti et se da tutte le parti havete sodisfatto al dover vostro et al vostro honore, perché dovete dubitar che l'honorato vostro pregio debbia esser punto diminuito?</p>
	<p>Ma, quantunque le cose siano del modo che io ho di sopra discorso, non per tutto ciò ardisco io di richiamarvi a quell'otio al quale era la mia intentione.</p>
	<p>Et quando una così fatta cosa havessi in animo di tentare al presente, penserei di far opera la qual dovesse essere abhorrita dalla grandezza del vostro animo il quale alla mente mia si appresenta tale:</p>
<quote rend="block">
	<lg lang="lat"><l>Poenorum qualis in arvis</l>
<l>saucius ille gravi venantum vulnere pectus</l>
<l>tum demum movet arma leo gaudetque comanteis</l>
<l>excutiens cervice toros fixumque latronis</l>
<l>impavidus frangit telum et fremit ore cruento.</l></lg></quote>

	<p>Non ho voluto tentar di traducer questi versi come usato sono di fare ordinariamente di altri nelle mie scritture, sì perciò che non spero di poter con le mie rime pareggiar tanta altezza di dire et sì anchor perciò che non l'humile mio stilo, ma la virgiliana maestà alla altezza dello spirito vostro si conviene.</p>
	<closer><dateline>Di Milano a' XX di aprile del XLIIII.</dateline></closer>
</div2>
<div2>
<head>V Al signor Marchese del Vasto</head>

<opener>
<salute rend="italic">Al signor Marchese del Vasto</salute>
</opener>
	<p>Tre sono, Signore illustrissimo, quelle cose le quali in tutte le maniere della vita nostra humana si richieggono alla perfettione de le nostre operationi; et queste sono la natura, la arte et la esercitatione, le quali tra loro tanto sono l'una dalla altra diverse, che più non sono diverse le loro voci.</p>
	<p>Et pur nondimeno è necessario che, se vogliamo far cosa perfetta, elle habbiano da concorrere insieme.</p>
	<p>La natura è quella che ci inchina et ci dispone più a questo che a quello esercitio o mestiero; la arte ci insegna le regole et le ragioni di quello, et a metterlo in opera ci fa pronti la esercitatione.</p>
	<p>La natura ci portiamo noi dal ventre della madre et la habbiamo per lo mezo de' cieli da colui che muove i cieli; la arte ci viene da' maestri, et la esercitatione da noi stessi.</p>
	<p>Et quando queste tre insieme si congiungono, mirabilissimi effetti si veggono partorire. Et là dove una ne manca, non si può aspettar perfettione.</p>
	<p>La natura veramente, sì come ella è in tempo et in ordine la prima, così è anchora per dignità principale, per che et Cicerone dice, et Horatio replica che, dove quella habbiamo contraria, cosa buona non possiamo operare.</p>
	<p>Di che i padri sopra tutte le cose doverebbono ne' figliuoli loro haver risguardo a che siano dalla natura inchinati et in quello fargli ammaestrare, ché essi così et allo apparare sarebbono più pronti et più volunterosi, et in brevissimo tempo farebbono di maravigliose pruove, secondo che anchor ci dimostra il dottissimo nostro poeta nel suo <title>Paradiso</title> dicendo che</p>
<quote rend="block">
	<lg><l>se 'l mondo là giù ponesse mente Al</l>
<l>fondamento che natura pone, Seguendo lui, havria</l>
<l>buona la gente. Ma voi torcete a la religïone Tal che fu</l>
<l>nato a cingersi la spada Et fate re di tal che</l>
<l>è da sermone; Onde la traccia vostra è fuor di</l>
<l>strada.</l></lg></quote>

	<p>Et se bene un motto volgare par che sia in parte contrario a quello che io ho detto, per quello significandosi che alcune cose habbiamo per arte et altre per natura et che gli oratori si fanno et i poeti ci nascono, questo, dico io che, sì come è detto volgare, così è di huomini volgari,</p>
	<p>ché Cicerone, auttor gravissimo, non vuole in alcun modo che la arte sia bastante a fare oratore senza la natura;</p>
	<p>et Horatio nel suo <title>Poeta</title> non si contenta né della sola natura, né della sola arte.</p>
	<p>Il qual luogo trattando io nella <title>Arte <seg type="inciso">mia</seg> Poetica</title>, confermava questa sentenza con la similitudine delle cose vegetative, delle sensitive et delle rationali, dicendo che, se alla pianta di buona semenza si aggiungerà la cultura, ella farà frutti vie migliori, et che il cavallo di buona razza</p>
<quote rend="block">
<lg><l>non si leva di terra et non s'aggira</l>
<l>Se non fischia la verga et no 'l tien desto</l>
<l>L'acuto sprone et no 'l raccoglie il freno.</l></lg></quote>

	<p>Et che il fanciullo il quale sarà disposto alla scultura, se non havrà chi gliele insegni, non ne diventerà mai eccellente maestro.</p>
	<p>Sciocca cosa è veramente il voler tenere che cosa veruna si faccia bene mancando altrui la natura o la arte, dapoi che (come dice pur Cicerone) quelle che habbiamo dalla natura possono bene essere aiutate, ma quelle che non ci sono non possono essere inestate.</p>
	<p>Et se dalla natura ne viene lo ingegno, il quale è pricipal lume in tutte le nostre opere, come vorremo noi credere che in una cosa di tanta grandezza quanta è il farsi oratore, la arte sola senza natura et senza ingegno ci possa bastare?</p>
	<p>Et se sentenza del medesimo auttore è che il dire che delle cose grandissime non ci sia arte, è cosa di huomini che parlino senza consideratione, non ce ne essendo alcuna delle minime che arte non habbia, come vorremo noi credere che in una cosa di tanta nettezza di quanta è la poesia, huomo possa senza arte divenir perfetto?</p>
	<p>Chiara cosa è che di due al mestiero delle arme egualmente dalla natura disposti, colui a quelle sarà più atto che della arte di quello esercitio haverà conoscenza maggiore. Et che di due nella militar disciplina parimenti esercitati, colui sarà più atto alla guerra, a cui natura haverà dato più valoroso cuore; di che si vede che né la natura sola per sé, né la arte per sé sola è bastante a far cosa perfetta.</p>
	<p>Et quello che dico di questo honoratissimo esercitio, di ogni maniera di arte ha medesimamente da essere inteso.</p>
	<p>Per che non veggo con qual ragione ne gli studij delle lettere si voglia far questa distintione che l'una eccellenza di quelle per natura et l'altra per arte si debbia conseguire.</p>
	<p>Ma egli mostra che coloro i quali così sentono, sappiano male che tutti gli ornamenti, tutte le bellezze, et tutti gli artificij della eloquenza così delle prose come de' versi sono state ridutte in arte per lunga osservatione de gli effetti della natura, ché, venendo hoggi a costui, domane a colui una cosa ben detta et il piacer facendola notare, et altri notata havendola, et bene esaminata et conosciuta la cagione che la havea fatta aggradire, riducendola in regola, si è venuto poi alla forma della arte la quale ci è hora tra le mani.</p>
	<p>Né dee alcuno con quella arte che è stata fatta per osservation di natura pensar senza l'aiuto della natura acquistare alcun nome di chiaro honore; né dee altri sperare di dovere egli con la sola natura conseguir quello che, dalle nature di molti, per molti anni si è penato a riducerlo in arte.</p>
	<p>La natura ha fatta la lingua all'huomo atta a poter parlare et, per lo magistero che egli vi usa, da altro huomo apprendendo, riduce questa disposition naturale all'atto della favella.</p>
	<p>Et se la natura la lingua non gli havesse preparata, egli non ragionerebbe già mai.</p>
	<p>Et con tutto che egli habbia la lingua alla favella disposta, e' non la sciorrebbe mai alla pronuntiation di alcun sermone se non ci fosse chi gliele insegnasse.</p>
	<p>Né istimo io che sia da ricever per vera quella fabulosa historia per la quale si vuole argumentare che l'huomo nasca con uno idioma suo proprio et naturale; ché se ciò fosse vero, non veggo perché egli non ci havesse a rimanere, quantunque noi uno altro ne apprendessimo, conciossiacosa che, perché io appari la lingua greca, non per ciò la latina mi vengo a dimenticare.</p>
	<p>Benché egli potrebbe anchora essere avvenuto che alcun fanciullo da curioso re fosse stato allevato in parte remota et da ogni humana voce lontana, et che fosse anchora stato udito esprimere parola la quale in alcun liguaggio alcuna cosa significasse, ché anche fra gli animali bruti sarebbe forse agevole di trovar tal suono che in alcuna lingua del mondo havrebbe alcun significato.</p>
	<p>Et i medesimi scrittori che quella cosa raccontano, recitano una sola parola la quale articolata dicono che uscì di bocca di quel fanciullo, il che è assai leggiere argomento a voler provare il naturale idioma.</p>
	<p>Et per dir quello che io ne sento, sì come ho quella per una favola, così tengo anchora che, se pure alcuno volesse fare una cotale isperienza, quando il fanciullo voce humana non udisse, egli ci rappresenterebbe quella de' gufi o di quali altri uccelli egli sentisse o qualunque altro suono gli venisse a gli orecchi, sì come vien detto di uno il quale, in silentio nutrito, faceva la voce de' gangheri dell'uscio di quella camera nella quale egli era in custodia tenuto.</p>
	<p>Et per concludere questa cosa del naturale idioma, dico che, se noi alcuno ne havessimo, quello si sentirebbe in coloro che nascono sordi, i quali, non havendo la lingua impedita, né altra favella sentendo, parlerebbono con la propria et naturale.</p>
	<p>Il che, poiché non si vede, vana si vede essere cotale openione.</p>
	<p>Or sì come a voler che l'huomo favelli bisogna la preparatione della natura et con quella insieme la humana industria, così anchora a me sembra che si possa concludere che, a voler ben favellare o sia in prosa o sia in verso, et la natura et la arte habbiano ad essere insieme congiunte.</p>
	<p>Qui mi potrebbe rispondere alcuno che, in quanto a quello che detto ho de' poeti, par che Platone senta in contrario et che il tutto attribuisca alla natura, parlando della divinità del furor poetico et dicendo che si sono veduti di quegli che incontanente poeti sono divenuti.</p>
	<p>Ma se così sentisse Platone o no io non intendo né di determinare né di disputare.</p>
	<p>Bene dirò che, sì come ho per grande la auttorità di lui, così non perciò mi rimarrei di parlare quando mi credessi di difender contra di lui la verità.</p>
	<p>Et dico che se si vuole intendere che senza natura o senza favor divino altri non possa divenir poeta, questa è la openione che difendo io et di questo parlo io chiaramente nella <title>Arte <seg type="inciso">mia</seg> poetica</title> ciò tenendo per fermissimo.</p>
	<p>Ma se mi si vorrà dire che la natura sola basti a fare un poeta eccellente, ciò negherò io animosamente.</p>
	<p>Né mi rimoverà dal parer mio quel Tinnico che egli allega il quale, non havendo peradietro fatto poema alcuno degno di memoria, fece poi uno hinno laudatissimo.</p>
	<p>Ché primieramente risponderò io che, se bene non ne havea fatti de' buoni, non perciò non ne havea fatti niuni, et pur vi si era faticato. Et poscia aggiungerò che se né prima né da poi fece buon poema, io haverò quello hinno suo per buono, ma non lui per buon poeta, ché non dirò mai che buono artefice sia colui il quale haverà una opera di suo mestiero ben fatto una fiata et altra non ne saprà rifare.</p>
	<p>A' nostri giorni si sono anchor veduti di quegli che hanno havuto spirito quanto si possa disiderare a fare un gran poeta, ma, per essere loro mancato dottrina et arte, non sono potuti pervenire alla perfettione.</p>
	<p>Ma Platone, de' poeti parlando, può haver voluto parlar poeticamente.</p>
	<p>Noi co' veri esempij possiamo assai ben provare il detto nostro, ché di Ovidio siamo certi che egli alla poesia fu per natura assai più disposto che Virgilio non fu: et pur questi, per haver nello scriver posto maggior arte, rimase poeta molto maggiore.</p>
	<p>Et per non combattere contra la auttorità di Platone senza alcuna grande auttorità, questo ci aggiungerò, che, se la sola natura fa i poeti, poco avvedimento fu quello di Aristotele et soverchia fu la sua fatica a scriver la <title>Arte poetica</title>.</p>
	<p>Et per seguitare il nostro ragionamento, non possono la natura et la arte sole esser bastevoli alla perfettion del dire, ma conviene che la esercitatione, la quale di sopra habbiamo fatta terza compagna, a quelle anchora si accompagni, perciò che, oltra quello che la natura ci porge et la arte ci aiuta, ci è anchor necessario a mettervi le mani.</p>
	<p>Io haverò ingegno tutto musico et nella arte della musica haverò lungamente studiato et in cantare et in sonare diversi stormenti haverò fatto un lungo uso, né perciò mi sarò con la lira esercitato. Conoscerò lo stormento, haverò contezza delle corde et intenderò i tuoni, ma se mi vorrò mettere a sonare, l'una mano non saprà tirar l'arco, né l'altra svilupparne le dita.</p>
	<p>Sarò inchinato alla pittura et havrò tutte le misure et tutte le ragioni del disegno, delle ombre et de' lumi et pur, se vorrò senza esercitatione mettermi a dipingere, non saprò reggere il pennello et mi imbratterò le mani et la tavola.</p>
	<p>Et colui che è medico per natura et per arte, se senza pratica vorrà medicare, ucciderà gli infermi.</p>
	<p>Et è questo che io dico della esercitatione tanto vero che anchora in quelle cose nelle quali esercitati ci siamo per alcun tempo, tralasciandole, quando a quelle ritornar vogliamo, o male atti vi ci troviamo o, anchor, del tutto le habbiamo dimenticate.</p>
	<p>Or, essendo questa esercitatione in tutte le arti così necessaria come si vede, vorrem noi dire che senza quella le scritture nostre habbiano a divenire illustri? Non fermamente, no.</p>
	<p>Né bisogna che altri si creda, per haver rivoltati tutti gli scrittori di alcuna lingua, di dovere egli in quella incontanente bene scrivere, ché, sì come, se io tutto il tempo della mia vita haverò usato con cavalcatori et con maestri di arme, non saprò né cavalcare né arme adoperare se non havrò cavalcato et se in quelle non mi sarò esercitato, così altri non saprà scrivere se non haverà dato opera allo scrivere.</p>
	<p>Cavalcando si apprende cavalcare, armeggiando si apprende armeggiare, parlando si appara parlare, leggendo si appara leggere et scrivendo si appara scrivere.</p>
	<p>Et donde vogliam noi pensare che proceda che di tanto numero di huomini dottissimi i quali sono stati al mondo, così pochi ce ne siano che con laude di scrivere habbiano scritto?</p>
	<p>Certo non altronde se non che ella è cosa troppo malagevole a fare chi in tale esercitio non consuma quasi tutto il suo tempo;</p>
	<p>né Demosthene fu per altro così grande se non per lo grande studio che egli vi pose. Et con tutto che la Grecia habbia havuto de gli huomini assai in dottrina più di lui eccellenti, egli nondimeno di gloria di scrivere tutti gli si lasciò a dietro.</p>
	<p>Et Cicerone, perché direm noi che egli riuscisse così famoso? Non per altro, se non ché (come esso di sé rende testimonianza) ogni giorno leggeva et scriveva et in quello studio (sì come da lui ci è lasciato scritto) consumò la vita sua.</p>
	<p>Furono in Roma nel medesimo tempo de gli huomini in lettere eccellentissimi et vi fu tra gli altri quel M. Varrone il quale hebbe tra' Romani titolo di dottissimo, né di laude di scrivere si avvicinò egli di gran lunga a Cicerone.</p>
	<p>Questo perché? Perciò che altro è esser dotto, altro leggiadro scrittore.</p>
	<p>Et sì come leggendo molto et di molte cose gli huomini si fanno dotti, così scrivendo molto et di molte cose diventano notabili scrittori.</p>
	<p>Et a questo proposito dirò pur io tanto che io mi soglio ridere della sciocchezza di alcuni della nostra età i quali, vedendo che né a' Greci né a' Latini fu assai a lodevolmente scrivere né la dottrina, né l'esser nati Greci, né Latini, vogliono essi che al bene scrivere in questa lingua basti senza altro studio di quella esser nati thoscani; ma di questa loro openione ne conseguiscono bene un tal frutto: che il pregio dello scrivere a' non toscani si rimane.</p>
	<p>Et alla nostra materia ritornando, dico che il già tante volte da me nominato Cicerone in tutte le operationi nostre attribuisce tanto alla esercitatione che vuole che ella sia ottima maestra et che ella stea sopra a tutte le regole de' maestri et che ella a' difetti della natura habbia forza anchora di rimediare, dicendo che né medici né capitani né oratori, tutto che gli ammaestramenti delle loro arti habbiano appresi, cosa degna di gran lode non adopreranno già mai senza l'uso et senza la esercitatione.</p>
	<p>Et da poi che egli per universal consentimento è approvato per padre della eloquenza et che noi possiamo tener lui (dirò così) per la idea del dirittamente scrivere, sarà anche da dire che, a voler bene scrivere, le pedate di lui si doveranno seguitare.</p>
	<p>Là onde se egli (come detto habbiamo) ogni giorno leggeva et iscriveva, simigliantemente chi vorrà, scrivendo, acquistar honorato nome haverà da scrivere, et da scrivere assai con imitation di buoni scrittori;</p>
	<p>il che volli io significare nella mia <title>Arte</title>, dicendo:</p>
<quote rend="block">
<lg><l>Et gli antichi scrittor volva et rivolva</l>
<l>La notte e 'l giorno et scriva et scriva et scriva</l>
<l>Et verghi et squarci e abbruci mille carte.</l></lg></quote>

	<p>Di che mi pare che hoggimai possiamo concludere insieme col maestro de gli scrittori che la penna allo scrivere sia ottima maestra et che ella farà le nostre scritture luminose ogni volta che con la luce dello ingegno et con lo splendor della arte ella verrà a manifestar la sua chiarezza.</p>
	<p>Perciò che, sì come la natura senza la arte, né la arte senza la natura, né la natura et l'arte senza la esercitatione possono fare opera da tutte le parti compiuta, così la sola esercitatione senza la compagnia delle altre ad alcun perfetto fine non può pervenire.</p>
	<p>Et l'udire un miscuglio di parole che né bellezza di ingegno né di sentenza le adorni, né ordine di arte le governi è, quanto a sentire, un buono liuto male accordato in mano di persona che non sappia sonare.</p>
	<p>Et la natura adunque et la arte et la esercitatione al bene scrivere sono necessarie.</p>
	<p>Et come che elle (secondo che di sopra detto habbiamo) siano così diverse, pur, insieme ragunate et congiunte, come corde di diversi suoni fanno perfettissima harmonia, ché tale è (per così dire) la natura della natura la quale ha questa mondana fabrica in tal modo ordinata che, sì come vogliono i savij, tutte le cose che sono in questo mondo et gli elementi et le cose che da gli elementi sono generate, anchor che in vista si mostrino diverse, sono nondimeno una cosa istessa et da una medesima virtù sono sì fattamente legate insieme che, quando una ne mancasse, al tutto mancarebbe la sua perfettione.</p>
	<p>Con questo discorso risponderò io hora a voi, Signore, sopra quello che, havendo veduto alcuni componimenti di Giulio Camillo in questa nostra lingua, domandato mi havete:</p>
	<p>donde sia che, havendo egli fatta quella dissolutione la quale, non molto tempo avanti che morisse, vi fece aperta et, havendo esso tanta dottrina et tanta arte quanta et nel parlar di lui si mostrava et in alcune memorie che egli lasciate ci ha, si manifesta, gli scritti di lui, con tutto ciò, più di quelli de gli altri huomini che ci vivono non appariscono eccellenti.</p>
	<p>Di questa cosa ne renderò io in gran parte la ragione come colui che per la domestichezza che hebbi con esso lui, in buona parte ho inteso gli studij suoi et lo ho veduto infino a tessere di verso in verso i suoi componimenti.</p>
	<p>Dico adunque che, quanto alla natura, Giulio Camillo era huomo tale che ad ogni maniera di scrittura sarebbe stato attissimo, solo che egli a quella havesse dirizzata la sua intentione.</p>
	<p>Della dottrina di lui non accade farne mentione ché, per quello che da' suoi ragionamenti comprendeste, io son sicuro che mai non udiste altro huomo che, per giudicio vostro, di profondità et di varietà di scienze lo avanzasse.</p>
	<p>Dell'artificio del comporre oso io affermare che egli ne havea tanta contezza quanta si possa da huomo disiderare per iscrivere perfettamente in ogni suggetto.</p>
	<p>De' suoi studij et della esercitation sua ho io hora da ragionare.</p>
	<p>Gli studij suoi adunque, donde egli primieramente pregio acquistasse, furon sopra il Petrarcha et sopra le intelligenze de' suoi sentimenti, ne' quali egli consumò un gran tempo et insiememente sopra gli artificij di quel poeta et di Virgilio fece di molte et di utilissime fatiche.</p>
	<p>Et in que' medesimi tempi leggeva egli et dichiarava il Petrarcha et fece lungamente tale esercitio non componendo et le virtù della compositione in quel poeta dimostrando.</p>
	<p>Et così dicendo, nel dire si avanzò in modo che nel parlar si fece tale quale dal bello ingegno vostro fu ben notato, benché egli havesse all'hora rimesso assai di quel vigore et di quella prontezza che esso in più fresca età era usato di havere; ma pur, ciò non ostante, anchor si mostrava maraviglioso.</p>
	<p>Insegnando adunque s'era fatto ottimo maestro di insegnare a comporre, con tutto che egli quasi niente componesse.</p>
	<p>Et usava in ciò (come dice Horatio) l'officio della cote, la quale aguzza il ferro et essa non taglia, acciò che altrui non paia strano come altri possa insegnare quello che egli non è così atto a fare.</p>
	<p>Quindi si rivolse allo studio di quella dissolutione la quale havea riposta in sette settenarij nelle sette colonne del suo <title>Theatro</title> et ultimamente s'era tutto dato allo studio de' secreti della natura et de gli alti misterij della Divinità.</p>
	<p>Fra queste tante fatiche et fra questi così gloriosi studij ne' quali la vita di Nestor non saria bastante  a trarne tanto frutto quanto egli tratto ne havea con la divinità del suo ingegno, pensate voi, Signore, che a lui vacua ne rimanesse hora da poter dare opera alla esercitatione dello scrivere in questa lingua?</p>
	<p>Siate pur sicuro di no, ché egli si era messo in uno sì ampio et sì profondo pelago, che più non gli rimaneva modo da rivoltar le vele in questa parte.</p>
	<p>Si ricordava bene egli et si doleva delle vie le quali in que' primi suoi studij havea tenute; di che io ne posso fare una tal fede:</p>
	<p>che, essendo alcuni anni passati, dopo il principio della amicitia nostra, che non ci eravamo riveduti, come poi ci ritrovammo primieramente insieme, egli tra le prime cose domandò me quali fossero stati i miei studij intorno a questa lingua; et havendogli io risposto che pochi erano stati gli studij miei, convenendomi per la strettezza della mia fortuna intendere ad altro che a studiar nelle lingue, ma che pur quelli che io fatti ci havea stati erano in intender la lingua et in fare istilo, esso allhora, sospirando, mi rispose: ‘oh, così havessi fatto io!’</p>
	<p>et era egli allhora di età di quarantacinque anni, et di più anchora, et haveva già fatte l'ossa dure et a lui si richiedeva homai per la promessa che faceva al re di Francia (ché questo fu al tempo che egli andò la prima volta in Francia) di pensare ad altro che di apprendere a scrivere volgarmente.</p>
	<p>Et per dire alcuna cosa a proposito di que' suoi primi studij, quello fu già costume universale al tempo de' nostri padri et de' nostri avoli che andavano pure investigando i sentimenti de' più oscuri luoghi di questo et di quell'altro scrittore et mentre che a tale impresa erano tutti intenti, non si ricordavano di dovere essi apparare a scrivere: il che dee essere il principale oggetto di chi per eccellenza di lettere cerca di acquistare immortalità.</p>
	<p>Et io per me voglio anzi sapere quando nelle mie scritture ho da dire <emph>di</emph> et quando <emph>de</emph>, che intender per qual cagione il Petrarcha facesse quel sonetto il cui principio è</p>
<quote rend="block">
<lg><l>La guancia che fu già piangendo stanca</l>
<l>Riposate su l'un, Signor mio caro.</l></lg></quote>

	<p>Et amo meglio di sapere dove io habbia da dire <emph>mi</emph> et dove <emph>me</emph>, et <emph>ti</emph> et <emph>te</emph>, et <emph>si</emph> et <emph>se</emph>, et <emph>ci</emph> et <emph>ce</emph>, et <emph>vi</emph> et <emph>ve</emph>, che intender la canzon</p>
<quote rend="block">
<lg><l>Mai non vo' più cantar come solea;</l></lg></quote>

	<p>et ho più caro di sapere la variatione et la formatione de' verbi, che sapere interpretar la sestina</p>
<quote rend="block">
<lg><l>Anzi tre dì creata era alma in parte</l>
<l>Da por sua cura in cose altere et nove,</l></lg></quote>

<p>o quale altra canzone o sonetto sia in quel poeta meno agevole da intendere.</p>
	<p>Cose leggiere paiono ad udire queste di che io fo mentione et le altre simiglianti. Ma elle sono di tanto peso che, se Demosthene nella greca et Cicerone nella latina lingua delle così fatte et delle più lievi non havessero fatto stima, essi hora non sarebbono in tanta stima, ché la notitia di queste cose, quantunque minutissime, per tutte le scritture ci è necessaria:</p>
	<p>là dove la intelligenza di quel luogo ad altro che a quel luogo non mi ha da servire. Ma, per tornare a Giulio Camillo, noi in quel tempo che di sopra ho detto, andammo in Francia insieme et quivi insieme vivemmo parecchi mesi, dove egli fece alquanti sonetti et alcuni versi latini.</p>
	<p>Et ne' versi latini a me parve sempre che egli havesse la felicità maggiore, o fosse che più a quelli dalla natura fosse inchinato o che più ne fosse esercitato, come io credo. Oltra che ne' sonetti la consonanza delle rime fa la composition più malagevole che ne' versi latini non fa la quantità delle sillabe.</p>
	<p>Io vedeva di verso in verso le sue fatiche, et comunicando egli con me et la dottrina che di mettervi dentro si sforzava et la arte con la quale di fabricargli intendeva, io mi avvedeva (et a lui ne 'l diceva) che la troppa sua industria et il soverchio studio gli toglieva tutta quella dolcezza che la natura apportata gli havrebbe quando egli con più libera vena la havesse lasciata correre.</p>
	<p>Et nel vero dir si può che que' componimenti suoi erano soli della arte senza natura et senza esercitatione.</p>
	<p>Alle prose di questa lingua non diede egli mai opera (che io mi creda) per iscrivere molte cose in essa, ma scriveva o per conservar di quelle cose che alla mente gli occorrevano o per far poi quegli scritti latini con quei suoi istrumenti della dissolutione de' quali egli già alcuna parte vi lasciò vedere.</p>
	<p>Et scriveva egli come parlava, anzi era più atto ad esprimere i suoi concetti parlando che scrivendo.</p>
	<p>Intorno alla lingua latina pose grande studio, ché per molti anni con molta diligenza volse et rivolse le cose di Cicerone facendone una anatomia maggiore che mai da maestro alcuno di cirugìa fatta fosse di corpo humano.</p>
	<p>Et a parte per parte, a particella per particella  diligentemente esaminò et osservò ogni maniera di parlare et ogni parola, investigando con qual modo di dir latino ciascun modo di dir volgare esprimer si potesse. Nella quale osservatione et esaminatione havendo egli fatte di molte fatiche et di molte pruove, a me pare che questa fosse una nobilissima esercitatione.</p>
	<p>Et io nelle mani di lui ho alcuna fiata vedute delle sue testure secondo che egli le andava facendo; le quali a me sempre sono parute tali che, se egli a compimento le ridusse et se mai usciranno in luce, io sono sicuro che elle compariranno tali quali da eccellente spirito, da raro artefice et da bene esercitato stilo si debbono aspettare.</p>
</div2>
<div2>
<head>VI Al signor marchese del Vasto</head>

<opener>
<salute rend="italic">Al signor marchese del Vasto</salute>
</opener>
	<p>È scritto nelle <title>sacre historie</title> che Ezechia re infermò, et havendogli Isaia detto da parte di Dio che ordinasse le cose di casa sua perciò che dovea di quella infirmità morire, rivolgendo la faccia al parete et il cuore al Signore, con pianto domandò mercede et fu esaudito et per quindici anni gli fu prolungata la vita.</p>
	<p>Per la vita vostra, Signor illustrissimo, anchor che molti preghino, sì come molti sono coloro la cui vita depende dalla vostra vita, così sono io sicuro che voi a Dio vi siate rivolto et che da lui sia stata esaudita la vostra oratione.</p>
	<p>Et è ben ragione che in tutte le infermità nostre, et sempre, ricorriamo a lui che è il vero medico et la cui sola voluntà è la nostra salutifera medicina;</p>
	<p>ché sì come i nostri terreni medici sono operatori et ministri della natura, così è la natura operatrice et ministra di Dio.</p>
	<p>Poscia ha la medicina sua una altra mirabile eccellenza: che non solamente sana i corpi, ma le anime anchora.</p>
	<p>Et pur che noi a voler guarire ci dispogniamo et a lui con tutto il nostro affetto ci rivoltiamo, debbiamo esser certi per mezo del primogenito suo figliuolo et nostro fratello et salvatore di dovere essere esauditi, ché egli lo ci ha promesso et le sue promesse non furono già mai vane.</p>
	<p>Per che voglio dire io a voi, Signor mio, che debbiate pur confermar la mente vostra nel sopraceleste medico, et a lui quanto più potete vi habbiate a conformare, ché in tutte le vostre infermità del corpo, dell'animo et dell'anima sentirete maravigliosa operatione.</p>
	<p>Et se così incontanente non ne vedete l'effetto, non per ciò dovete diffidarvi, ché Dio molte volte tarda a dar le sue gratie acciò che, vedendo gli huomini mortali la malagevolezza del conseguirle, per innanzi si guardino di non le si lasciare uscir di mano così di leggieri; et sani habbiano da conservarsi quella gratia per mezo della quale hanno impetrata la sanità; il che altramente non si può fare se non ordinando quella vita et quella sanità che da lui habbiamo havuta tutta ad honor suo et a sua gloria. La qual cosa fatta non havendo Ezechia re di sopra nominato, sentì la ira del Signore.</p>
	<p>Et horribile cosa è, secondo che anchor dice Paolo, cader nelle mani di Dio vivente.</p>
	<p>Ci si conviene adunque, nel domandare a lui le gratie, fare un fermo proponimento di doverle usare a laude sua et pregarlo che con la sua gratia ci conceda di poter mettere in esecutione cotale nostra buona voluntà.</p>
	<p>Et così facendogli noi voluntario sacrificio del nostro volere, quello da lui viene benignamente accettato et di giorno in giorno maggiormente ci sono moltiplicate le sue gratie per mezo di Iesù Cristo nostro Signore il quale, sedendo advocato nostro alla destra del sempiterno padre, io con cuor devoto supplico alla suprema sua Maestà che degni di intercedere per la vita vostra et per la vostra prosperità.</p>
	<closer><salute>Et vi bacio le mani.</salute>
	<dateline>Di Milano a' XIX di marzo del XLVI.</dateline></closer>
</div2>
<div2>
<head>VII Alla signora marchesana del Vasto</head>

<opener>
<salute rend="italic">Alla signora marchesana del Vasto</salute>
</opener>
	<p>Il signor Marchese di gloriosa memoria in andando alla impresa di Nizza fece a me tanto di honore che mi invitò con le sue dolcissime rime a dovere scrivere de' suoi valorosi fatti, et di questa materia parlando soggiunse i versi che seguono:</p>
<quote rend="block">
	<lg><l>Et a colei ch'io porto dentro 'l petto</l>
<l>ne darai d'ogni honor la miglior parte</l>
<l>com'a vera cagion d'ogni mia gloria</l></lg></quote>

	<p>Le quali parole essendo state dette di voi, eccellentissima Signora, cui egli sopra tutte le cose amava, per quelle ci si mostra chiaro che a lui non erano care le proprie sue lode, se egli non ne haveva voi partecipe et compagna.</p>
	<p>Et essendo esso dell'honor vostro stato disideroso, ragionevol cosa è che anche voi come grata et di lui amante, di quello di lui vi mostriate studiosa, non potendo massimamente honorar lui che non honoriate voi stessa, sì come egli, voi honorando, se medesimo si sentiva honorare.</p>
	<p>So che il volere persuadervi ad operare opere di honor è cosa soverchia, ma non per persuadervi così vi scrivo io, anzi perciò che io istimo che non debbia essere stimato se non cosa honorevole lo scrivere di honore ad honorata donna.</p>
	<p>Io come colui che ho nel cuore scolpita la memoria del valoroso mio signore, sentendolo esser da noi partito, fo quello che usano di fare gli innamorati i quali, lontani dalle loro amate donne, si rivolgono a mirare le loro imagini, o cose che di loro habbiano alcuna simiglianza, et vado talvolta a vedere la picciola statua che di creta ha formata Leone d'Arezzo per modello di quella che egli disidera et spera di dover fare con immortal gloria di altra materia che di creta.</p>
	<p>Et essendovi tornato hoggi ha tre giorni, con lui entratone in ragionamento et trovatolo molto caldo, tentai l'animo suo per intender da lui a che mirasse quel suo così ardente disiderio.</p>
	<p>Et esso mi fece un discorso in questa sentenza; ché dapoi che egli nella arte sua ha fatto alcun profitto, in lui è stato un continuo disio di potere con alcuna honorata et memorabile fatica lasciar dopo sé di quelle memorie che de gli altri lasciando hanno alla immortalità i loro nomi consacrati; et che leggendo o sentendo parlare, o mirando statue antiche o moderne degne di alcuna lode, si sente pungere il cuore da una honesta invidia di coloro a' quali la fortuna ha dato così belle occasioni a me dicendo:</p>
	<p>“Tu, se nella mente tua hai alcun bel concetto, senza l'altrui aiuto puoi stenderlo in carte et mandare in luce le opere tue dando con la scrittura quella forma che più ti piace alle materie che o il tuo ingegno partorisce, o ti sono date di fuori.</p>
	<p>Ma a me ciò non è conceduto, ché, quantunque col pensiero mi vada una perfetta imagine dipingendo, non posso rappresentare a gli occhi altrui il ritratto di quella, se altronde non mi vien porto suggetto atto a ricevere la impressione della idea che nell'animo ho conceputa.</p>
	<p>A me bisogna altro che carta et altro che inchiostro a fare opera che habbia da essere eterna.</p>
	<p>Et per essere quello che bisogna a me cosa di spesa, io ho bisogno dello aiuto di chi a quella possa supplire.</p>
	<p>Poi non essendo ogni persona che è atta a spendere atto suggetto della arte mia, i suggetti da essere posti in istatue vengono ad esser rari;</p>
	<p>et questo essendo rarissimo, io mi veggo in un danno nostro universale essere nata una occasione della quale io non ne saprei disiderar né maggior né pari, chè i Papi, i Re et gli Imperadori sono opere di fortuna et di ambitione, là dove il marchese del Vasto è un ritratto di virtù et di honore, et questo è quello che infiamma il fuoco del mio disiderio a così disiderabile impresa, ché, questa mancandomi, non credo che la vita mia ne possa aspettare una altra così gloriosa”.</p>
	<p>Faceva Leone, quando a lui ne andai, il modello di una cosetta che egli ha da fare di argento; et haveva davanti disegni in carte et figure di stucco et secondo quegli esempij andava formando la sua picciola imagine. Et sopra ciò mi disse:</p>
	<p>“Tu vedi in questa ciancetta, la quale sarà cosa da esser veduta da poche persone, alcune poche volte, senza nome di artefice, quanto studio io vi pongo perché ella possa comparire.</p>
	<p>Or in una opera tale quale sarebbe la statua del Marchese dove io penserei di dover viver ne gli occhi del mondo per tutti i secoli che hanno a venire, quale credi tu che sarebbe la mia industria?</p>
	<p>Io vorrei vedere quanto si può vedere dell'artificio degli antichi et de' moderni per trarne il bello del bello et il buono del buono, et tutto collocarlo in quella honoratissima figura a fine che la operatione mia rispondesse a' meriti di chi in quella dovesse essere rappresentato”.</p>
	<p>Questo lodevole desiderio suo et questa sua honorata intentione aggradirono in modo all'animo mio, che mi hanno fatto correre alla penna per fargli sapere a chi più di sapergli si appartiene.</p>
	<p>Et per tornare a parlar dell'honore, il quale fu il principio della mia lettera, dico che honorevolissimo et antichissimo è il costume di dirizzar delle statue in testimonianza di virtù alle persone chiare.</p>
	<p>Et nelle più antiche historie essendo come cosa antichissima celebrato il valore di Sesose o sia Sesostre re di Egitto, di lui si legge che, come egli haveva alcuna natione con arme soggiogata, così quivi si poneva una statua della sua persona di quella età nella quale da lui era stata fatta tale impresa. Poi la memoria delle statue et de gli eccellenti statuarij di Egitto è maggiore che qui sia luogo da parlarne.</p>
	<p>Ben istimo io che da coloro apparassero le altre nationi il fare et il dirizzare le statue alle altrui virtù. Or era questo honore in tanta veneratione, che molti secoli dopo il re il quale io ho nominato, Dario re di Persia (quello, dico, che fu padre di Xerse) essendo signore anche dell'Egitto, volle porre la statua sua davanti a quella di Sesostre; et il prencipe de' sacerdoti gli si oppose, dicendogli che non haveva anchora fatto opere tali che a Sesostre meritasse di essere stimato pari.</p>
	<p>Ma tra gli altri paesi furono in Grecia abbracciate le statue con maraviglioso favore, et a' vincitori de' giuochi olimpici tra molti honori che loro erano fatti, non so se alcuno ne fosse loro fatto maggiore di quello delle statue;</p>
	<p>né so se in que' giuochi a persona alcuna fosse per corporal valore più giustamente cotal pregio conceduto che a Polidamante il quale, disarmato, uccise un leone et con una mano fermò un carro tirato da quattro cavalli che velocissimamente correvano.</p>
	<p>Dirò bene che più degnamente furono honorati da gli Atheniesi di tal memoria Armodio et Aristogitone per haver la patria da tirannia liberata.</p>
	<p>Ma che diremo del numero di quelle statue con le quali si mostrarono grati a Demetrio i cittadini di Athene, che trecento e sessanta glie ne dirizzarono; le quali essendo poi state tutte abbattute o per invidia o per impeto della temeraria plebe, egli saviamente disse: <quote>“Né perciò hanno abbattute le mie virtù”</quote>.</p>
	<p>Passò anchora questa gloria tra' romani, de' quali dir non si può se fossero più magnanimi o cortesi, ché non solamente a' Bruti, a gli Horatij, a' Mutij, a gli Scipioni et a' Cesari et a gli altri che la loro città havevano honorata et esaltata donarono tali insegne di honore, ma a Porsenna anchora dirizzarono una statua et comportarono che in più di un luogo fosse collocata quella di Hannibale.</p>
	<p>Vero è che diverse furono le maniere di acquistarsi questo honore, ché altri ricchi et potenti da sé le si  facevano et altri da altrui le aspettavano.</p>
	<p>Et chi non sa che il vero honore è non prendersi da sé gli honori, ma lasciar che da gli altri ci siano dati?</p>
	<p>Per che non tanto reputerò io honorato Gorgia Leontino per la statua dell'oro che egli del suo si collocò in Delphi, quanto Beroso di quella che gli dirizzò la città di Athene con la sola lingua dorata, ché quella fu testimonianza di ricchezze et di ambitione, et da questa si fa argomento di eccellenza di virtù.</p>
	<p>Né era il solo pregio delle armi privilegiato di tale honore dalla buona antichità, ma la degnità delle lettere anchora, sì come per li due ultimi esempij da me recitati si comprende.</p>
	<p>Et da Mitridate fu posta una statua a Platone, ad Homero da uno re di Egitto, da gli Atheniesi a Demosthene, da' Mantovani a Vergilio et ad altri così philosophi et poeti, come per altra dottrina eccellenti da diversi in diverse età.</p>
	<p>Né per sé soli si servarono gli huomini questa gloria, ma alle donne anchora la comunicarono, sì come si truova scritto di Tanaquil, di Cloelia et di Cornelia madre de' Gracchi;</p>
	<p>né fu negata la statua a Cleopatra et a Phrine, femina per altro vile, fu dirizzata per la rara eccellenza della sua beltà.</p>
	<p>Or questo honore, sì come fu lungamente in uso, così lungo tempo è stato sepolto per colpa de' rozi secoli; et hora in risplendendo nuove virtù et nuovi artefici comincia a ritornare in luce.</p>
	<p>Et è ben convenevole che et gli huomini valorosi da gli artefici eccellenti ricevano vita et che a gli artefici rendano vita le opere loro; et se alcuno in alcun tempo per alcuna singular virtù o per lodata impresa ha meritato le statue, quante ne vorremo noi dirizzare al grande Alfonso in testimonianza delle molte sue virtù et delle molte sue honorate imprese?</p>
	<p>Nella rammemoratione delle quali io qui mi stenderei, se a voi non scrivessi che ne havete miglior contezza di me. Benché non potrei stendermi tanto che non fossi brevissimo, richiedendosi altro che una lettera a farne mentione.</p>
	<p>Di papa Giulio II ne vive la memoria per le mani di Michel Agnolo.</p>
	<p>A Leone et a Clemente ha dato vita Baccio Bandinelli.</p>
	<p>Del duca di Mantova si vede la statua fatta da Alfonso di Ferrara et quella di monsignor di Fois è in Milano.</p>
	<p>Taccio le molte medaglie di conio del conte Guido Rangoni fatte da Cavallerino et la bellissima sepoltura del conte Claudio ordinata da Giulio Romano.</p>
	<p>Essendo questi tali prencipi et cavallieri in tal maniera stati honorati, al Marchese tra gli honorati honoratissimo doverà esser negato uno a lui così debito honore?</p>
	<p>Vi chiede, o valorosa Donna, vi chiede la statua lo amor di lui verso di voi et la vi chieggono i meriti del suo valore.</p>
	<p>A queste cose una altra anchora se ne aggiunge, che ve ne fa debitrice, et ciò è il disiderio di lui.</p>
	<p>Et come che io sia certo che voi di tutti i disiderij suoi siate bene consapevole, pur, quale che si sia la mia testimonianza, io qui non ho da passar con silentio che, essendo già tra lui et me accaduto ragionamento sopra alcuni miei scritti dell'honore delle scritture et delle statue, egli, sì come non dannava la gloria delle carte (ché in ciò se medesimo dannato havrebbe) così di quella delle statue vago si dimostrava, considerando peravventura che a lui scrittori non potevano mancare, essendo delle scritture più che delle statue la copia molto maggiore et che anche da gli scrittori sarebbe la statua stata celebrata.</p>
	<p>Oltra che gli scritti a pochi et a certi tempi solamente rinfrescano le memorie, dove le statue a molti et sempre si dimostrano.</p>
	<p>Et se bene le penne sono bastanti a far ritratto delle cose honoratamente adoperate, et quelle a gli animi ci rappresentano, non così possono a gli occhi vive dipingere le imagini de' passati.</p>
	<p>Et se ogni picciola medaglia ci porge diletto col mostrarci la effigie de gli antichi huomini o donne, quanto dee esser quello che si prende di veder tutta la forma così vera et così viva che in mirandola fisamente ci par di vedere alcuna fiata che ella ci miri et aspetti che parliamo per risponderci?</p>
	<p>Non lascerò di dire che molti scrittori qual per prezzo, qual per amore et qual per odio et quale per più adornare le sue scritture, o per altri rispetti, o dicono delle menzogne o tacciono la verità, ma quanto la statua al vero più si avvicina, tanto è il suo pregio maggiore, là onde l'artefice di quella tutto lo studio suo rivolge a fare ritratto della verità; et se in altra statua, per farla bella, questa verità si richiede, a quella di Alfonso marchese del Vasto si conviene ella sopra tutte le altre per farla bellissima.</p>
	<p>Queste cose adunque considerando quello eccellente spirito et delle altre anchora, dove lo ingegno mio non arriva, sentiva quel disiderio che detto ho et a quel suo disiderio chi può meglio sodisfare di Leone?</p>
	<p>In lui alla eccellenza della arte si aggiunge un così gentil desiderio et una così disiderabile intentione.</p>
	<p>Poscia egli ne ha fatto medaglie del vivo et ha tratto lo impronto del morto et di quello una imagine viva viva.</p>
	<p>Io la ho vista, Signora mia illustrissima, et con gran fatica et con molti preghi ottenni da lui di vederla, et alla prima vista di lei sì mi abondarono le lagrime che né io potei affisarvi la vista, né egli mi diede tempo da potere asciugarmi gli occhi per mirarla dicendomi che ha fatto fermo proponimento di non lasciarla vedere se egli al mondo tutta non la appresenta in quel modo che si conviene.</p>
	<p>Ma pur tanto ne vidi che io scorsi quel venerando aspetto così vivo come io mai lo vedessi nel vivo.</p>
	<p>Et a questo proposito non voglio mancar di ridire quello che egli mi disse, ché, essendo per una lettera vostra di Piacenza richiamato per questo effetto, giunto al luogo dove quello honorato corpo era sotto terra conservato, in discoprendolo fu detto che quello era il quarto giorno che egli era morto: et gli sovvenne che Christo risuscitò Lazaro morto di quattro giorni, et di qui prese augurio che per divina dispositione la corporal figura di quel signore doveva così viver per le sue mani come, per la voce di Christo, a colui fu ritornato lo spirito vitale.</p>
	<p>Et che dirò io in questa parte? Le sorelle di Lazaro mandarono a Christo avanti che il fratel morisse, acciò che egli lo ritenesse in vita; et voi per Leone, dapoi che il Marchese fu morto, acciò che egli (quanto per lui si può) in vita lo ritornasse.</p>
	<p>Dopo la venuta di Christo le sorelle non pensavano più alla vita del fratello. Voi, dopo la venuta di Leone, avete procurata la vita del marito.</p>
	<p>Elle non volevano che il monumento fosse aperto, et voi voleste che il morto fosse discoperto.</p>
	<p>Et Lazaro non aspettava di dovere risuscitare, et il Marchese aspetta quella vita che da mortale alcuno si può sperare.</p>
	<p>Et a Lazaro, disperato, la vita fu tornata, et al Marchese, con tanta speranza, la vita della sua imagine sarà denegata?</p>
	<p>Quando altra cagione non ci fosse che dovesse inducere a questo effetto la vostra voluntà, lo essersene tenuto alcun ragionamento et il sapersi che questo si aspetta, lo dee fare conducere al fine, acciò che il mondo non si vegga dal reale animo vostro haver conceputa speranza di cosa che egli non habbia conseguita.</p>
	<p>Ma io ne parlo quasi come io dubiti della altezza del vostro cuore.</p>
	<p>Perdonatemi, eccelsa Signora, che il disiderio di vedere honorato di tutte le maniere di honori il mio signore mi fa in cotal modo parlare.</p>
	<p>Dirizzandosi da voi questa statua, ella non sarà posta più a lui che a voi, ché quella sarà eterna testimonianza dello amore che gli portaste essendo vivo et della memoria che tenete di lui morto et della grandezza del vostro animo.</p>
	<p>Né veggo che cosa alcuna ve ne debbia ritenere, ché in ciò al mondo piacerete et a Dio non ispiacerete, et già la spesa è per la maggior parte fatta, havendosi (secondo che mi è stato detto) il metallo necessario per tale opera.</p>
	<p>Taccio che non ci manca eccellente maestro al qual non ci bisognano preghiere.</p>
	<p>Della forma veramente la quale a questa statua si ha da dare, ci è da dire assai, et quando vorrete anche sentir quello che io ne sento, io sopra il modello già fatto ne scriverò il mio parere;</p>
	<p>et di ciò al presente altro non dirò se non che, se delle donne antiche vivono per havere in ricche sepolture seppelliti i loro mariti, di voi dir si potrà con maggiore honore che con questa opera haverete tratto il vostro di sepoltura.</p>
	<p>Et chi parlerà o scriverà delle lode del lodatissimo Marchese con perpetua vostra esaltatione, a voi</p>
<quote rend="block">
	<lg><l>darà d'ogni suo honor la miglior parte</l>
<l>com'a vera cagion d'ogni sua gloria.</l></lg></quote>
</div2>
<div2>
<head>VIII A messer Hieronimo Ruscelli</head>

<opener>
<salute rend="italic">A messer Hieronimo Ruscelli</salute>
</opener>
	<p>Ho havuta la lettera vostra cortesissima et honorevolissima alla quale se io rispondendo volessi far pruova di rendervi gratie o lode eguali, mi converrebbe ecceder la misura di ogni lunghissima lettera;</p>
	<p>et fermamente direi che voi, quella scrivendo, vi siete faticato di fare come i buoni dipintori i quali, mostrando di volerci rappresentare le naturali imagini altrui, sogliono con la arte loro andar diminuendo le deformità et accrescendo ornamento alle bellezze di quelle persone le quali essi si prendono a figurare.</p>
	<p>Così, dico, direi io, se non che voi havete trapassati tutti i termini delle dipinture naturali facendo il ritratto di me da tutte le parti bello; il che non dee esser proceduto altronde se non che voi, in disegnando me, dovevate specchiarvi nel vostro bello animo; di che tanta è la mia obligatione verso voi, quanta è la nobiltà di quello oggetto al quale mi sete andato assomigliando.</p>
	<p>Quanto a' volumi di lettere et di rime che si hanno da publicare di scrittori diversi io, oltra le lettere che ho date ad istampare, ne ho anche assai buon numero di altre da poterne servire l'amico vostro.</p>
	<p>Di rime, oltra quelle che ho date a publicare, non credo di havere niente altro, ché, se bene ne ho composte di molte et molte, in modo che quelle che usciranno sono una pochissima parte, io, secondo che le ho composte, o non ne ho tenuto cura o, se pur le ho raccomandate alle carte, le ho poi donate a chi me le ha domandate, senza serbarne alcuna memoria.</p>
	<p>Et tra le altre cose mi ricorda di haver fatte già sessanta stanze in ottava rima de' miei amori le quali mi uscirono pur delle mani, et non saprei dir come; ma né queste né altre rime erano per ciò tali che io mi habbia né da dolere di haverle perdute, né da prender molta fatica per haverle a ricoverare.</p>
	<p>Fin qua sia detto in risposta della vostra lettera.</p>
	<p>Et perciò che Antonio da Colle mi ha fatto intendere che la openion vostra è che nello scriver delle lettere si convenga honorare altrui con titoli di <emph>signoria</emph>, di <emph>Eccellenza</emph> et altri, et che pensavate che io dovessi tenere il medesimo et darvi la mia voce, ma da poi che sapete che io sento altramente, havete da scrivere anchora contra di me, io intorno a ciò intendo di ragionare alquanto con esso voi.</p>
	<p>Et primieramente dico che io non reputo punto che tra persone congiuntissime si disconvenga di havere openioni diverse, anzi istimo che sia ottimamente fatto che, salva la amistà, ogniuno renda ragione del suo parere, ché a questo modo si viene a procurare il beneficio de' lettori i quali, udite le diverse ragioni, meglio si possono risolvere quale lor paia che sia da seguitare o da lasciare.</p>
	<p>Et infino ad hora a me è già occorso che io nella <title>Arte <seg type="inciso">mia</seg> poetica</title> ho parlato contra la compositione de gli esametri et pentametri volgari;</p>
	<p>et in materia di questa lingua ho scritto contra le openioni del Tolomei, del Cesano et del Cavalcanti i quali, havendo io per huomini rari et eccellenti, et portando loro amore et riverenza, non per ciò sento in tutte le cose con loro.</p>
	<p>Et havendo io le mie sentenze per buone, mi parrebbe di mancare al mondo quando io non le publicassi.</p>
	<p>Et se nelle cose di cavalleria ho tenuta questa maniera dicendo il mio parere contra dottori, contra cavalieri, contra prencipi et contra la consuetudine universale, né per ciò me ne è venuto altro che honore et lode, non veggo perché anche nelle altre cose io non debbia scrivere contra la openione di questa et di quella altra persona particolare; et perché medesimamente io non debbia havere a bene che altri scriva diversamente da quello che viene scritto da me.</p>
	<p>Et, per dire alcuna cosa di ciò che tra noi si mette in contesa, a me pare che noi ci siamo assai allontanati da' latini col mutare il tu in voi senza voler far questa nuova mutatione di congiungere al <emph>Voi</emph> la <emph>Signoria</emph>, la <emph>Eccellenza</emph>, et la <emph>Maestà</emph> contra la forma dello scrivere de' latini;</p>
	<p>et dico ‘contra la loro forma’ perciò che, se bene tra loro si dice <emph>la tua pietà, la tua bontà et la tua magnanimità</emph>, non è per ciò da dire che egli sia una cosa istessa col dar de' nostri titoli, ché quelle parole si dicono in commendatione delle virtù che altri sente o spera di dover sentire secondo le occorrenze delle bisogne et de' tempi, là dove quegli altri sono titoli perpetui de gli altrui gradi et nobiltà, ché dirò anche io in questa lingua <emph>la vostra pietà, la vostra bontà</emph> et <emph>la vostra magnanimità</emph>, et questo modo di dire sarà secondo la openion mia, ché per la legge vostra bisognerà dire <emph>la pietà di Vostra Signoria, la bontà di Vostra Eccellenza et la magnanimità di Vostra Maestà</emph>, ché senza questi titoli non darete commendatione di virtù ad alcun prencipe o signore, seguitando lo abuso della corrotta favella.</p>
	<p>Sì che quello esempio della scrittura latina (per mio parere) non favorisce la vostra intentione.</p>
	<p>Ma non voglio io difendere la mia openione tanto con l'ordine della latina lingua, quanto con quello della nostra medesima.</p>
	<p>Et dico che da cotesta forma di scriver con tanti titoli ne seguitano molte sconvenevolezze, ché, prima, altra via terremo nelle rime et altra nelle prose, anzi altra in alcune prose et altra in altre, ché, se scriverete historia o altra opera continuata direte così <emph>lui</emph> et <emph>egli</emph> dello imperadore come di una persona privata, et nelle lettere darete all'uno della <emph>Maestà</emph> et all'altro direte <emph>voi</emph> et <emph>tu</emph>.</p>
	<p>Mi risponderete che così si usa comunalmente di scrivere, et io dirò che il medesimo si usa comunalmente nel parlare, et pur, se scriverete una historia recitando gli altrui parlari, non gli imbratterete  di <emph>Signorie</emph> né di <emph>Maestà</emph>, ma direte <emph>tu</emph> et <emph>voi</emph> come fa il Boccaccio et tutti i buoni scrittori.</p>
	<p>Et se nel ridire gli altrui parlari non userete la forma dell'usato parlar volgare, non so perché nel publicare delle vostre lettere vogliate usar la forma delle lettere volgari.</p>
	<p>Poi molto più bello et più piano è il modo dello scrivere dirizzando col <emph>voi</emph> la favella a colui a cui scrivete, che torcendo il parlare con quella terza persona <emph>Vostra Maestà ha fatto, Vostra Eccellenza ha detto</emph>, le quali voci o ci bisogna replicarle spesso con fastidio de' lettori, o ricorrere a <emph>Quella</emph> o a <emph>Lei</emph>;</p>
	<p>et assai sovente interviene che, essendo in quella testura di parole alcun nome feminile, altri non sa se quel <emph>quella</emph> risponda al titolo o a quell'altro nome, il che non è senza confusione.</p>
	<p>Alla bellezza et alla chiarezza si aggiunga anchora la efficacia del dire, ché altra vivacità et altra grandezza è in sentire <emph>La vittoriosa vostra mano ha liberata la Italia dalla tirannia de' barbari</emph> che <emph>La vittoriosa mano della Signoria Vostra</emph>; et altra espressione è nel dire <emph>Voi col fuoco de gli occhi vostri mi havete accesa l'anima</emph>, che <emph>La Signoria Vostra col fuoco de gli occhi suoi</emph>.</p>
	<p>Et voglio io dire a questo proposito che in una mia lettera scritta insieme a tre Madonne, la quale è prima nel primo libro delle mie lettere, io dico queste parole: <quote rend="italic">A voi tre scrivo: voi tre amo: di voi tre sono innamorato</quote>.</p>
	<p>Questa sentenza, in questo modo detta, se ne passa pianamente et senza far punto di offesa alle altrui orecchie. Ma quando io havessi detto: <emph>Scrivo alle tre Signorie vostre o alle Signorie di voi tre: le Signorie di voi tre amo: delle tre Signorie vostre sono innamorato</emph>, mi sarebbe paruto di parlar così rozamente et così dispiacevolmente che haverei anzi lasciata quella sentenza che dettala con quelle parole.</p>
	<p>Queste poche cose ho voluto io hora scrivervi in questo suggetto acciò che, intendendo in parte le mie ragioni, possiate farne comparatione con le vostre et o attenervi a quelle, o appigliarvi a queste, se forse vi parranno migliori, ché il medesimo farò anche io quando havrò havuto delle vostre notitia più particolare, perciò che io non sono tanto amante delle cose mie che, scorgendo di meglio, io non sia per lasciare il men buono.</p>
	<p>Et quando anche egli pure avvenga che voi nella vostra openione et io nella mia mi rimanga, questo non ha per ciò da diminuir punto l'amor nostro più che se l'uno di noi andasse vestito d'uno et l'altro d'altro colore.</p>
	<closer><dateline>Di Milano.</dateline></closer>
</div2>
<div2>
<head>IX A messer Vincentio Fedeli</head>

<opener>
<salute rend="italic">A messer Vincentio Fedeli</salute>
</opener>
	<p>Hebbi la amorevolissima lettera vostra, vera testimonia della vostra affettione, a me dolcissima et disideratissima.</p>
	<p>Et qual maggior testimonianza di amore posso io haver da voi che vedervi delle cose mie così studioso?</p>
	<p>Et poi che voi così studioso ne sete, et io ve ne renderò particolarmente ragione.</p>
	<p>Ma prima voglio rispondere a quella parte nella quale mi raccomandate la memoria del già nostro signor marchese del Vasto del quale io vi ho a dire che, quantunque io sia sicuro che carte più honorate delle mie gli renderanno debiti honori, pur di me potete tener per fermo ch'io non sono per mancar di celebrare il nome suo quanto per me si può nelle mie scritture.</p>
	<p>Né di altra persona infino ad hora si fa nelle mie scritture né più spesse fiate né più diffusamente memoria che di lui; né, perché egli mostrato non si sia più liberale (come dite) verso di me, dovete per ciò pensare che io habbia ad essere avaro verso di lui, ché questo imputo io più alla mia fortuna che ad altro.</p>
	<p>Ma egli me sempre amò et honorò mentre fu in vita, né io ho da rimanermi di amare et di honorar lui anchor dopo la sua vita; anzi hora mi par di potergli maggiormente far honore, ché, se da lui mi fosse stato largamente donato, altri potrebbe dire, sentendolo da me lodare, che io ciò facessi più per debito che per sincerità di giudicio, là dove hora altro che dir non resta se non che la riverenza et la affettione che io ho sempre portata a lui et al nome suo sia per haverlo conosciuto degno di esser celebrato (anche senza remuneratione) da chi ha havuto quella contezza di lui la quale habbiamo havuta voi et io.</p>
	<p>Hora passo alle domande vostre: et quanto alla prima (della risolutione che io ho fatta in questa publicatione delle cose mie) tra le varie openioni che si tengono da gli scrittori intorno questa lingua et intorno le osservationi di quella, sommariamente rispondendo vi dico che io non sono di quegli così ostinati i quali, come accostati si sono ad una parte, così vogliono che tutti i detti et tutti i fatti di quella siano approbabili, ma, dalla openione de gli uni prendendo una cosa et da quella de gli altri una altra, mi vo governando secondo che mi ditta la ragione, come per esempio:</p>
	<p>alcuni scrivono <emph>esempio</emph> et alcuni altri <emph>essempio</emph>. Io, sapendo che tal voce universalmente per una <emph>s</emph> viene pronuntiata, acciò che il pronuntiare dallo scrivere non sia diverso, con una sola s anchora la scrivo; et il medesimo fo nelle altre che hanno il medesimo suono come <emph>esilio, esercito, esercitio</emph> et simili.</p>
	<p>Scrivesi da alcuni <emph>avenire, avedere, aventare, aventura</emph> per una <emph>v</emph>, et alcuni la raddoppiano, dove a me pare che meglio facciano i secondi, perciò che quelle voci sono composte con la particella <emph>ad</emph>; et la lettera <emph>d</emph> più ragionevolmente si rivolge in una altra <emph>v</emph>, che non si gitta del tutto via.</p>
	<p>Dall'altra parte non ci manca chi scrive <emph>oppenione, obbrigare, libbro</emph> et delle altre voci, raddoppiando le prime consonanti.</p>
	<p>Et io non so per qual cagione lo si facciano, ché, se bene tale è in alcuni la corrotta favella, non voglio perciò partirmi io dalle regole della lingua latina, accompagnate dal consentimento della maggior parte di Italia, havendo io questa lingua veramente per lingua che sia propria più di tutta Italia che di alcuna region di quella particolare.</p>
	<p>Et per dirne hora con voi alcune poche cose, Dante incomincia il suo <title>Inferno</title> con questi versi:</p>
<quote rend="block">
<lg><l>Nel mezo del camin di nostra vita</l>
<l>Mi ritrovai per una selva oscura.</l></lg></quote>

<p>Et il principio del <title>Purgatorio</title>:</p>
<quote rend="block">
<lg><l>Per correr miglior acqua alza le vele</l>
<l>Homai la navicella del mio ingegno.</l></lg></quote>

<p>Et del <title>Paradiso</title>:</p>
<quote rend="block">
<lg><l>La gloria di colui che 'l tutto move</l>
<l>Per l'universo penetra et risplende.</l></lg></quote>

	<p>Hora ditemi: quale di queste parole è più di Thoscana sola che di tutta Italia?</p>
	<p>Et il medesimo vi dico delle cose del Petrarcha et del Boccaccio.</p>
	<p>Ma mi diranno: vi sono nelle opere di quegli scrittori delle voci che sono di sola Thoscana et non di tutta Italia,</p>
	<p>et io dirò che ve ne sono anche di pure lombarde, né per ciò alcuno è sì pazzo che dica la lingua doversi chiamar lombarda. Et in quelle opere ve ne sono molte più provenzali che pure thoscane et pur nondimeno alcuno non dà alla lingua nome di provenzale.</p>
	<p>Ma di questa materia ne ho io parlato più largamente in una lettera mia scritta già al signor Renato Trivultio, la quale mi ricorda che voi già la vedeste.</p>
	<p>Torno io adunque a dire che voglio anzi seguir la ragione, dalla consuetudine della maggior parte di Italia accompagnata, che la auttorità di una sola città o anchora di una regione.</p>
	<p>Et perciò che da alcuni si dice ciò farsi acciò che ci habbiamo da allontanare dalla latina favella, vorrei da loro sapere perché allontanare non ce ne debbiamo nello scrivere <emph>Amore, lume, nome, capo, mano, sole, luce, libertà, opera</emph> et mille altre parole nelle quali non si raddoppia tra noi alcuna consonante più che si faccia tra' latini.</p>
	<p>Et perché non iscriviamo noi per una sola lettera quello che i latini scrivono per due, se da loro pur ci vogliamo dilungare?</p>
	<p>Ma questa loro mi par che dir si possa essere una ragione senza ragione, per che più avanti non ne ragiono.</p>
	<p>Io poi scrivo le cose mie con quelle lettere con le quali scrivevano i padri nostri et i nostri avoli et con le quali scrissero Dante, Petrarcha et il Boccaccio.</p>
	<p>Né vo ricercando nuove forme di vocali, né di consonanti. Chi non intenderà questa lingua con le lettere usate, con le lettere nuove non intenderà né la lingua né le lettere.</p>
	<p>Né con le lettere usate cerco di farmi auttor di nuova ortographia, ché la variatione dello scrivere sta nel consentimento universale fatto dalle età et non dal voler di alcuna persona particolare.</p>
	<p>Et questo mi fa anche in molte cose essere meno osservante nello scrivere, ché io dirò alcuna volta <emph>giovine</emph> et altra <emph>giovene</emph> o <emph>giovane</emph>; dirò <emph>meraviglia</emph> et <emph>maraviglia, simigliante</emph> et <emph>somigliante</emph> et delle altre parole tali, rimettendomi a quello che più piacerà al tempo et alla consuetudine, ché io ho per cosa ferma che Dante, il Petrarcha et il Boccaccio scrissero di molte cose diversamente da quello che si fa hora, et ho anche per fermissimo che, se hoggi vivessero, si accommoderebbono alla ortographia de' moderni.</p>
	<p>Vi ho da aggiungere che, seguitando io questa mia openione che la lingua sia pure italiana, ho alcuna volta usate delle parole non tanto di Thoscana, quanto delle altre parti di Italia, per parermi quelle o di miglior suono, o di minore affettatione, ché ho detto <emph>vacillare</emph> più tosto che <emph>balenare</emph> et <emph>vomitare</emph> più tosto che <emph>recere</emph>; et delle altre anchora.</p>
	<p>Et dove ho trovato parola così bella nelle bocche de gli huomini come ne' libri, non mi sono guardato da usare così quella come questa, ché ho detto <emph>il chericato</emph> insieme col Boccaccio et <emph>il clero</emph> con la romana corte et con Italia tutta; et il medesimo ho fatto di più altre dittioni.</p>
	<p>Et in ogni parte dove mi è occorsa, trattando le materie che io ho trattate, voce italiana atta ad esprimere i miei concetti, io la ho sicuramente usata. Di che mi è avvenuto che di molte ne ho io mescolate ne' miei componimenti che ne gli scritti de gli auttori sopra nominati non si trovano.</p>
	<p>Ma et anche essi per avventura usate le haverebbono, quando havessero scritto di que' suggetti de' quali ho scritto io.</p>
	<p>Vero è che alcuna volta mi è convenuto usar di quelle che io non ho per approbabili, sì come quando ho recitate le altrui parole et che intorno a quelle mi è bisognato dire alcuna cosa.</p>
	<p>Et ciò è avvenuto a me più volte nelle <title>Risposte cavalleresche</title>, nelle <title>Mentite ochiniane</title> et, può essere, anche nelle <title>vergeriane</title> et nelle <title>Lettere</title> et altrove, ché hora non mi sovviene di tutti que' luoghi dove mi è convenuto o lasciare o replicare di quelle voci che da me io non haverei usate già mai.</p>
	<p>Et tanto sia detto in risposta della prima domanda vostra, intorno alla quale se io mi sono allargato, sarò nelle altre più ristretto.</p>
	<p>Se nelle lettere si debbiano dar titoli di <emph>Signoria</emph> et di <emph>Eccellenza</emph> et gli altri tali, io ne sono, già molti anni, risoluto di no. Et in tutte le mie scritture ho conservata inviolabilmente questa mia openione, fuori che in una la quale è nelle mie <title>Risposte cavalleresche</title> fatta per riformatione de' duelli, ché il marchese del Vasto doveva appresentarla allo Imperadore, et in quella è rimasa la <emph>Maestà</emph>.</p>
	<p>I titoli delle mie opere (ché questa è la terza domanda vostra) voglio che siano il <title>Duello del Mutio, Lettere del Mutio, Rime del Mutio</title>, et così gli altri. Né mi voglio dar del <emph>Signore</emph>, né del <emph>Messere</emph>, ché ben si sa che gli scrittori i quali publicano essi le opere loro, ne formano anche i titoli, et il volere io darmi nome di honoranza alcuna mi parrebbe che dovesse dar da ridere di me alle brigate.</p>
	<p>Quanto alla publicatione delle mie lettere ho da dirvi che il mio pensiero era di doverle mandar fuori con un tale ordine che elle fossero divise in libri, secondo la varietà de' suggetti; et nel primo voleva mettere le  lettere di amore, poi ordinar gli altri di mano in mano.</p>
	<p>Et questo disegno haveva fatto io pensando di havere a ricoverare un volume di lettere amorose che io prestai, già sono passati nove anni, ad un cavaliero napoletano; ma né per lettere, né per ambasciate non lo ho potuto rihavere infino ad hora.</p>
	<p>Se egli non vorrà fare ingiuria alla gentilezza de' costumi de' quali a Napoli si fa principalmente professione, penso pur che egli un giorno me le rimanderà.</p>
	<p>Et rihavendole io farò peravventura una altra publicatione ordinata.</p>
	<p>Quelle poche le quali mando hora in luce se ne usciranno senza servar legge di materie, né di tempi.</p>
	<p>Eccovi in somma la resolutione di quelle cose che domandate mi havete, et perciò che voi dite che vi par di vedermi uscire addosso un mar di scritture, di heretici, di professori di cavalleria et di studiosi di questa lingua, ché, havendo io scritto contra altrui, ho da pensare che de gli altri habbiano da fare altrettanto contra di me, vi rispondo che già gran tempo ho ogni cosa antiveduto et con allegro animo aspetto di udire quello che mi si saprà dire in contrario; et se haveranno delle migliori openioni, a me sarà caro di apparare.</p>
	<p>Ben vi dico che io mi sento caminare per tutti i scritti miei accompagnato in tal maniera dalla ragione, che mi sembra di poter dire che quale per altra strada intende di movere i passi, non solamente nelle cose della fede, ma nelle altre anchora, meriti di essere ribattuto per heretico in quella tale professione.</p>
	<p>Et quando altri haverà con alcuna dignità trattate tante materie in tante maniere di scritture quante ho fatto io, se vederò che le sue openioni siano alle mie anteposte, io riceverò per diffinitiva sentenza il consentimento universale.</p>
	<p>Ma pur di tanto spero io di dover riportar commendatione ché, essendo io stato lasciato da mio padre di età di diciotto anni povero et con gravezza di famiglia et essendomi sempre convenuto guadagnare il pane servendo hor ne gli armati eserciti, hor alle corti de' Papi, hor d'Imperadori, di Re et d'altri Prencipi, hor dall'uno et hora dall'altro capo di Italia; hora in Francia, hora nella Alamagna alta, hora nella bassa, né havendo mai potuto, né potendo ancora dire di essere mio, io habbia fatto di quelle cose le quali non hanno potuto far molti che otiosi hanno dispensata tutta la vita loro ne gli studij delle lettere.</p>
	<p>Di che si doveranno più maravigliare le persone di buona mente di quello che io ho conseguito, che dannarmi di quello che non ho potuto conseguire.</p>
	<p>Et queste cose scrivo non per dirle a voi, ma per ricordarvi che voi, il quale sapete il povero stato mio, et quale et come travagliata sia sempre stata la mia vita, dovete in difesa dell'amico aprire alcuna volta la bocca et render testimonianza a questa verità.</p>
	<p>Et tanto vi sia detto hora.</p>
	<closer><salute>State sano.</salute>
	<dateline>Di Milano.</dateline></closer>
</div2>
<div2>
<head>X A messer Antonio Cheluzzi da Colle</head>

<opener>
<salute rend="italic">A messer Antonio Cheluzzi da Colle</salute>
</opener>
	<p>Ho visto quanto mi havete scritto delle <emph>Osservationi</emph> che si stampano del Dolce, et a me non accade dirvi altro se non che ad ogniuno è libero tener quella openione che gli è più all'animo;</p>
	<p>né, per dire io che questa lingua sia italiana, debbo havere a male che egli né altri la chiami <emph>thoscana</emph>; sì come né egli né altri si dee dolere che io le dia nome di <emph>italiana</emph>.</p>
	<p>Ben dirò questo, che io non so quello che egli habbia voluto fare col disputare che questa sia lingua thoscana, ché egli con questo mezo ci viene a significare non haver parte in quella lingua nella quale egli scrive; né io di questa cosa mi stenderò in parlarne molto, havendone parlato copiosamente in diverse mie lettere.</p>
	<p>Pur dirò che, per le ragioni che egli allega, ella più tosto si doverebbe chiamar <emph>fiorentina</emph> che <emph>thoscana</emph>.</p>
	<p>Poi non vorrei che egli così gagliardamente havesse dannato Dante di poco giudicio dicendo che la auttorità sua non vale.</p>
	<p>Et perciò che egli aggiunge che l'oggetto di lui et del Petrarcha fu di scrivere nella lingua loro, come egli dice, natia (il che vuol dire fiorentina), a me si mostra il tutto in contrario, ché Dante in più luoghi dichiara questa lingua esser, non solamente non fiorentina, ma non thoscana, sì come ho io mostrato nella lettera scritta al signor Renato Trivultio.</p>
	<p>Et là dove il Petrarcha promette a madonna Laura che il nome di lei sarà udito dal</p>
<quote rend="block">
<lg><l>bel paese</l>
<l>Ch'Apennin parte e 'l mar circonda et l'Alpe,</l></lg></quote>

<p>essendo questa la descrittione di tutta Italia, mostra che egli ha scritto nella lingua di tutta Italia.</p>
	<p>Et se altri forse, per provar che egli scrisse in volgar fiorentino, volesse risponder con quel verso,</p>
<quote rend="block">
<lg><l>Fiorenza havria forse hoggi il suo poeta,</l></lg></quote>

<p>et io soggiungerei:</p>
<quote rend="block">
<lg><l>Non pur Verona, Mantova et Arunca,</l></lg></quote>

	<p>ché, per esser Verona stata patria di Catullo, Mantova di Virgilio et Arunca di Lucilio, non per ciò la lingua nella quale scrissero fu veronese, né mantovana, né, dirò così, aruncana.</p>
	<p>Et non altramente, per essere il Petrarcha stato per origine o per nascimento fiorentino o aretino, la lingua de' suoi componimenti non si dee dir che sia fiorentina né aretina;</p>
	<p>ma io ho detto (non so come) più che io non voleva in questa materia.</p>
	<p>Del nome mio (ché altri vorrebbe che io mi scrivessi <emph>Girolamo</emph> et non <emph>Hieronimo</emph>) vi dico in risposta che ogniuno può pensare che io so che a Firenze si dice Girolamo et che io così mi scrivo non per ignoranza ma per elettione: questa è voce corrotta, né io voglio haver la corruttela per legge, né, perché dicano Baccio, non dirò io Bartolomeo, né, perché dicano Bino, non dirò io Bernardino. Et così de gli altri mostri delle parole loro.</p>
	<p>Io fui chiamato al battesimo Hieronimo, et così è questo nome in uso dall'uno all'altro capo di Italia, et io mi fatico di parlar bene italicamente, et nelle osservationi et nelle regole della lingua si hanno da elegger quelle voci che hanno miglior suono et non quelle che sono usate più da questa che da quella città, né da quella natione particolare, ché non ci è città né natione che habbia questa auttorità di prescriver le leggi a gli scrittori che habbiano da usar più una che altra parola.</p>
	<p>Fu appresso gli antichi un philosofo il cui nome fu Hieronimo da Rhodi: se io havessi a far mentione di lui, non so se mi deste per consiglio che io scrivessi <emph>Girolamo</emph>.</p>
	<p>Et quando io allego gli scritti di quel santo Dottore del quale io porto il nome, uso io sempre di scriver <emph>Hieronimo</emph>, et così trovo stampato in Dante, et così lo ho veduto scritto da' moderni Thoscani che lo hanno nominato nelle loro scritture.</p>
	<p>Simigliantemente anche, se mi occorre a nominare il santo dottore Ambrosio, così scrivo io, et non <emph>Ambruogio</emph>, perciò che quella sembra a me che sia voce di miglior suono.</p>
	<p>Et in somma io attendo ne' miei scritti più alla bellezza della lingua che a gli abusi di Thoscana.</p>
	<p>Et in questa lingua la quale io ho per lingua di tutta Italia, mi par che sia molto probabile che io habbia da trarne più tosto il bello dal bello di tutta, che da andare appresso i vitij di una parte.</p>
	<p>Et se ella viene più bella scegliendone le parole da Italia tutta che da Thoscana sola, non so perché non habbia da usare anche altre parole che thoscane.</p>
	<p>Et se da tutta Italia le andrò scegliendo, non so perché italiana non la debbia chiamare.</p>
	<p>Et pur ritorno a parlar di questa materia, ma ci ritorno perciò che tuttavia mi occorrono di nuove ragioni le quali mi vanno confermando nella mia openione.</p>
	<p>Ma queste sono favole, disputar perché io habbia scritto più <emph>Hieronimo</emph> che <emph>Girolamo</emph> et perciò che io scriva più volentieri <emph>libro</emph> che <emph>libbro</emph>, et le altre così fatte quistioni frivole.</p>
	<p>L'importanza è che (secondo che voi mi scrivete et da diverse parti già mi è stato significato, et io qui veggo et odo a tutte l'hore) il mio <title>Duello</title> è ricevuto con universal favore de' cavalieri, et le mie scritture catholiche dalle persone catholiche et dotte sono approvate et commendate: ché pur in queste due materie di cavalleria et della fede è stato il fondamento della publicatione delle cose mie.</p>
	<p>Le altre sono in uso comune di chiunque mette mano a penna, et queste sono di professione di pochi.</p>
	<p>Et da poi che le cose maggiori già hanno testimonianza honorevole, non dubito che anche le minori da' buoni non debbiano esser per buone ricevute, a i quali, quando mi sentirò haver sodisfatto, con quieto animo lascierò gracchiare i corvi et le cornacchie.</p>
	<closer><dateline>Di Milano.</dateline></closer>
</div2>
<div2>
<head>XI A messer Ortensio Lando</head>

<opener>
<salute rend="italic">A messer Ortensio Lando</salute>
</opener>
	<p>Bene è vero quel detto che non si ode tuono che più aggradi che il sentir favellar delle sue lode: con sommo piacere ho letta la lettera vostra. Non già che perciò me ne invaghisca oltra il dovere, ché io ho giudicato che ella sia nata più da affettione che da giudicio.</p>
	<p>Ma sia ella o testimonia della vostra affettione o del vostro giudicio, a me non può essere stata se non cara, dovendo ciascuno havere a grado lo esser amato et honorato dalle persone lodate.</p>
	<p>Vi mando i libri di <title>duello</title> et vi haverei anche mandati gli altri due volumi che sono publicati delle cose mie se non mi haveste scritto di esservene proveduto.</p>
	<p>Le <title>Lettere</title> si stampano hora, et per tutto gennaio penso che saranno uscite, et le <title>Operette morali</title> stanno di giorno in giorno per uscire.</p>
	<p>Or perciò che voi mi scrivete che, se io sono così valente teologo come sono intelligente delle cose dell'honore et come sono facondo rimatore et prosatore, io sono un gran personaggio, vi ho da dire che queste sono parole maggiori che a me si convengano, ché io non fo professione né di teologo né di prosatore, né di rimatore; anzi, come huomo di corte et usato a vivere tra soldati et non nelle schuole de' dotti, se alcuna volta scrivo, non ne cerco altro honore che di fare che i miei concetti siano intesi.</p>
	<p>Il che, come io lo conseguisca, non mi assicuro di promettermene cosa veruna, ma mi rimetto al giudicio de' lettori, se pur le cose mie da alcuno meriteranno di esser lette.</p>
	<p>Poi, quanto alle materie della fede, io fo professione di scriverne non come teologo, ma come fedele.</p>
	<p>Et in questa parte io so che Dio mi ha dato tanto di gratia che non tanto sono gradite le cose mie cavalleresche da' cavalieri, né le prose da' prosatori, né le rime da' rimatori, quanto sono non solamente approvate, ma commendate le mie fedeli scritture da'  fedeli catholici et da quelli che nella chiesa di Dio hanno migliore spirito et migliore dottrina.</p>
	<p>Et ciò dico non per gloriarmi in me, ma in chi mi ha fatta donatione di cotal gratia.</p>
	<p>Ché pur questa state passata, havendo persone gravi, dotte et ispirituali vedute le mie <title>Vergeriane</title> et lodandole a me, et io con modestia ributtando le loro lode, fui da loro ammonito che io non dovessi far così, ché ciò non era humiliar me, ma un diminuir la gratia del Signore, il quale si haveva in me preparato uno istrumento (così dissero) ad honor suo nella sua santa Chiesa.</p>
	<p>Ma sì come da' Catholici et quelle et delle altre mie scritture sono lodate et havute in pregio, così, vivendo tra' Christiani de gli huomini heretici et de gli infedeli, io sono sicuro che elle saranno et già sono biasimate et abhorrite.</p>
	<p>Quanto veramente elle saranno più da loro dannate, tanto si farà maggiore, et più chiara apparirà, la gloria mia, ché, dimostrandomisi contrarij i nimici della verità, io sarò predicato per testimonio di quella.</p>
	<p>Né qui ha luogo che altri voglia mettere in dubbio qual difenda la verità, o noi o chi tiene contraria openione, ché noi siamo alla tenuta di quella possessione che la openion nostra sia vera, et per molti secoli già ne siamo noi a questa tenuta, et per molte scritture et per molte ragioni. Per noi è la lunga consuetudine, per noi sono i dottori sacri, per noi i decreti apostolici et per noi le constitutioni de' concilij.</p>
	<p>Alle quali cose tutte volendo la heretica pravità presontuosamente opporre la sua auttorità, già si vede che è tutta lontana dalla christiana humilità.</p>
	<p>Et se vogliono dire che in loro sia spirito, bisogna che dicano anchora che da gli apostoli a noi non ci sia stato spirito della Chiesa di Christo: anzi che non ci sia stato in terra né Chiesa né spirito né Christo, contra la promission di Christo.</p>
	<p>Queste paiono a me, et paiono a' cattolici, grandi et ferme ragioni, per essere elle fondate in su le parole di Dio contra quelli che con novelle openioni fanno guerra alla santa Chiesa universale.</p>
	<p>De gli infideli non accade dir molte parole, ché essi non credono né a scrittura antica, né a nuova, né alle tavole di Mosé, né al <title>Vangelo</title> del Salvatore, né alla legge, né alla gratia; io non cerco che da loro siano approvate le mie scritture.</p>
	<p>Per che, concludendo, ho da dire a voi che, quale con christiano zelo leggerà i miei scritti catholici, non vi troverà se non vera religione, salutifera pietà et christiana affettione.</p>
</div2>
<div2>
<head>XII A messer Antonio Mezabarba</head>

<opener>
<salute rend="italic">A messer Antonio Mezabarba</salute>
</opener>
	<p>Io ho molto caro che le cose mie vi siano tanto piaciute quanto per la dolcissima lettera vostra mi scrivete. Et poi che elle da così bel giudicio mi vengono approvate, con maggior prontezza di animo andrò continuando la loro publicatione.</p>
	<p>Et mi terrei a gran favore che così honorata testimonianza come è la vostra di me si publicasse, perciò che mi parrebbe di accompagnare gli scritti miei con un privilegio di honore.</p>
	<p>Vi parrò forse ambitioso per queste parole, ma non dovete né anche maravigliarvene ché, se, stimolato da zelo di honore sono andato coltivando l'animo mio et mi sono andato faticando et lavorando, ragionevole è che io brami di gustare il frutto del mio disiderio.</p>
	<p>Et non mi sentendo io da me atto a potere arrivar tanto in suso per essere alta la pianta et per non havere io scala sofficiente da salirvi, vorrei che gli amici miei mi aiutassero, mi pigliassero in su le spalle et in alto mi sospingessero tanto che io mi potessi attaccare a qualche ramo.</p>
	<p>Et pertanto se io disidero il soccorso di voi che tanto mi amate et che del medesimo albero sete largamente nutrito,<emph> fame d'honor e 'l non poter mi scusi</emph>.</p>
	<p>Et passando alle domande che mi fate intorno alle mie ecloghe, che cosa io habbia havuto intention di fare in quella che è intitolata <title>Il furore</title> et quale sia stata la cagione che mi ha indutto a dare ad una altra nome di <title>Sconciatura</title>, io ve ne renderò ragione incontanente, non senza rammemoratione delle mie vanità.</p>
	<p>Et della prima in prima parlando, io haveva per un tempo celebrata la signora Tullia sotto nome di Tirrhenia, et un giorno, con lei essendo et ragionando di quegli studij de' quali ella si è cotanto dilettata et diletta tuttavia, entrammo a parlar delle Muse, de' loro nomi et delle loro virtù; sopra il quale ragionamento poi che noi alquanto stati fummo, ella, in se stessa raccogliendosi, quasi da nuovo pensiero soprapresa, poi che così fu stata alquanto, il parlar ripigliando, mi disse:</p>
	<p>“Già sono più giorni che io ho un mio concetto nell'animo, il quale, poi che hora mi viene in proposito, io il ti voglio pur dire. Tu mi hai lungamente cantata con nome di Tirrhenia, et io vorrei che tu mi mutassi nome et appellassimi Thalia, ma che lo facessi in guisa che si conoscesse che Tirrhenia et Thalia sono una cosa istessa; pensavi hora tu del modo”.</p>
	<p>Io le risposi di doverlo fare.</p>
	<p>Vi conterò puntualmente il tutto.</p>
	<p>Noi eravamo in Ferrara et tra la casa della sua stanza et la mia forse a meza via era un luogo remoto et assai spatioso dove io mi fermai a passeggiare et a pensare; né quindi mi partï che trovata hebbi la via da accommodar la mia intentione et diedi principio alla compositione; et sì mi scaldai in quel suggetto che il giorno seguente, alla hora che il giorno davanti mi era da lei partito, a lei me ne tornai con la cosa fatta.</p>
	<p>Di che ella me ne è testimonia et anchora ne serva la memoria et lo predica et ne ha fatto fede a diverse persone.</p>
	<p>Et io vi certifico sopra la fede mia che da quella prima forma che io allhora portai a lei di quel componimento, io non credo di haverne rassettato quindici versi, et sono pur vicini a dugento.</p>
	<p>La inventione fu che Mopso, da Furore trasportato, una notte si truova in Helicona, dove egli si accorge che colei la quale egli ama in forma di nimpha è Thalia. Et quivi Eratho et essa lo raccolgono, lo incoronano et gli danno bere della acqua di Hippocrene.</p>
	<p>Poi ad imitatione di Horatio fingo che egli si converte in cigno e sale al cerchio della luna; il che fu da me fatto perciò che Thalia è figurata per la harmonia di quella spera et che da quella spera infonda la sua virtù, secondo che per la seguente egloga dichiaro di tutte le Muse assegnando a ciascuna il cielo suo proprio et particolare.</p>
	<p>Et fo quella descrittione di quelle tante verdure perciò che Thalia, come sapete, è detta da verbo greco che significa ‘verdeggiare’, per fare ella rinverdire gli ingegni di coloro a' quali ella sparge del suo favore.</p>
	<p>Et per havere io dato a Mopso quel <emph>furore</emph> intitolai la egloga con quel nome: del quale poi maggiormente mi contentai, sentito il <emph>furore</emph> che haveva preso me in quella compositione.</p>
	<p>Il che fu anche cagione di farmi aggiungere un verso che, havendo in sul principio detto, a lei il parlare indirizzando,</p>
<quote rend="block">
<lg><l>Et mentr'io fo sonar la mia zampogna</l>
<l>Al furor del tuo Mopso porgi orecchie,</l></lg></quote>

<p>poi vi aggiunsi</p>
<quote rend="block">
<lg><l>Et nel furor di Mopso al furor mio.</l></lg></quote>

	<p>Tale fu adunque la cagion di quella egloga; tale il mio suggetto et tale la mia intentione.</p>
	<p>Et poi che sono entrato in su questo parlar di Muse voglio aggiungere una altra cosa a questo proposito.</p>
	<p>Virgilio in una sua invocatione dice</p>
<quote rend="block">
<lg><l>Voi, o Caliope, mentre ch'io canto</l>
<l>Porgete, prego, a me vostro favore.</l></lg></quote>

	<p>Sopra il qual luogo i grammatici si confondono volendo accordare il pronome <emph>voi</emph> a Caliope, et Caliope al verbo <emph>porgete</emph>, non essendo quella forma di parlar latino.</p>
	<p>Ma dalla seguente egloga mia, la quale è intitolata <title>Thalia</title>, se ne tragge la vera interpretatione ché, essendo Thalia il suono del cielo della luna, Euterpe di Mercurio, Eratho di Venere, Melpomene del Sole, Clio di Marte, Tersicore di Giove, Polijnnia di Saturno et Urania del cielo stellato, et Caliope essendo quel concento il qual si forma dalle voci di quelle otto spere, Virgilio dottamente et leggiadramente congiunse il <emph>voi</emph> et il <emph>porgete</emph> a Caliope la quale, essendo una, ne comprende tante insieme, usando quella figura di parlare la quale è usitatissima in que' nomi i quali da' Latini si chiamano collettivi.</p>
	<p>Questa è la mia openione di quel luogo come egli si habbia ad interpretare, il che essendomi hora tornato alla memoria, non mi è paruto che sia stato fuor di proposito il dirne queste poche parole.</p>
	<p>Vengo hora alla <title>Sconciatura</title>, della quale non mi accaderà farne così lungo ragionamento.</p>
	<p>Durando il mio amore pur con la signora Tullia, il signor duca di Ferrara, cui io serviva allhora, mi mandò per sue faccende a Milano, donde havendo io scritto a lei più lettere, né venendone risposta, mi diedi a comporre quella egloga piena di rammarichi.</p>
	<p>Et essendo a punto nel fervore delle querele, hebbi in un tempo tre lettere di lei; là onde, cessata la cagione del lamentarmi più avanti, lasciate molte cose che mi rimanevano a dire, finï la compositione.</p>
	<p>Et per esser quel parto uscito prima che il concetto dell'animo mio lo richiedesse, gli diedi quel nome di <emph>sconciatura</emph>.</p>
	<p>Et del <title>Furore</title> et della <title>Sconciatura</title> vi ho detta la mia intentione et la cagione, le quali sono del vero state tali che havevano bisogno di dichiaratione.</p>
	<p>Et se altri, senza saperne il che et il perché, ne havessi voluto ragionare, credo che si sarebbono udite delle cose così lontane da ogni verità, come tutto dì si sentono sopra alcune delle rime del Petrarcha delle quali non si sa il fondamento de' loro suggetti.</p>
	<dateline>Di Milano.</dateline>  <trailer rend="sc">IL FINE</trailer>
</div2>
</div1>
</body>
<back>
<div1>
<head>Sommario</head>

<div2>
<head>I</head>

<div3>
<head>I</head>

<p>Havendo il Mutio mandata fuori una sua canzone di gelosia nella quale trattava che ad uno si richiede amare una sola e, ad una, un solo, scrive questa lettera a queste tre Madonne et approvando quello che egli haveva detto nella canzone, dice che egli è innamorato di esse tre et disputa che a' più gentili spiriti si conviene di amar molte et molti; et che egli anche di amar esse tre sole non si contenta; anzi che di altre anchora vuol cercare di andarsi innamorando.</p>
</div3>
<div3>
<head>II</head>

<p>Il Mutio risponde ad una lettera ricevuta dalle tre Madonne di sopra nominate in risposta della sua di sopra; et poi viene a dichiarare come si debbia intendere la sua canzone dell'amare uno et la lettera dell'amar molti. La qual materia si tratta con l'introducere il ragionamento della scala di Amore.</p>
</div3>
<div3>

<head>III</head>

<p>Ritrovandosi in Gazuolo la signora donna Isabella Gonzaga allo spettacolo di uno abbattimento, disse che ad uno di que' cavalieri havea presa  affettione prima che lo vedesse, per haver sentito alcune sue opere di liberalità; alle quali parole essendo il Mutio presente, da quelle si prese suggetto di scriverle questa lettera nella quale egli parla di liberalità et di amore; et lodando la liberalità et motteggiando le donne, le conforta a dover esser liberali.</p>
</div3>
<div3>
<head>IV</head>

<p>Havendo il Mutio lasciato quattro sue egloghe in mano della signora Bartholomea di Camino, et havendogliele con lettere domandate, né havendone novella, con questa altra lettera gliele raddomanda come cose a lui care. Et da questo entra a parlare di quello amore che portano gli huomini et le donne a se stessi et alle cose loro: il quale ci fa ordinariamente parer le cose più belle che non sono; et qui si ragiona di quello inganno che specialmente prendono le donne in persuadersi di esser belle.</p>
</div3>
<div3>
<head>V</head>

<p>Il Mutio scherza con l'amico suo il quale haveva dato fama di dovere andare a Roma et non vi era andato; et esso, che non ne havea detta parola, vi era andato. Et mentre va investigando la cagione del non vi essere egli andato, fa comparatione delle commodità di Roma et di Vercelli; et finalmente lo conforta a dovere uscir per un tempo fuori a veder le bellezze di Italia.</p>
</div3>
<div3>
<head>VI</head>

<p>Si duole il Mutio in questa lettera della sua adversa fortuna et dice che, quantunque, essendo in Roma, dovesse contentarsi di poter vedere quella città la quale egli insino allhora non havea veduta, pur, per diverse cagioni, non ne sentiva quella consolatione che egli haverebbe potuto sentire. Poi racconta la infelicissima morte del Vergerio et del Sanga secretarij amendue di papa Clemente et di altre persone che furono avelenate in una insalata.</p>
</div3>
<div3>
<head>VII</head>

<p>In questa lettera si discrivono le maniere di un servidore che in tutte le sue operationi era più inetto, più smemorato et più negligente che Guccio imbratta.</p>
</div3>
<div3>
<head>VIII</head>

<p>Dimostra il Mutio in questa lettera come in molte cose  sia simigliante la conditione de gli huomini innamorati a quella di coloro che nelle corti servono a' prencipi.</p>
</div3>
<div3>
<head>IX</head>

<p>Il Mutio era stato padrino di un cavaliero contra un cugino della s. donna Isabella, et essendosi ella trovata a quello spettacolo, il Mutio s'era avveduto che ella lo haveva guardato non con buono occhio; di che, essendo poi accaduto che et il marito et il cognato di lei erano stati inviluppati in querele di honore, il Mutio scrive a lei, et hora dandone la colpa a lei et alla sorella, hora da colpa liberandole, si risolve la loro virtù esser stata cagione che quelle querele fossero passate o dovessero passare senza abbattimento.</p>
</div3>
<div3>
<head>X</head>

<p>Al Mutio furono mandate quattordici quistioni di amore da dovere solvere et gli fu scritto che la ultima era stata proposta da una donna avara: per che egli, alle quistioni rispondendo di una in una con diversi motti, nel fine, parlando in generale, morde la avaritia di colei.</p>
</div3>
<div3>
<head>XI</head>

<p>Havendo il Mutio lasciate alcune cose nella lettera precedente, le quali non erano bene risolute, con questa altra le risolve; et havendo la donna di sopra detta mostrata alcuna alteratione del suo scrivere, con varij motti et con una nuova dipintura di amore, da lei difendendosi, ributta le sue parole.</p>
</div3>
<div3>
<head>XII</head>

<p>Trovandosi il Mutio a Nizza di Provenza dove il marchese del Vasto lo haveva mandato per bisogne publiche a stare appresso il duca di Savoia, egli in questa lettera descrive il sito di quella città et del paese circonvicino, et parla de' costumi di quella regione, diversi da quelli delle altre parti di Italia.</p>
</div3>
<div3>
<head>XIII</head>

<p>Il conte di Polentia, tenendosi offeso da un suo figliuolo, haveva operato che il Duca lo teneva in prigionia, dove essendo egli stato lungamente, il Marchese del Vasto scrisse in favor del giovine al Duca et scrisse al Mutio che procurasse la sua liberatione; di che essendosi tenuto ragionamento, parve che fosse bene di veder che la liberatione si facesse con consentimento del padre. Là onde il Mutio gli scrisse questa lettera per procurar la loro reconciliatione.</p>
</div3>
<div3>
<head>XIV</head>

<p>Il protomedico del Duca di Savoia andò un giorno a visitare il Mutio et gli disse che il dì seguente si voleva partir per andare a Fossano che è la patria sua et che voleva andar fin che era buon tempo, ché egli prevedeva, per giudicio di astrologia, che il tempo, passati tre giorni, si dovea guastare. Il giorno seguente adunque egli si partì et, quella mattina medesima, il tempo si guastò et piovve per tre giorni continui; et quando egli poté essere a casa il tempo si racconciò. Et pertanto il Mutio gli scrisse questa lettera motteggiandolo della sua astrologia giudiciaria.</p>
</div3>
<div3>
<head>XV</head>

<p>Il conte di Landriano haveva raccomandato al Mutio due querele: all'una delle quali egli mise mano con utile consiglio, la altra conobbe essere di cura disperata, perciò che il raccomandato si havea da se  stesso fatto aperto pregiudicio nella elettione delle armi le quali poi egli haverebbe voluto acquistare. Haveva anchora il medesimo Conte scritte alcune cose in materia di amore. A lui adunque risponde il Mutio con questa lettera.</p>
</div3>
<div3>
<head>XVI</head>

<p>Per questa lettera il Mutio conforta un cavaliero honorato a rimoversi da uno amore da lui nel petto mal conceputo, il che fa con molte ragioni et tra le altre cose dichiara quella volgare dipintura di amore, nella quale egli si dimostra cieco, con le ali, fanciullo, ignudo, con la facella et con gli strali.</p>
</div3></div2>
<div2>
<head>II</head>

<div3>
<head>I</head>

<p>Havendo Barbarossa presa la città di Nizza et battendo il castello di quella, il Marchese del Vasto per molte difficultà vi andò in soccorso, et alla vista delle sue genti, i nimici abbandonarono la impresa et la città. Della qual cosa essendone venuta la novella a Milano, il Mutio, che haveva havuta poca speranza che la andata del Marchese dovesse far profitto, gli scrisse questa lettera lui lodando et ringratiandone il Signore.</p>
</div3>
<div3>
<head>II</head>

<p>Con questa lettera il Mutio visita il Duca di Ferrandina il quale era andato col Marchese alla impresa di Nizza et si scusa con lui se non gli scrive.</p>
</div3>
<div3>
<head>III</head>

<p>Il Marchese, andando alle imprese di Nizza, scrisse al Mutio un sonetto al quale egli rispose per le rime. Poi intese che, essendosi veduta quella sua risposta, alcuni lo havevano voluto dannare che egli non havesse risposto per le medesime parole; per tanto egli ne fece uno altro sopra le parole ultime de' versi del sonetto del Marchese et quello gli mandò, scrivendogli questa lettera dove si tratta questa materia di risponder per rime et per parole.</p>
</div3>
<div3>
<head>IV</head>

<p>Ritrovandosi il Mutio in Piemonte col Marchese del Vasto in su la guerra, hebbe novelle di Milano che Giulio Camillo era venuto in Italia; et essendogli accaduto, alcuni giorni davanti, di havere tenuto ragionamento di lui col Marchese, entrò in speranza di poter riducer Giulio Camillo a stare con lui. Et di questa sua speranza scrivendone al Calvo, si stende in ragionar de gli studij et de' componimenti di esso Marchese et de' ragionamenti fatti con lui di cose di poesia.</p>
</div3>
<div3>
<head>V</head>

<p>In questa lettera il Mutio racconta i ragionamenti suoi fatti con Giulio Camillo et le opere usate per disporlo a' servigi del Marchese, et come egli gliele condusse et glielè appresentò et come Giulio Camillo gli rese ragione del suo <title>Theatro</title> et come fu fermato a stare col  Marchese et della liberalità che usò il Marchese con lui, et come sia nata quella operetta del medesimo Giulio la quale è poi stata divulgata sotto nome della Idea del suo <title>Theatro</title>.</p>
</div3>
<div3>
<head>VI</head>

<p>Con questa lettera mandò il Mutio al Marchese un sonetto suo il cui principio è: <quote rend="italic">Valoroso Signore, i vostri honori</quote>. Et in questa si tratta di quell'honore che altri debbia sperare da statue et da archi et da altri edificij et di quello che viene da gli scrittori.</p>
</div3>
<div3>
<head>VII</head>

<p>Si tratta in questa lettera di quella cura che ha Dio di tutte le creature, et assimigliandosi i Prencipi a Dio si dice che anche essi debbono fare il medesimo, et si agiunge che, sì come gli angeli, come ministri di Dio, incessabilmente procurano le cose universali et le particolari, così anchora i ministri de' Prencipi, per haver alle mani delle cose maggiori, non debbono non haver pensiero delle minori. Et con questo discorso ricorda alcune cose sue al Secretario da procurare appresso il Marchese.</p>
</div3>
<div3>
<head>VIII</head>

<p>Dopo alcune amorevoli ammonitioni fatte allo amico, il Mutio in questa lettera fa un poco di discorso sopra una canzone mandatagli a vedere; et ragiona di que' punti co' quali le canzoni regolatamente si debbono dividere. Poi si dice che l'usare in una canzone una rima più di una volta è vitio; il che, nondimeno, si ha da intendere quando la canzone non sia tale che altri a bello studio finisca ogni stanza con una medesima rima, come si usa di far nelle ballate.</p>
</div3>
<div3>
<head>IX</head>

<p>Descrive il Mutio in questa lettera quale debbia essere l'officio de' maestrati, i quali debbono ricordarsi che la ordinatione delle tali maggioranze è stata fatta per fatica et carico et non per honore; et che, ricordandosi essi che sono ministri et luogotenenti di Dio in terra, debbono non havere davanti a gli occhi altro oggetto che Dio et la giustitia; et che essi debbono non solamente con le parole, ma con gli esempij insegnar virtù a coloro che sono raccomandati al nuovo governo. Et che particolarmente debbono haver pensiero di non lasciar che alcuno per famigliarità si presuma di fargli fare cosa men che honesta, anzi che debbono più severamente castigare i suoi domestici che gli altri; et ultimamente si tratta della continenza de' maestrati et di quella misura la quale debbono tenere nello spendere; dove si dicono alcune cosette della liberalità et della prodigalità; et finalmente co' domestici esempij il Mutio conforta il Protonotario alla virtù et alle operationi honorevoli.</p>
</div3>
<div3>
<head>X</head>

<p>Havendo il Marchese lodate delle scritture del Mutio, egli gli scrisse questa lettera nella quale va cercando per qual cagione le cose sue gli piacciano, non essendo in quelle novità alcuna, ma sforzandosi egli di caminar per la via de gli antichi scrittori, et sopra questo suggetto va discorrendo che nello scrivere debbiamo seguitar le pedate de' nostri maggiori senza volere ogniuno farsi auttore di nuove forme di dire et di scrivere.</p>
</div3>
<div3>
<head>XI</head>

<p>Sì come nella precedente lettera il Mutio tratta della forma dello scrivere, così in questa parla delle materie delle sue scritture et ispecialmente delle cose di cavalleria, delle quali trattando egli, se bene dice molte cose contra lo stilo moderno, non perciò è da dire che le sue siano nuove inventioni, anzi cose antichissime et approbate dalla legge della natura la quale i cavalieri debbono volere havere anzi per maestra che andare presso a' volgari abusi.</p>
</div3>
<div3>
<head>XII</head>

<p>Al Mutio fu domandato per una lettera se a persona innamorata, trovandosi lontano dalla persona amata, sia lecito di dilettarsi di altre bellezze. Alla qual domanda egli risponde con questa lettera risolvendosi con una distintione: che o l'amante è huomo, o donna; et pruova che all'huomo è lecito godersi con delle altre donne, ma che alla donna far ciò non si richiede, per essere lei formata di materia più nobile che non fu formato lo huomo et, per conseguente, meno soggetta a' sensuali appetiti.</p>
</div3>
<div3>
<head>XIII</head>

<p>Haveva la signora Lucretia havuta la operetta della <title>Polvere</title> mandatagli dal Mutio et gli haveva scritto dicendone bene; et egli a lei risponde con questa lettera ragionando di quella difficultà che hanno gli huomini in terra di far resistenza a' terreni affetti, venendo a cotal modo a dannare et ad iscusare la sua fragilità.</p>
</div3>
<div3>
<head>XIV</head>

<p>Havendo M. Othonello più volte confortato il Mutio al publicar delle sue scritture, il Mutio, col mandargli la <title>Polvere</title> istampata, gli dà novella di quello che di quella era stato detto da diverse persone; il che non ostante, gli significa che ha pur intentione di publicar diverse cose.</p>
</div3>
<div3>
<head>XV</head>

<p>Andando il Mutio col marchese del Vasto in Vormatia alla corte dello Imperadore andava di luogo in luogo prendendo informatione della dottrina del Luteranesimo; et in Augusta havendone havuto lungo ragionamento con uno di que' loro predicatori, scrive in questa lettera molti particolari de' loro costumi, della loro dottrina et delle loro false openioni, dimostrando manifestamente la loro dottrina non essere altro che abusione et confusione. Et nel fine entra a ragionar del Concilio, risolvendosi di haver poca speranza che egli si habbia a fare.</p>
</div3>
<div3>
<head>XVI</head>

<p>In questa lettera si allegra il Mutio col s. Prencipe di Piemonti che egli si truovi alla corte dello Imperadore secondo che era stato il suo disiderio; et poi volendogli dare alcuni ricordi delle maniere che egli ha da tenere in corte per ornarsi di virtù a prencipe convenienti, prima gli ricorda che egli è prencipe et va esaminando questa voce ‘prencipe’ quello che ella significhi. Appresso lo ammonisce che sopra tutte le altre cose si guardi dalla persuasione del sapere, mostrando questa essere la peste de gli animi, dimostrando a questo proposito come i prencipi, per esser in alto grado costituiti, non si debbono persuadere di saper perciò più de gli altri huomini; et ultimamente gli propone lo studio delle lettere et la imitatione de' vivi esempij, mostrandogli quali libri egli debbia leggere; et che egli principalmente debbia imitare il Re de' Romani nel governo de gli stati et lo Imperadore nello studio del guerreggiare.</p>
</div3>
<div3>
<head>XVII</head>

<p>Scrive il Mutio alla signora Lucretia a Modona, et dopo alcune parole di visitatione, havendo egli peravventura sentito che in quella città vi sono molti che seguitano la openione de gli heretici hodierni, christianamente la ammonisce che ella non si lasci persuadere ad uscir fuori di quella disciplina catholica nella quale ella è stata allevata et istituita, mostrando che questa non è dottrina di letterati, ma di huomini spirituali et che, per essere nella chiesa di Dio de gli abusi, non perciò debbiamo abbandonar la sana dottrina di quella, né debbiamo cercar di farci maestri di quelli che a noi sono superiori.</p>
</div3>
<div3>
<head>XVIII</head>

<p>La signora Lucretia sopra nominata, rispondendo alla lettera del Mutio, mostrò di dubitare che altri non gli havesse data mala informatione di lei nelle cose della fede, dolendosi che egli di lei havesse men che buona openione: per che egli, tornando a scriverle, la consola et la conforta ad essere di franco animo seguitando la vocatione nella quale ella si sente chiamare et lodando il proponimento suo nella vita vedovile, commendando la conditione di tale stato come a Dio molto grata et di molto merito.</p>
</div3>
<div3>
<head>XIX</head>

<p>Essendo morto il magnifico m. Lorenzo Venieri loro figliuolo, il Mutio scrive loro questa letterina di consolatione, mostrando che non tanto ci debbiamo dolere della perdita de' nostri quanto ringratiarne Dio, essendo tutte le cose nostre sue et prestateci da Lui.</p>
</div3>
<div3>
<head>XX</head>

<p>La lettera è in suggetto della precedente, al fratello per la morte del fratello, et in questa scrive il Mutio che, conoscendo la costanza di quello gentilhuomo nel sopportar con gagliardo animo le passioni che egli sente nel proprio suo corpo, gli par soverchio voler cercar di consolarlo di accidente che gli venga per altrui.</p>
</div3>
<div3>
<head>XXI</head>

<p>Havendo il Mutio havuta una lettera del sopranominato suo amico nella quale egli haveva fatta rammemoratione della antica amicitia et laudatolo dello studio delle lettere sacre et ultimamente fatto un discorso intorno alla passione del Signore, esso gli risponde con questa lettera ringratiandolo della visitatione et delle laudi dategli et rendendogli ragione dello studio suo in difendere la santa fede; et finalmente si mette a ragionare sopra la conversione et salute del ladrone che in croce udì dal Salvatore «Hoggi sarai meco in Paradiso» et tratta questa materia dannando la dottrina de gli heretici i quali con questo esempio vogliono approvare la loro openione della giustificatione della sola fede; et mostra con molte ragioni come essi mal si possano servire di questo esempio essendovi anche concorso altro che sola fede.</p>
</div3>
</div2>
<div2>
<head>III</head>
<div3>

<head>I</head>
<p>Essendo nata quistione sopra il nome dell'aurora et sopra la grandezza della terra et della luna, dicendo altri che la aurora et Lucifero era una cosa istessa et che la luna è maggior della terra, il Mutio, havendo altra openione, dimostra la Aurora esser quel colore che la mattina apparisce vermiglio et poi d'oro avanti il levar del sole et pruova che la luna è minor della terra.</p>
</div3>
<div3>
<head>II</head>

<p>Havendo i sopranominati gentilhuomini preposto lo stilo del Macchiavelli a quello del Boccaccio et detto che lo stilo del Boccaccio non è buono se non da scriver novelle, et che il Boccaccio non hebbe giudicio delle cose sue, il Mutio risponde dimostrando che dalla lettura del Boccaccio si può fare stilo da scrivere anche altro che novelle. Et dimostra il giudicio che hebbe quello scrittore nelle cose sue, preponendolo di gran lunga al Macchiavelli. Poi parla di quella persuasione che hanno in sé i Thoscani che altri che essi non sappia scrivere in questa lingua, facendo aperto come si ingannino. Et finalmente tratta come si debbia fare da chi vuole imparare a bene scrivere, et che la bellezza delle lingue si apprende da' libri de' buoni scrittori et non dalle bocche del vulgo.</p>
</div3>
<div3>
<head>III</head>

<p>Havendo introdutto M. Claudio Tolomei in un suo <title>Dialogo</title> un ragionamento di cinque persone come si debbia chiamare questa lingua nostra materna o volgare o italiana o cortigiana o fiorentina o thoscana, et havendo concluso nel nome di Thoscana, il Mutio, domandato a dire il parer suo di tale openione, con quelle medesime ragioni che m. Claudio vuol provare che ella si debbia chiamare thoscana, prova che ella si dee chiamare italiana. Et per le historie pruova che questa lingua a' Thoscani non è naturale, ma è venuta loro di fuori. Et mostra come nelle bocche de' Thoscani ella è vitiosa et sporca et che perciò si dee apparare da' libri et non dalle balie. Et poi che con ragioni et con auttorità ha provata la sua intentione, si risolve più honorevole cosa essere che ella si debbia chiamare italiana che thoscana, et che ' Thoscani con tal nome non si debbono vergognar di nominarla, salvo se essi non si vergognano di dire di esser italiani.</p>
</div3>
<div3>
<head>IV</head>

<p>Havendo il Marchese del Vasto un giorno mostrata al Mutio una predica di frate Hieronimo Savonarola nella quale egli danna la astrologia, et il giorno seguente essendo andato alla volta di Piemonti, dove egli fu rotto alla Gregiuola, il Mutio, intesa quella novella, gli scrisse questa lettera referendo gli accidenti delle cose inferiori alle cagioni superiori et difende la astrologia con dire che, quando gli huomini havessero perfetta cognitione delle stelle, farebbono di perfetti giudicij; et queste cose dice egli et pruova con ragioni et con esempij riservando nondimeno sempre la ragione dell'humano arbitrio et referendo tutte le cose a Dio come a cagione di tutte le cagioni; et da questo entra ad iscusar esso signor Marchese, et a consolarlo dell'adverso suo caso.</p>
</div3>
<div3>
<head>V</head>

<p>Leggendo un giorno il Marchese alcune rime di Giulio Camillo, disse al Mutio simili parole: “Che vuol dir questo che, essendo stato Giulio Camillo così dotto come sappiamo, havendo havuta così perfetta cognitione della arte dello scrivere, havendo havuta nel ragionare tanta eloquenza quanto altro huomo che io habbia mai udito et così varia et così bella dottrina, non perciò le sue scritture sono più belle di quelle de gli altri scrittori. A questa domanda volendo rispondere il Mutio quello che allhora gli occorreva, sopragiunsero alcuni cavalieri per trattar di cose importanti. Di che il Mutio si ridusse a fare in iscrittura questa tale risposta, nella quale egli tratta della natura, della arte et della esercitatione et dimostra che, mancando ad alcuno alcuna di queste tre cose, egli non può haver perfettione né di scrivere, né di alcuna arte meccanica o liberale; dove, tra le altre cose, disputa contra quel detto che i poeti nascono et gli oratori si fanno, et danna quella openione che gli huomini habbiano una loro lingua naturale. Et in questo discorso mostra anchora quanta sia la difficultà del bene scrivere. Et ultimamente discende a ragionare de gli studij et de gli scritti di Giulio Camillo.</p>
</div3>
<div3>
<head>VI</head>

<p>Essendo il Marchese del Vasto infermo di quella infermità della quale egli si morì, il Mutio gli scrisse questa lettera confortandolo a rivolgersi con tutto l'animo a quel sommo et perfetto medico il quale può risanare i corpi nostri et le nostre anime insieme, dandogli ferma speranza che, se la sua sarà vera conversione, esaudita sarà la sua oratione.</p>
</div3>
<div3>
<head>VII</head>

<p>Essendo morto il Signor Marchese, fu tenuto ragionamento di far fare una statua in honore et memoria sua. Di che il Mutio scrisse questa lettera alla Signora Marchesana confortandola a mettere tal disegno in esecutione. Et qui parla della origine et dell'uso delle statue infin da' primi secoli et mostra che ella lo dee fare per mostrarsi così amante et così studiosa de gli honori di lui, come egli era stato de gli honori di lei. et aggiunge che egli fu disideroso di un tale honore et che un tale honore gli si conviene, et che ella ne ha gran commodità per farlo, et non le manca artefice eccellente.</p>
</div3>
<div3>
<head>VIII</head>

<p>Haveva il Ruscelli scritto al Mutio una lettera honorevole et gli haveva domandate lettere et sonetti da fare stampare, alle quali cose risponde il Mutio et, perciò che egli haveva sentito che il Ruscelli ha openione che nelle lettere si debbiano usare i titoli di signoria et altri et che ha intentione di scrivere in cotal suggetto contra chi sente in contrario, il Mutio, fatto prima un brieve discorso che non si disconviene che da persone amiche si difendano openioni diverse, si stende a ragionare intorno a questa materia, provando con diverse ragioni che le scritture sono più belle, più piane et di più efficacia senza titoli che con quelli.</p>
</div3>
<div3>
<head>IX</head>

<p>Il Fedele haveva con una sua lettera confortato il Mutio a dover nelle sue scritture celebrar la memoria del Marchese del Vasto, et gli havea fatto diverse domande di cose appartenenti alla publicatione delle opere sue, et egli con questa lettera gli risponde lodando il Marchese et sommariamente dimostrando come egli si sia risoluto nello scrivere et nello usare le parole di questa lingua la quale anche qui egli mostra esser comune italiana. Poi dice che egli nelle lettere sue non usa né Maestà, né Signoria et che i titoli delle sue opere egli vuole che siano semplicissimi et senza alcun titolo di honore. Appresso parla particolarmente della publicatione delle sue lettere et nel fine conclude che egli si crede che non mancheranno di quelli che scriveranno così contra di lui come egli ha scritto contra altrui, ma che al mondo starà darne giuditio.</p>
</div3>
<div3>
<head>X</head>

<p>Havendo il Mutio dato il carico al sopranominato di attendere che le opere sue fossero diligentemente stampate, egli gli scrisse come si era stampato nuovamente un libro del Dolce nel quale si disputa che questa lingua debbia chiamarsi thoscana et non italiana, contra la openione che tiene esso Mutio, et che alcuno havea notato che egli si chiama Hieronimo et non Girolamo; per che egli gli risponde confermando pur la sua openione della lingua et rendendo ragione perché egli così si scriva. Et havendogli esso scritto anchora in commendatione delle cose sue uscite infino allhora, risponde anche alcune cose intorno a questo particolare.</p>
</div3>
<div3>
<head>XI</head>

<p>Haveva scritto Messer Hortensio al Mutio lodando le cose di lui et domandandogli un volume de' duelli nuovamente da lui publicati; et havendo particolarmente fatta mentione delle scritture catholiche del Mutio, egli gli manda il <title>Duello</title> et parla delle sue medesime scritture commendando et difendendo principalmente quelle che egli ha scritto contra gli heretici in difesa di quella openione la qual tiene la chiesa universale.</p>
</div3>
<div3>
<head>XII</head>

<p>Haveva messer Antonio scritta una lettera al Mutio lodando le opere di lui già stampate et gli haveva domandato alcuna cosa intorno alla Egloga terza del primo libro, il cui nome è <title>Il furore</title> et perché egli alla sesta havesse dato nome di <title>Sconciatura</title>. Et esso con questa lettera gli risponde; et si trattano in questa lettera diverse cosette non vulgari in materia delle Muse, dichiarandosi a questo proposito un bel luogo di Virgilio.</p>
</div3>
</div2>
</div1>
</back>
</text>
</TEI.2>
