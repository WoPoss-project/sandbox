<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia (1683)</title>
      <author>Sebastiano Foscarini</author>
    </titleStmt>
    <extent>188 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001192</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia (1683)">
<head>RELAZIONE DI FRANCIA DI SEBASTIANO FOSCARINI AMBASCIATORE ORDINARIO A  LUIGI  XIV DALL'ANNO 1678 AL 1683</head>
<opener><salute>SERERENISSIMO PRINCIPE, ILLUSTRISSIMI ED ECCELLENTISSIMI SIGNORI!</salute></opener>
<p>Se la verità è l'anima della storia, della verità storica, le
memorie e le relazioni possono dirsi la fonte; perché costretti
d'ordinario gli scrittori dall'oscurità delle cose lontane, che
trattano, o dalla dipendenza necessaria che hanno gli uni con
gli altri gl'interessi dei principi, di andar rintracciando i motivi
delle massime, e le circostanze degli avvenimenti, le conseguenze
dei fatti, il genio dei principi, ed il credito dei ministri, fa di mestieri che ne cerchino la verità da quelli che trovatisi presenti
si deve presumere che ne abbiano lasciate informazioni esatte e
sincere. Quindi nasce, che chiunque per debito di alcun offizio,
e per compiacenza di propria curiosità si accinge di render conto
di alcuna negoziazione, di riferir alcun fatto, di descrivere il governo, i consigli, le forze di alcun principato, e finalmente a dipingere i personaggi, i costumi, e la situazione di alcuna corte
deve prima riflettere che potendo divenire indirettamente colpevole delle idee stravolte e degli esempi bugiardi, che venissero
per universal insegnamento proposti, è chiamato ad impiegarvisi con una puntualità così religiosa che corrispondi all'obbligo scrupoloso che assume. Obbligo altrettanto difficile e delicato
quanto è malagevole, anzi quasi impossibile l'arrivare ad intendere belle le intrinseche convenienze di uno stato, e conoscere
il genio e gli affetti dei principi, decifrare gli interessi e le
passioni particolari dei ministri, e sviluppare i veri oggetti delle
massime e delle risoluzioni pubbliche, tra mille privati raggiri
e rispetti che v'influiscono e vi portano sovente il maggior
impulso.</p>
<p>Quanto spinosa però insorge l'esecuzione di simil
 incombenza a quelli principalmente che non già per propria elezione
ma per sola obbedienza se ne trovano incaricati, altrettanto
fruttuosa riesce al servizio di quelli che la comandano, quando
incontrano soggetti capaci ad altamente corrispondervi. Gravoso
più che ad ogni altro occorre alla debolezza di me Sebastiano
Foscarini il soddisfar a tal sorte di obbligo imposto dagli
instituti prudenti di cotesto isquisito governo (che non ha scordato alcuna di quelle leggi che servir potesse all'eternità della
sua durazione ed alla felicità del suo imperio) a que' cittadini
che ritornano dagli impieghi forastieri ed attaccata indispensabilmente al privilegio cospicuo da me goduto per il corso di
quattro anni continui di servire con carattere di ambasciatore
ordinario di Vostra Serenità appresso il Re Cristianissimo. Per
verificare che arduo con giustificata apprensione considero l'adempimento di così nobile incombenza, come si è quella di ragionare sopra la prima corte di Europa in un tempo ch'è divenuta lo stupore del mondo, e si può dire l'arbitra delle rivoluzioni, e poco meno di tutti gli avvenimenti, non ho che ad
invitare il riflesso di Vostre Eccellenze a scorrer per un momento in passando la positura violenta delle cose di dentro di quel regno, e
la fluttuazione di quelle di fuori, ed indicare quanto ostinatamente la verità si rifiuti alla penetrazione. L'autorità smisurata
del re, la delicata gelosia con la quale l'esercita, e la fierezza
del ministero, non lascia uscire dalla bocca dei principi e dei
Grandi, benché gli uni negletti, e gli altri poco considerati,
altre voci che di lode e di ossequio. La nobiltà benché si conosce depressa con servile assiduità intorno al sovrano, e con basse
sommissioni a ministri pronta sempre a dispendii ed agli azzardi,
va mendicando per favore quegli avanzamenti che crede competersele per diritto di nascita. Gli ecclesiastici deferiscono ciecamente alle convenienze della corte, quantunque in molte
occasioni non debbano andar immuni dagli interni rimorsi. Il
partito di toga soscrive con tanta rassegnazione l'abolimento
giornaliero del credito legittimo ed usurpato de' Parlamenti,
tutto che sospiri la congiuntura di vederlo rimesso.</p>
<p>Impossibile è da vicino mirar la condizione dei popoli, e
 di sentire le loro voci lontane, l'affluenza ed il comodo regnando nella capitale: intorno la persona del Re tutto spirando
lusso e venerazione: l'occhio il più fisso conviene vacillare negli
oggetti tra gli artificii di una dissimulazione mai scontinuata, e
nella superficie di speziose apparenze.</p>
<p>Dall'altro canto la circospezione prudente per non nominarla pavida dei principi, e la piega lungamente dubbiosa degli
affari non ha reso nientemeno oscura l'intelligenza degli interessi, delle corrispondenze e delle massime cogli stranieri. Dopo
la pace dettata, piuttosto che contratta, in Nimega dalla Francia,
i principi parte avviliti dalle perdite rilevate, parte storditi
dalla faccia ancor presente de' corsi pericoli, patite disanimati
dalla necessità loro imposta di rendere l'acquistato per dura
legge del vincitore, atterriti e soprafatti gli altri dal corso di
una felicità ormai irrevocabile, tutti infine egualmente timidi
rispettarono nella fortuna del prepotente quasi i suoi arbitri;
onde non si poté ben distinguere se ai tanti e così grandi
vantaggi che andò in seguito riportando il Re Cristianissimo,
ed alle novità da lui promosse fosse insensibile e rimanesse immobile l'Europa per sforzosa universale connivenza, o per segreta collusione dei principi guadagnati. Che se pure le occupazioni importanti prevedute, e sempre neglette di Strasburgo e
di Casale parve che la risvegliassero, un cotal posto additando
a principi l'avvicinamento al comune pericolo, con tutto ciò
l'ingombro di moltiplici riguardi ed opposte convenienze, la
mancanza nei principali e più animati dei mezzi, la irresoluzione
in alcun altro sostenuta da interne gelosie e dal privato interesse, la lusinga del risparmio suggerita in molti di dover protrarre al possibile gli impegni per evitare l'oppressione: tutte
queste circostanze in somma fatte più possenti dalle minaccie
e dalle pratiche della Francia, han tenuti così perplessi gli animi
dei principi, ed ambiguo lo stato degli affari che dopo il corso
di 6 anni, alla vigilia di una guerra generale non si saprebbe
bene per anco conoscere di quali amici possa il Re Cristianissimo fidarsi, quali nemici apprendere, di chi debba coltivare la
parzialità, e di chi promettersi le indifferenze. L'esame istesso
 del peso e del merito di quelli che governano, sottopone a sbagli il giudizio, non ostante che una attaccata attenzione ed una
lunga pratica parerebbe che dovessero aver suggerito aperture
bastanti per misurare la portata, e scoprire il temperamento.
Assistiti sempre mai, e sovente percossi dal successo i consigli
del Gabinetto, e rese più coraggiose le risoluzioni (che pure alcuna volta sogliono trovarsi li suoi ostacoli) dalla paziente provetta sommissione dei vassalli, e dalla deferenza rispettosa
conosciuta negli esteri, che può decidere se la serie non interrotta di tante prosperità sia un dono del predominio, o della
direzione: se la franchezza di formare li disegni, d'impegnarvisi, e di riuscirvi nasca dalla vivacità dell'immaginazione, dalla
solidità del giudizio, dalla virilità del coraggio, o pure da una
mezzana compressione, che seguita accortamente l'orditura delle congiunture e da un limitato talento che si prevale dell'esperienza di avere la fortuna per mallevadrice dei suoi intenti, manca
ancora in questa parte un unico riverso capace a servire di
confronto della tempra dell'ingegno, ed a fare paragone del
cuore. Fra queste opposizioni esposte per prepararmi il compatimento, non per sottrarmi all'obbligo, mi lusingo di appagare tutta volta nel miglior modo possibile la curiosità di Vostre
Eccellenze.</p>
<p>L'amorevole commercio e stretta corrispondenza intrattenuta coi ministri forestieri; la confidenza guadagnata a forza di
una familiare e sincera conversazione con alcuni soggetti dei
più attaccati alla persona del sovrano, dei più avvertiti e meglio
istrutti di ciò che passava; l'informazione esatta delle cose minute, ed un squittinio continuo delle cose più grandi; il sentire
a parlar molti che sono stati o promotori de' negoziati, o istrumenti dell'intraprese; le oculari informazioni nel giro di tanti
viaggi nelle provincie e nelle frontiere del regno, un'avvertenza infine giammai rallentata a tutto ciò che poteva illuminarmi, saranno i pennelli ed i colori che aiuteranno a fare un
ritratto se non perfettamente conforme, almeno non in tutto dissimile dall'originale. Soggetto così curioso spero che conciliar
possa compatimento alla prolissità inevitabile per ben trattarlo,
 e la nobiltà della materia supplire ai difetti dell'opera; giacché
l'inquietudine tra la quale ella è nata ha piuttosto favorito la
meditazione per ponderare il concetto che fornito il mezzo per
pulire la frase.</p>
<p>Regge dopo il corso di 41 anno la corona di Francia Lodovico XIV principe che per gli eccellenti peculiari vantaggi della
persona, e per le vaste sempre crescenti attinenze della grandezza, può dirsi in questo secolo il favorito della natura e della
fortuna. Un misto delle conseguenze illustri della loro parzialità, sarà tutto quello si anderà in questa relazione dicendo, da
onde apparirà, che entrate a gara a renderlo felice, se una gli
impartì le qualità del corpo e dell'animo necessarie e proporzionate per moderar lungamente e tranquillamente la nazione che
gli è soggetta: l'altra per superare un sì pieno concorso, rinunciato quasi per lui alla propria naturale incostanza, pare che tenda solo a far servir le vertigini degli altri principi alla di lui
elevazione. In età di 46 anni la complessione robusta che godé,
conserva ma con maggior maestà quella graziosa avvenenza e
quel nobile portamento che direbbesi lo abbiano costituito re
per merito d'innate prerogative. Di un'aria rigida e severa sa
tuttavia la Maestà Sua intorbidare la fronte, e sovente lo affetta
secondo le cagioni ed i meriti. Coltiva con l'esercizio il privilegio della salute, che è il sì ed il no di tutti i beni della vita. Il
passeggio è quasi giornaliero, la caccia frequente; il poco gusto
però che la Maestà Sua vi prende, di rado seguitandola e sovente
lasciandola imperfetta quando arriva l'ora di altre occupazioni
destinate, mostra chiaramente che la pratica non già per impulso d'inclinazione, ma per svagare lo spirito e tener in vigore
ed al possibile leggiero il corpo propenso ad ingrossare. Il tratto è grave, manieroso, obbligante: accorda con tal finezza le grazie, che moltiplica il loro valore. Il tuono gratissimo della voce
accresce fregio alla maniera isquisita dell'esplicarsi. Comprension pronta, giudizio maturo lo proporzionano ad ogni grande
negozio; una moderata eguaglianza spicca in tutte le azioni;
la collera giammai lo scompone, né fu causa d'aggravio ad alcuno; la dissimulazione ed il segreto contegno, importanti virtù
 di un regnante, le possede in grado così eminente che corrono
rischio d'avvicinarsi troppo all'altro estremo della doppiezza
e dell' inganno. Se il suo esempio alcuna volta autorizza compatibile la fragilità, le sue diligenze impediscono che nella Corte
il vizio e la licenza sfacciatamente non regnino. Costante nell'affetto e nell'avversione, indulgente a rimettere gli errori leggeri,
irreconciliabile con li gran crimini. Il duello che corre sotto questa rubrica, i ratti, la falsa moneta non trovano giammai intercessione assai possente per sfuggire la mannaia o finire l'esilio.
Istancabile delle lodi proprie, senza limite nell'ambizione, liberale per interesse, profuso nel fasto, avaro per genio, curioso
per sospezione, è sospettoso per curiosità; geloso dell'applauso
di superiorità non solo nelle doti del cuore e dell'ingegno, nelle
quali consiste realmente il fiore della vera signoria, ma ancora
nelle cose da poco e superficiali. Efficace raccomandazione è
appresso di lui l'abitudine, amatore della giustizia fuori delle
ispezioni della ragione di Stato, è partigiano della ragione,
quando l'industria maliziosa dei ministri o dei famigliari non
la trasformano con anticipate impressioni. Dell'intrepidezza e
dell'imperturbabilità, attributi speziali di quel maschio valore
che solleva tanto gli eroi sopra gli altri uomini rendendoli uguali
ad ogni occasione superiori al successo e padroni della fortuna,
non so se debba dire che goda il re o affetti di goderne il privilegio. Non incontratosi mai nell'azione dei cimenti campali
non è impossibile che il capo in cui principalmente si convertono
gli occhi di tutti possa occultare li movimenti del cuore, e trovatosi presente solamente agli assedii dove il discendere sovente
alla trinciera sarebbe stato un azzardo per lui ignobile, poté da
lontano essere spettatore degli assalti, e trionfare senza pericolo;
gli è mancata sin ora l'occasione di provarsi ed agli altri di
rendergli giustizia. Conciliando però lo smisurato concetto dei
lontani con il forse troppo scarso de' più vicini si potrebbe dire,
che di due sorta di coraggio l'uno tutto brillante ed immancabile che tiene le radici nel fondo della natura: l'altro più ritenuto ma non men nobile, prodotto dalla ragione dell'onore, troverebbe il re sempre in se stesso quello di maggior merito che
 è dono della riflessione, non abito dell'impulso. Titolo di durezza originata da un estremo amor proprio, danno li cortigiani
allo studio d'essere e di apparire impassionabili. Vide disperata
la convalescenza del Delfino, e per occultare l'inquietudine di
un evento capace di sovvertire la sua quiete e la sua fortuna,
fece risuonare espressamente l'istessa sera la sala della tavola,
con musicali istrumenti. Dato un breve tributo di sospiri alla
perdita della moglie, rasserenò in momenti l'aspetto. Nella morte
della favorita, de' figli naturali, de' ministri, non ha lasciato
scorgere che uscisse dalla magnanima professata indifferenza.
Nelle prosperità la vanta pure egualmente. Se in caso di qualche rovescio, che sconvogliesse la sua felicità e la sua gloria fosse per conservare questa calma tranquilla è una prova
riservata all'avvenire, e piaccia a Dio Signore di tenerla lontana da un principe così benemerito del mondo cristiano, e
di cotesta Serenissima Patria principalmente. Quelli che suppongono d'averlo ben esaminato e compreso, temono che assuefatto ad avere il destino d'accordo con le sue brame, e
vagheggiare la sua riputazione nel colmo, il suo potere rispettato ed adorata la sua autorità, se mai venisse a declinare,
intollerante di diminuzione non passasse per sostenerla dalla
severità ad esser crudele. La religiosa pietà dì che è dotata
la Maestà Sua, e le considerazioni nel suo spirito molto efficaci della vita futura contradicono però con supposto troppo
raffinato e politico. A questo passo bisognerebbe aver consultato il confessore per parlare dell'accordo meraviglioso d'una
divozione la quale è per crescere sempre più con l'avanzamento degli anni, con il scrupoloso puntiglio della ragione di
Stato; è perciò punto da lasciar intentato. Con grave affabilità si produce la Maestà Sua nelle ore del vestire, della tavola, del passeggio, del giuoco; per altro affatto particolare
e sostenuto tiene nel maggior culto l'ossequio senza azzardare che la famigliarità punto lo intiepidisca. Distinti per
continuazione di grazia, e per distinzione d'amorevolezza più
che per confidenze importanti sono nel regio favore il duca
di Rochefocault gran-mastro della guardarobba, e gran
 cacciatore, il duca di Noailles uno de' quattro capitani della
guardia del corpo, e luogotenente generale di Linguadocca, il conte
d'Armagnac principe della casa di Lorena, gran scudiere di
Francia, ed il maresciallo duca della Fogliada colonnello delle
guardie francesi, e governatore del Delfinato. Ne' primi tre
l'ingegno non si estende oltre li confini di un'attività limitata,
tutti intenti ad avanzare la propria fortuna e non ponno, o
non curano promovere l'altrui. L'ultimo di pronto sagacissimo spirito, ma che per la sua stravaganza allontana ogni
gelosia pericolosa di paragone, tutto abbraccia, tutto riferisce,
e di tutto si serve per tenersi aperto l'orecchio del padrone
facendosi un merito di raccogliere da cortigiani e da forastieri
ciò che può influire nelle cose grandi così bene che nelle
minute agli intenti o al piacere della Maestà Sua; la soverchia
penetrazione per altro è una esclusione certa della real confidenza; non vuole intorno a sé chi gli scandagli il fondo, o
misuri il suo capitale. Con queste doti, con queste arti governa
la monarchia francese il re presente, e di queste arti e doti
medesime si servono i ministri conoscendone mirabilmente
la solidità e la superficie, il forte ed il debole per governare
il re stesso; perché sebbene con sopprimere il titolo di favorito e di primo ministro ha creduto di assumere intiera l'autorità, e conciliare a se solo gloria della direzione, non ha potuto tuttavia evitare affatto il destino per lo più ordinario dei
principi ch'è d'esser governati, dimezzando essenzialmente
coi ministri il comando, benché ne conservi tutta l'esteriorità.</p>
<p>Con artifizio così latente e destro si comportano però essi,
inspirando alla Maestà Sua con lontane raggirate insinuazioni
ciò che vorrebbero risoluto, ed eseguito ch'egli si reputa
primo attore de' consigli, unica intelligenza de' movimenti,
benché sia in gran parte lo spirito de' ministri quello che
agisce; è ben vero che possedendo la Maestà Sua discernimento sufficientissimo per distinguere se è bene o male servito
aiutato da più di un'informazione estesa e pratica delle cose di
dentro e di fuori, e possedendo egli inoltre una simulazione
efficacissima, niuno può credersi sicuro appresso di lui della
 propria fortuna; né vi è altro mezzo certo per sostenerla che
quello di rendersegli necessario, producendo una raccomandazione sempre nuova di merito, un'applicazione proficua a di
lui vantaggio. Questa indispensabile legge di attento servizio
nella quale sono forzati di versare i ministri per mantenersi
la notizia esatta che mostra di prendere la Maestà Sua di tutte
le cose e di darvi universalmente egli il moto, intervenendo
ne' consigli, sentendo i ministri stranieri, permettendo facile
l'accesso ai sudditi, con frequenti viaggi esaminando lo stato
delle sue piazze e delle sue truppe, andando personalmente
all'armata, e finalmente l'inflessibilità con la quale corrobora
le azioni sue, o quelle de' suoi ministri, formano un innesto
così isquisito dell'attività esteriore del Sovrano e del potere
intrinseco de' ministri, che ne nasce il timore rassegnato dei
sudditi e l'attonita ammirazione degli stranieri.</p>
<p>Soggiorna la Maestà Sua nelle case di campagna. Versaglia
non può meglio nominarsi, che con il titolo di favorita senza
merito, poiché spoglio quello sterile terreno d'ogni vantaggio di
natura, con il portentoso dispendio di sopra 80 millioni per la
sontuosità delle fabbriche, per l'ampiezza de' giardini, per gli
artifizii d'acque è divenuto un compendio di meraviglie; sarà
però sempre la più lunga dimora perché alla Maestà Sua la più
grata. Molti hanno attribuito la lontananza sua da Parigi ad un
risentimento tuttavia vivo delle rivoluzioni accadute in tempo
della sua minorità, ma l'abborrimento, che la Maestà Sua ha
per tutte le funzioni di frequenza, l'attenzione di evitare gl'incontri di popolare radunanza, fa conoscere, che non odia Parigi,
ma la plebaglia di Parigi, e che ama tenersi in un luogo dove sia
sempre il più forte; o che li tragici esempi de' re antepassati
abbiano ammaestrata la naturale diffidenza, oppure l'abbiano
nudrita i ministri, acciò il continuo aspetto della forza che difende la real persona rendesse ancora più venerata quell'autorità
alla quale sono appoggiati, o della quale sono vice-gerenti;
certo è che giammai alcun sovrano fu custodito con più accurata vigilanza. Non bastano le numerose guardie francesi e Svizzere che animano il Louvre, le guardie del corpo nelle sale
 distribuite, e non passa giammai la Maestà Sua da un appartamento
all'altro, che ne' corridori, nelle scale e negli angoli che servono
alla comunicazione non siano prima disposte. Le perquisizioni
della camera ardente nel mio arrivare a Parigi contro a venefici
che hanno disonorato la candidezza della nazione e che inquietarono tanti soggetti della prima sfera, e terminarono col sagrifizio d'ordinatissima gente, non trasse l'impulso che dall'ambiguità d'alcune oscure deposizioni, dalle quali prese motivo Louvois d'acquistar il merito di una scrupolosa cieca avvertenza alla regia preservazione, facendo proseguire la loro
traccia per discoprire se arrivassero alla sacra persona della
Maestà Sua i tentativi, mostrandosi poco curante dell'odio universale, e dell'inimicizia di quelli, che per frivole e quasi ridicole ragioni furono inquisiti, e travagliati purché non rimanesse trascurata alcuna diligenza capace d'appagare i sospetti promossi, e cautelare gli invalsi dubbi.</p>
<p>Prima di vedere se sia probabile che la Maestà Sua passi a
nuovo matrimonio sarebbe ingiusta ommissione il non commemorare il merito d'Anna Maria Teresa d'Austria figlia di Filippo
IV e di Isabella figlia di Enrico il grande fu regina di Francia,
quando mi trovai testimonio del senso di sincerissimo dolore,
con il quale venne deplorata dall'universale del regno la di lei
perdita, e come altamente rimanga pur anco scolpita nel cuore
della corte la memoria delle virtù esemplari e parti soavi che
li adornavano; principessa di egregia forma, dotata di purissimi
costumi, di singolare bontà e di eccellente religiosa pietà per
guadagnarsi fra le terrene vane grandezze le sempiterne del
Cielo; di animo pacato per conservare imperturbata fra i torti
pubblici che il marito faceva al suo letto, la coniugale concordia, e tra i discapiti interiti alla casa paterna con indifferenza serena; d'ingegno infine proporzionato per non affettar
parte o conoscenza negli affari, e risentirne la totale esclusione.</p>
<p>Senz'alcuna dama che riempia apparentemente la piazza
del cuore si credette che mancata la regina non dovesse lasciar
lungamente Sua Maestà vedovo il suo tetto, divenuti incerti li
 ricchi ornamenti che rendevano più appetibile la decantata
bellezza dell'infanta di Portogallo, sopra la quale si disse che
avesse gettati gli occhi. Alla principessa di Fiorenza ostando la
memoria poco avventurosa degli antichi accasamenti: alle principesse alemanne, e spezialmente non cattoliche non essendo
propenso anzi alieno l'animo del re, non è difficile che la nascita del secondo-genito del Delfino, l'interesse de' ministri ai
quali non compete d'esporre il credito della loro autorità al
capriccio ignoto di una giovane sposa, che potrebbe acquistar
ascendente sopra lo spirito d'un marito attempato, e finalmente
la propria gelosa natura maneggiata dall'industria insinuante
di madama di Maintenon, che non può desiderar situazione più
favorevole di quella che gode appresso la Maestà Sua, vagliono
forse a tenerlo lontano dalle seconde nozze.</p>
<p>Più alto veramente non può essere il grado di favore a che
è montata appresso il re madama di Maintenon, ed il credito
con il quale prevale nelli di lui arbitrii. Aia de' figli di Sua Maestà con madama di Montespan s'insinuò nel regio animo con la
soavità incomparabile del suo tratto. Al confronto dell'orgoglio
dell'altra rendendosi ogni giorno più accetta, si pose la Maestà
Sua a frequentarla, e poi a compiacersene a tal segno, che passa
moltissime ore del giorno con essa lei non restando più a madama di Montespan, che la distinzione di momentanee visite privilegio che le conserva l'abitudine più che l'inclinazione. L'età
di 45 anni verificata ne' pregiudizii del volto esclude tanto
più da ogni sospetto la strettezza di questo commercio, quanto
la vivacità dell'ingegno, la delicatezza del gusto e la flessibilità
dell'umore additano i fondamenti virtuosi di tanta parzialità.
Lasciando però ad ognuno la libertà de' giudizii, certo è, che
giammai favorita portò sì lungi il predominio, o riportò testimonj sì dichiarati di amicizia. Conserva nella fortuna esteriormente la moderazione e la gentilezza. Ritirata e riservata guarda tutte le misure che si confanno all'amore del re, e che ponno servire a custodirle il favore; questo viene applaudito più
tosto che invidiato, invalsa opinione, che trasfonda nella Maestà Sua l'affabilità e la dolcezza del proprio suo genio,
 inspirandole consigli adattati per conciliarsi l'amore de' cortigiani,
dopo aver così bene stabilita la venerazione e radicato il timore. Vogliono alcuni, che prevalendosi la Maestà Sua della maturità del di lei giudizio, e della politezza del di lei stile registri
egli stesso le memorie istoriche delle illustri sue gesta.</p>
<p>Nato alle speranze di così vasta eredità è Lodovico Delfino
di Francia; paragonando tuttavia l'età ancor fresca, e la complessione robusta del padre con la giovinezza non già si ben costituita del figliuolo, vi è luogo da credere che molto tardi vi
pervenga, e forse da temere, che sovvertito resti tra loro dalla
disparità del temperamento l'ordine naturale del vivere e del
regnare. Dopo l'ultima lunga e pericolosissima infermità che
lo ridusse agli estremi, sembra ottimamente rinvigorito. Ingrossato però fuori di misura per la sua età, flosso più tosto che forte,
smoderato in nudrirsi, e senza regola nell'esercizio per altro
a lui necessarissimo, può soggiacere ad improvvisi violenti mali;
d'ingegno e d'animo moderato, né gran virtù, né gran vizj devonsi attendere; l'educazione troppo laboriosa ha piuttosto
oppresse in lui che rialzate le doti dello spirito. Si esprime con
qualche pena, nel tratto vi vuol molto che arrivi alla politezza
del padre; è affabile al sommo co' suoi coetanei e famigliari;
liberalissimo lo ha reso l'attenta cura del duca di Montosier,
il quale conoscendo il difetto della prosapia applicò espressamente in lui di estirparlo; si compiace del divertimento, e lo
cerca nella caccia, nel giuoco e nei spettacoli; principio d'alcun'altra inclinazione per anco non si distingue; allevato tra
l'armi e ne' militari esercizj, condotto giovine nell'armate può
credersi che vada con il tempo, come il padre, egli stesso alla
guerra; ed anzi che tratto da un impulso più cieco possa esser
men prudente e misurato nell'azzardarsi. Dopo qualche tempo
sembra che il re ponga più applicazione ad informarlo; quando
per l'addietro soleva di lui parlare con poca stima e quasi con
sprezzo come se gli spiacesse il rilevar maggiormente la propria gloria con comparazione d'un successore tanto ineguale, o
preferisse di mostrare la giustezza del suo gusto giudicando
piuttosto rigorosamente le imperfezioni del figliuolo che facendo
 grazia alla di lui giovanezza; ama estremamente la moglie, che
unica conosce, sebben di mediocre bellezza, ed ella governando
il di lui spirito governerebbe pur anco lo stato se mai cadessero
nelle mani del marito le redini del comando. Con due principi
l'uno fregiato del titolo agli austriaci sì fortunato e così geloso
di duca di Borgogna, l'altro nomato duca Anjou entrambi di
perfetta costituzione ha di già assicurato le ragioni successive
del trono; e se continua ad essere sì esattamente fedele al letto
maritale si avrà largo campo di soddisfare le gare di quelle
provincie del regno, le quali pretendono con il loro nome di
qualificare i figli di Francia. Fra la folla della gioventù scielta
che gli fa la corte e lo segue ne' passatempi, mostra genio particolare al duca di Vendome forse perché il più assiduo ed inclinato alle medesime occupazioni.</p>
<p>Maria Anna Vittoria figliuola di Massimiliano duca elettore
di Baviera fu prescelta alle alte nozze dalla inclinazione speciale
del re, impaziente la Maestà Sua di veder rassodata con più profonde radici la sua e la felicità della corona, e per ciò sospirando
accertata ne' nipoti la successione (circostanza sempre feconda
di partiti e di turbolenze in Francia, quando rimane dubbia anco di lunga vista) fissò in essa gli occhi per accompagnar sollecitamente il Delfino, immature o escluse per le stesse ragioni allegate di sopra le altre principesse che correvano sopra il tappeto
e ben si prevalse di quest'ansietà discoperta la corte Bavara per
sostenere nel trattato puntigliosamente la sua dignità, mentre
non solo apertamente rifiutò la condizione offertale del doppio
matrimonio di madamigella ora destinato a Savoja, ma nell'intrinseco del maneggio e nell'esteriori formalità trattò sempre
con tale altura, come se la corona di Francia dovesse pregiarsi
di prendere dal sangue bavaro la successione, non la Baviera
ambire di mescolare nel grado più eminente il suo a quel di Borbone. Nel di lei primo ingresso alla corte di Francia secondando
ognuno la compiacenza che mostrava il regnante di un'elezione
intieramente sua risuonarono strabocchevoli le comendazioni e
gli applausi della grazia dello Spirito e delle maniere di questa
principessa; ognuno s'affaticava di alzare con li pregi sublimi
 dell'animo i mediocri della bellezza. E di proporzionata statura, di taglia assai fina, i delineamenti del volto sono regolari;
la vivacità parla negli occhi, nell'aria naturalmente regna la
serietà; benigna di tratti studia di conciliarsi laude di obbligante
e di disinvolta. Alla chiarezza dell'ingegno è maritata la maturità del giudizio, la dissimulazione è uguagliata dalla tenacità;
intende e parla molte lingue, ma dell'italiana volentieri si serve
quando l'incontro s'appresenta di esercitarla; gli si attribuiscono doti e talento sufficiente perché gli anni e l'esperienza
possono renderla pari al peso del governo; gode sopragenio
affettuoso nel di lei spirito una giovane italiana che seco venne
di Baviera colla quale passa l'ore disoccupate del giorno; risente tutto che dissimuli la soggetta riserva, in che le conviene
versare per incontrare la delicatezza scrupolosa del re; la lentezza con la quale corrispose all'impazienza della Maestà Sua
di vederla feconda, l'alienazione e la noja che lasciò conoscere
d'assistere a quelle militari occupazioni e trattenimenti che più
gustano alla Maestà Sua per gelosa cura della propria bellezza
ed adorno, avevano raffreddato verso di lei la reale benevolenza,
tanto più che del fratello elettore disgustava nello stesso tempo
la condotta; ma con il prezioso dono del duca di Borgogna
acquistata maggior considerazione, e mancata poi la regina
riempiendo ella a tutte quelle formalità di cerimonie o di divertimento che uniscono nelle ore di frequenza la corte, sembra che
si sia riscaldata, e che ella dal suo canto studiosamente avverta
di rendersi grata, accomodandosi e servendo al compiacimento
della Maestà Sua; attenzione che credesi suggerita dal riflesso
di tenerlo quanto sia possibile remoto da nuovo matrimonio,
ed in conseguenza da sé il disgusto di vedersi precedere in grado di regina, e tornar lungamente una giovane principessa; benché non tenga principio alcuno di credito per promovere la
fortuna di chisisia; tuttavolta siccome prevale il supposto, che in
cambiamento di regno spartirebbe con il marito il comando, non
tralasciano i cortigiani di più lunghe mire, d'andar coltivando
la di lei propensione quanto lo permette il culto, che intiero
vuole il Sovrano. Palesa un grato sovvenire degli onori resi
 all'Elettor suo padre da Vostre Eccellenze con cui fu essa in Venezia,
e propensa potrebbero sempre sperarla verso le cose pubbliche.</p>
<p>Se la nascita ha reso il signor duca d'Orléans inferiore al fratello nella fortuna del trono, non lo ha spogliato per questo delle
qualità degne di meritarlo. Fu il suo coraggio provato nella
battaglia di Moncassel, dove ruppe l'Oranges; pago ivi a pieno
delta sua persona, e con sincera confessione della sua inesperienza chiamando li dettami della direzione, delli marescialli
assistenti ed ufficiali veterani raddoppiò il pregio dell'azione;
non mancano nella miniera dell'ingegno e dell'animo qualità
capaci di rendere illustre un gran principe; mancò bensì l'arte
di servirsene e di pulirlo per difetto di trascurata cultura o per
riflesso di avvertita politica; la tempra di un ottimo temperamento se gli legge nel volto; con gli agi e con l'ozio studia egli
di conservarsene gli interni ed esterni vantaggi; la benignità
non può esser maggiore tutto che sia amantissimno delle formalità; la splendidezza è superiore alli mezzi di esercitarla, non
potendo supplire alle fabbriche, al gioco ed al lusso del vestire
oltre il mantenimento di scelta corte un millione ed ottocentomila lire
a che montano d'ordinario gli assegnamenti fissi ed i sovvegni
occasionali, che il re di tempo in tempo gli somministra per minorare i debiti contratti; il di lui genio naturalmente pacato e
per lunga consuetudine formato alla subordinazione rassegnata,
che esige l'autorità assoluta del re, viene poi retto con freno di
potentissima inclinazione dal cavaliere di Lorena. Tant'è la
tenerezza con cui il signor duca di Orléans lo riguarda, che alcuna volta con lagrime di cordoglio, talvolta di allegrezza, s'è
veduto comparire, o congratularsi della positura della di lui
fortuna appresso il re fratello; ammaestrato questo favorito
nella giovanezza, dall'esiglio e dalla sospensione delle ricche
abbazie e pensioni che gode a non render difficile ed inquieto
lo spirito del principe, ma a confermare le insinuazioni ed i consigli alla natura del governo presente; tende ad accumulare accuratamente ricchezze, e tutto immerso nelle delizie e negli
amori, mostrandosi affatto alieno da quei torbidi ambiziosi pensieri che potrebbono sconvolgere la sua fortuna, gliela lasciano
 il re ed i ministri imperturbata più per propria convenienza
che per propensione ben disposta; si contenta egli in questo
mentre di dar la forma e regola che più gli compie ed aggrada
alla corte di Monsieur, e la fa con indistinzione sì elevata, che
trovandosi disprezzata madama, ed in suo paragone niente o
poco considerata dal marito, ne sono nati di tempo in tempo
gravissimi coperti disgusti; anzi può dirsi che siano piuttosto
assopite che estinte le diffidenze.</p>
<p>Vive questa povera principessa, sorella del regnante elettore
palatino del Reno, tutta di cuore alemanno sincera, ma violenta
per natura nelle sue passioni, tenace nell'affetto e nell'odio, attorniata da oggetti che le dispiacciono, privata di quelle dame
cofidenti che più le aggradivano, e tanto più infelice quanto
tra quotidiane ragioni di disgusto è costretta a dissimularne
il tormento; di essa ha il signor duca d'Orléans oltre due figlie
nate dalla sorella del re d'Inghilterra che da caso prematuro
fu tolta al suo letto, una delle quali siede nel soglio delle
Spagne; l'altra è destinata alle nozze di Savoja, il duca e
madamigella di Chartres, questa più tenera, l'altro di età più
avanzata, ma di complessione sì delicata e sì sovente oppressa
da molti accidenti; tarda a crescere ed invigorirsi che non può
farsi sopra di esso ancora alcun fondamento sicuro; nella malattia mortale del Delfino, vivente la regina che già poteva dirsi
infeconda, gli splendori della corona girarono ben da vicino alle tempia di questo giovanetto principe; bisogna però dire il
vero che la forza di così bella lusinga non fece punto apparire
diversa da se stessa la sincerità d'affetto sempre mai professata
dal signor duca di Orléans al re fratello, mentre nella convalescenza del Delfino e nel nascimento successivo del duca di Borgogna e d'Anjou s'interessò con dimostrazioni d'ingenua letizia, e soddisfece mirabilmente l'universale attenzione in lui
rivolta.</p>
<p>Di Lodovico di Borbone principe di Condé il trattenersi a
delinear il ritratto non sarebbe che un consumo di tempo; l'inveterato suo merito e gli alternamenti con i quali la fortuna o
piuttosto il suo vasto ambizioso spirito lo fecero ne' tempi
 addietro vanamente comparire nella scena d'Europa, tante azioni,
tanti successi che hanno affaticato la fama, sono delle sue virtù
militari e civili, del suo genio e temperamento conosciuti riscontri; quanto fu altre volte incompatibile con la corte, elato coi
grandi, insaziabile nelle stesse cortesie coi famigliari, ora è divenuto servir partigiano del ministero, cortese, facile, grato
egualmente con tutti; la conversazione piena di cognizioni e di
esperienza non istruisce meno che diletta; i suoi giudizj di
rado sbagliano l'avvenimento, il suo consiglio ne accerta per il
più la riuscita; quando l'officiosità o il bisogno non lo traggono alla corte, se ne tiene lontano, alcuna volta vi viene chiamato per consultarlo; soggiorna d'ordinario a Chantilly, deliziosissima sua villa, inchiodato dalla podagra non ostante il lungo uso del latte, dove si fa portare ne' giardini, quando le visite
frequentissime e la lettura non l'occupino; così quel feroce inestinguibile ardore, che in un giorno di battaglia principalmente
gli ha acquistato la gloria di uno de' primi capitani del secolo,
cambiato dall'età, dall'ozio e dalla necessità in un fuoco moderato non lascia di brillare pur anco nella sfera limitata ed angusta ond'è ristretto; come ama svisceratamente la sua posterità, gli anni e le vicende passate l'hanno ammaestrato del prezzo dell'oro, così fatto avido accumulatore di ricchezze dopo aver
con li risparmi e con l'autorità estinti molti debiti della casa,
espurgate le rendite e vedute reduplicare da successioni doviziose, vivendo con economia privata in condizione di principe,
ammassa immensi tesori, incomparabile la sproporzione di sopra cinquecentomila scudi di entrata ad un dispendio moderatissimo.</p>
<p>Tiene il figlio duca d'Enghien in governo il ducato di Borgogna, l'esercizio della carica di gran-mastro della casa del re,
che non si vollero restituire al padre nel trattato de' Pirenei; le
qualità dell'ingegno sono in questo principe isquisitissime; veloce e vasto nel comprendere, profondo nell'immaginare, di speculazione acutissima, di giudizio maturo, pertinace ed artificiosissimo in condurre così le cose grandi come le minute al desiderato fine; perfezionate queste doti dallo studio e dalla lettura
han reso il gusto fino e sollevato; di provato coraggio, ardente
 l'ambizione, pressante la gloria; se fosse alquanto più affabile,
più liberale e più avvantaggiato nella presenza, parti necessarie
a conciliarsi l'applauso universale, sarebbe riuscito in un altro
regno che nel presente, nel quale sono esclusi li partiti, imbarazzante e pericoloso. Il re non vi ha molto genio, anzi poco
meno che avversione; quant'è superbo coi cortigiani, altrettanto si fa conoscere cortese coi forastieri; io l'ho sperimentato molto obbligante, e così lui come il padre giusti estimatori
della grandezza della Repubblica.</p>
<p>Del duca di Borbone in cui ha abbreviato la natura, la piccolezza del padre, prodotto alla corte negli ultimi momenti del
mio soggiorno, di età ancora immatura non s'era potuto formar
giudizio; la vivacità di spirito che se gli scorge, l'educazione
accurata con la qnale è allevato, immancabile l'ereditario coraggio della casa, imbevuto de' discorsi ed istruito dei vivi esempi dell'avo sveglia della sua riuscita un fortunato presagio.</p>
<p>Madamigella di Borbone sorella unica di questo principe
nati entrambi di una figlia della principessa palatina, per le di
cui ragioni entrò il duca d'Enghien in parte della successione
di Casimiro re di Polonia con pretensioni nel regno di Napoli; ha l'aria piena di brio, vivacissimi gli occhi, la taglia svelta,
il portamento nobile e sopra tutto l'attrattiva di spiritosissime
maniere che la rendono aggradevole più che una regolar bellezza; la morte che troncò immaturamente gli anni del conte
di Vermandois grande ammiraglio di Francia, figlio naturale di
Sua Maestà con la Valiera recise insieme le speranze del di
lei matrimonio che credevasi imminente; ora pare, che si
tenti di porla sul trono di Portogallo, spedito per intavolarne
le proposizioni espresso gentiluomo: di che avutane contezza
gli Spagnuoli mentre passava per Madrid lo fermarono e lo ritengono tuttavia prigioniero; quando il pensiero non riesca,
potrebbe riservarsi al duca d'Umena bastardo di Sua Maestà
con madama de' Montespan; o accompagnarsi al cugino principe della Roche-sur-l'Yonne acciò se mai il duca di Borbone
mancasse di successione passassero almeno nell'altro ramo di
Contì i titoli, gli stati e le ricchezze di casa Condé.
 </p> <p>Di un fratello del principe sono figli quello di Contì e della
Roche-sur-l'Yonne coetanei del Delfino, e che nel di lui regno
(se si dasse mai luogo alle fazioni come ve n'è grande apparenza
per mille ragioni che sarebbe troppo lungo dedurre) potrebbe
ciascheduno di loro giocar un personaggio illustre ed importante nel teatro di quella corte; dotati dalla natura d'aspetto
e di temperamento differentissimi sono unitissimi nell'amore
ed eguali nell'altezza dell'animo; quello di Contì debole di
complessione, di dolce ma mediocre presenza, d'ingegno sopra
il mezzano, possiede le virtù più massiccie nel pregio della loro
perfezione, e le rialza singolarmente una liberalità incomparabile; per renderlo un principe compito sarebbe da desiderare
in lui maggior libertà di spirito e di azione, mentre o per diffidenza di se medesimo, o per naturale imbarazzo sembra astratto di mente, stentato nel tratto, e confuso in tutto ciò che intraprende; divenuto genero di Sua Maestà con le nozze di madamigella Blois che gli portò in dote, oltre il tesoro di un'eccellente
bellezza un millione in contanti, e 100.000 lire di pensione, si
credette, e lui se ne lusingò che distinto con titolo sì affettuoso
verrebbe pure con distinzione dagli altri principi del sangue
trattato, e perciò se gli conferirebbe il primo governo che fosse vacato; ma rimastone con interno rancore deluso deve ora
affatto perderne la speranza dopo d'essersi fatto conoscere intraprendente ed inquieto con la generosa, mal però sostenuta
scappata di portarsi alla guerra d'Ungheria; la morte del cognato conte di Vermandois avrebbe dovuto portargli secondo i
più giusti calcoli vicino a 6 millioni di emolumenti e censi maneggiati da Colbert per il lungo tempo ch'ebbe in sua testa la
carica di grand'7ammiraglio. Ma o che il re se ne abbia per avanti
appropriato una porzione, o abbia avuto riguardo per i motivi
sopra accennati di render così opulente un principe del sangue, il signor di Pelletier restrinse l'importo dell'eredità a poco più d'un millione.</p>
<p>Nell'altro fratello principe della Roche-sur-l'Yonne si uniscono singolari ornamenti di animo e di corpo per svegliare una mirabile aspettazione, ed arti proporzionate per riempirla;
 eminente e ben disposto della persona, graziosi e delicati i lineamenti del volto, d'aria amabile, sublime; nel parlare soave, vivace ed insinuante nella conversazione, manieroso e popolare
nel tratto; versato nella cognizione delle lettere proprie della
sua qualità, pieno di spirito, di coraggio e d'ambizione, possiede poi per sollevarla una matura prudenza, una dissimulazione sagace, un'applicazione e filo di condotta superiore alla sua
età; ben si è verificato in questo giovine principe, che le contrarietà, le censure e l'aspetto della gloria destano la virtù e
mettono al punto i cuori generosi, perché l'esilio suo dalla
Corte a causa di giovanili licenze, seguito nel tempo che con la
dissoluzione del matrimonio di Savoia con Portogallo se gli
aprirono le speranze d'aspirare a quel trono, lo fecero siffattamente rientrare in se stesso, che ritornatovi poco appresso,
sforzata con il riflesso la disattenzione lubrica dell'età, si è osservato con meraviglioso cambiamento tutto rivolto ed intento
a conciliarsi la regia benevolenza, e studioso di promoversi
una privata fortuna. Certo che se il passaggio de' vantaggi e
de' difetti con che la natura ha parzializzato questi due fratelli
potesse tra loro meglio equilibrarsi, spartendo la pietà, la liberalità e la schiettezza dell'uno con la disinvoltura, la sagacità
e la costanza dell'altro, riuscirebbero due principi compitamente perfetti, ma definendoli con l'essenziale differenza che
corre tra loro si può conchiudere che nell'uno risplenda abilità
maggiore, nell'altro più piena integrità.</p>
<p>Delle tre principesse figlie del signor fu duca d'Orléans la
prima madamigella di Montpensier fissa tuttavia nell'inclinazione del conte di Lauzun, a cui il re per eccesso di favore ne permise anni sono le nozze, e rivedutosi ne ritirò l'assenso, compì
ultimamente la di lei libertà con la donazione fatta del principato di Dombes al duca d'Umena.</p>
<p>Ferma nell'alienazione all'incontro verso il marito, la gran
duchessa di Toscana nell'abbazia di Monmartre, avida di vedere
la figliuola sposa del re, giacché non poté del Delfino, senza acccorgersi ch'ella medesima per il troppo suo spirito gli formerà
sempre una principalissima opposizione.
 </p> <p>La duchessa vedova di Guisa è la terza principessa di devote parti e di mediocri talenti.</p>
<p>Parzializzati nel regno presente i figli naturali e bastardi
di Sua Maestà con le prerogative competenti a' principi legittimi del
sangue se ne fa un breve cenno passando.</p>
<p>Mancato per empito di violento male contratto per patimenti e disordini nell'espedizione di Courtray e Dixmude il
duca di Vermandois, quando con l'acquistarsi fama di generosità, di coraggio e d'affabilità, cancellate l'impressioni invalse
di un scorretto costume aveva rimessa della sua riuscita un'aspettazione sublime, è subentrato nel titolo di grand-ammiraglio di Francia il tenero conte di Tolosa ultimo tra figli di Sua
Maestà con madama di Montespan; maggiore di questo è il duca
di Umena destinato generale degli Svizzeri, governatore della
provincia di Linguadocca, e principe presuntivo di Dombes. La
venustà del volto, l'acutezza dell'ingegno, l'aria spiritosa risoluta riparano, se non coprono la sconciatura del corpo, che dislogato esorbitantemente trabocca nel fianco sinistro.</p>
<p>Se nella sorella madamigella di Nantes la grazia, la bellezza e la vivacità conservano nello stagionarsi quel fiorito brio,
che riluce nelle primizie degli anni, non invidierà anzi contenderà colle grazie che ridono nella principessa di Contì; il trattamento con il quale ha Sua Maestà voluto innalzare i propri figli spurii ha innalzato medesimamente i due principi di Vendome l'uno
duca di questo nome, e l'altro gran-priore di Francia della linea bastarda d'Enrico IV; ambi d'elevatissimo spirito, d'esperimentato valore, di nobile letteratura, e di amabilissimo commercio, ma di genio l'uno e l'altro in diversa specie così particolare, così amante del proprio piacere, o dilettevole o vizioso che sia, che i semi della naturale ed acquistata virtù si inselvatichiscono, in luogo di produrre frutti proporzionati di riputazione e d'utilità.</p>
<p>Questi sono dopo il luminare supremo i pianeti principali
del cielo di Francia, l'aspetto di essi che con congiunzioni talor favorevoli, talor maligne ma sempre efficaci nel governo, alternarono ne' tempi addietro i movimenti prosperi ed infelici
 del regno, perduta la forza dell'influire non fanno che risplendere per ornamento. Si è immorato non ostante ad esaminare
la loro natura, perché cambiandosi mai la positura presente di
quel cielo potendo in nuove rivoluzioni riprendere l'antico privilegio de' loro influssi si conosca presso a poco gli effetti che
se ne dovrebbero attendere.</p>
<p>Come corpi forastieri, e più propriamente effimere di luce
considerar ben si dovrebbero i ministri, se la loro lunga illustre permanenza nel favore non mostrasse, che più tosto come
lumi fissi, anzi di piena grandezza brillano, e fanno la vera corte
dello Stato.</p>
<p>Tiene il primo luogo per dignità e per la canizie il gran7
cancelliere Tellier, uomo d'isquisita sagacità, di matura prudenza, e d'animo moderatissimo, accompagnato da un lunghissimo uso dell'arte della corte e da non minore esperienza degli affari del mondo; accumulate infinite ricchezze, e stabilita
alla sua casa un'elevata fortuna; salito per gradi alla più cospicua carica del regno, in età settuagenaria, di salute tuttavia
consistente, vanta coronata di un rarissimo privilegio e forse
senza esempio la felicità del favore: di non averlo cioè giammai in sì lungo tratto tra l'insidie degli emuli, e nel lubrico
della corte veduto vacillare per un solo momento, ma sempre
con progressi di un continuato incremento vedutolo rassodarsi.
Di tre principali attributi ho sentito onorarsi generalmente il di
lui credito; di direttore intendentissimo della giustizia, di finissimo cortigiano, e di espertissimo ministro; ed in ogni Consiglio è la sua sentenza che fa per lo più traboccare le opinioni dov'egli inclina; con la inveterata moderazione temperando consigli resi troppo fervidi dalla prepotenza della Corona, ha sovente
impedito deliberazioni precipitate e pericolose; della concitata
emulazione corsa tra le due case Tellier e Colbert, che hanno
lungamente disputato l'ascendente nella grazia di Sua Maestà la durazione più lunga del cancelliere ha finalmente deciso per quella di Tellier: per altro se il sopraintendente Colbert le fosse
sopravissuto, surrogato senza dubbio nel posto, avrebbe infine depressa sebbene più malagevolmente la famiglia competitrice.
 </p> <p>Rimasto adunque padrone del campo il marchese di Louvois appoggiato dal merito del padre, secondato dal controllor generale delle finanze Pelletier, creatura della sua casa, sostenuto dall'impegno del padrone, che si pregia di averlo formato, e sopra i due solidi fondamenti della capacità ed attività
propria piantato,esercita intrinsecamente le parti, e gode la confidenza del primo ministro, sebbene non ne porti il nome, né appariscano in lui le distinzioni della vanità, tanto più sicuro dell'essenza del posto, quanto ostentando di agire servilmente secondo le ispirazioni del padrone,ed attribuendogli intiera la gloria della direzione, non teme i pericolosi ufficii, e nel regio animo pressantissimi della gelosia, né apprende i morsi invidiosi e
l'insidie maligne de' cortigiani, mentre non oserebbero di attaccare in lui i consigli, le risoluzioni, la disposizione in somma
totale pretesa dal sovrano. L'esteriore non lascia concepire di
questo soggetto tutta l'opinione e la stima che in conoscerlo
giustamente deferir se gli devono. Fisionomia grossiera, color
affumicato, occhi vivaci, statura ordinaria, pingue di corpo, lento col moto non promette l'interne doti che possiede, agilità cioè
di mente spiritosissima, veloce nel comprendere, perspicace in distinguere, savio nel giudicare, pronto nel risolvere, chiaro nell'esplicarsi, espeditivo, infaticabile, disimbarazzato nella folla far-
raginosa di tanti affari; di una distribuzione ed ordine nell'esecuzione maraviglioso; di poca o niuna tintura di lettere deve la
sua grande riuscita ad un fondo di talento naturale, ad un'applicazione ostinata ed alla pratica che con lungo travaglio s'è
andato guadagnando; ajuta non poco i mentovati personali vantaggi l'aflluenza interrotta de' mezzi, la rassegnata esattezza
de' subordinati, e sopra tutto la franchezza ardimentosa acquistata dall'inveterato possesso di accertar in ogni tentativo ed inprendimento; come ben conosce maneggiandole da tanto tempo
le vaste forze della Corona, così della sproporzione degli altri
potentati fa poco caso, e quasi n'ha sprezzo; concetto di superba superiorità, che agli altri ministri pur è comune; amico
per ciò de' partiti violenti, e che si conformano alle convenienze onorevoli e proficue della sua carica di ministro segretario
 della guerra; rude per questo stesso principio solevano trovarlo gli stranieri quando seco occorreva loro di negoziare; ora
o sia che l'età vadi temperando la ferocia dell'ingegno, o che
abbia più forza il riflesso, si pratica più obbligante e più soave
nel tratto; governa il militare con potere si esteso ed assoluto,
che può dirsi faccia egli solo tutte le cariche; sono nomi e titoli odiati gran-maestro dell'artiglieria, colonnello commissario della cavalleria, e tutti gli altri posti che ornano la milizia; non v'è più uno ch'eserciti o tenghi ispezione nel proprio officio; ordina, dispone, eseguisce ben spesso senza che
quelli a' quali di ragione compete entrino nemmeno nella conoscenza dei progetti e delle operazioni; caricando sovente
le altrui incombenze a creature sue favorite autorizza il rinversamento dell'ordine con estraordinarie commissioni di Sua
Maestà; scrive bene spesso con il re i progetti, e le istruzioni, mescolato leggendosi alcuna volta il carattere del sovrano con
quel del ministro; consulta a parte con la Maestà Sua, o piuttosto destramente gli inspira i disegni e l'operazioni, ed unitamente
v'estende pure la pianta a ciò traspiri essere lo spirito del re
quello che le immagina e le conduce; non risparmia danaro
per spiare ne' paesi esteri la forza de' principi, stipendiando a
questo fine missionarii espertissimi che secondo i disegni e gli
oggetti simulatamente fa correre e dimorare negli Stati alieni.
Se la nascita desse il sopra-lustro al merito di questo soggetto,
o il coraggio con azioni più strepitose avesse nobilitato il diffetto, suppongono alcuni che sarebbe montato i più illustri, sublimi gradi della milizia; tuttavia stimerei meglio di dire, che
se il nascimento, o la virtù militare lo rendessero raccomandabile, non avrebbe giammai conseguito sì distinto favore, né sarebbe pervenuto a tanta autorità; necessario e grato al padrone,
per l'occorrenze della guerra godendo già intiera la libertà dell'accesso, non ha per questo lasciato di pensare e provedere sagacemente all'avvenire,assicuratosi con la sopraintendenza delle
fabbriche di servir sempre mai all'inclinazioni dominanti della
Maestà Sua; guerra e fabbriche ambidue tendenti all'immortalità del
nome, acciò se mai con il declivio degli anni onusto di spoglie
 e di gloria si riposasse il re in grembo d'una quiete tranquilla
possa esserle accetto, necessario, ed assiduo medesimamente nell'occupazioni dilette dell'ozio; direttore così della guerra,
che delle fabbriche, così pure viene per riverbero delle finanze
virtualmente considerato l'arbitrio, e dispositore assoluto del
governo, e perciò a lui sono rivolte le sommissioni e gli ossequi; quanto è fervido in promovere le sue creature, ed i suoi dipendenti, altrettanto è fermo in tener depressi quelli che non se
gli sono resi grati, o gli possano riuscire sospetti.</p>
<p>Il figliuolo marchese di Cortenau giovane di 18 anni investito di già della sopravivenza del Segretariato di guerra si
va abilitando nelle fatiche; apparisce volonteroso, ma di delicata complessione, non traluce in lui di gran lunga quella vigoria di genio che nel padre si ammira; nella sua persona
principalmente, ed in due altri fratelli minori, uno destinato
alla chiesa, l'altro cavaliere di Malta cadranno l'immense opulenze della casa Tellier; a che montino le rendite sin dove l'immaginazione possa estendersi per divinar il contante niuno saprebbe determinarlo; quanto abbia accumulato in un sì lungo
favore con la sua moderazione il cancelliere; quanto ammassato
con sì ricchi assegnamenti e sì vasto maneggio Louvois, quanto
risparmiato l'arcivescovo di Reims carico di beni di chiesa è
calcolo che sorpassa il credibile, nel quale non può farsi sbaglio
che non sia di qualche millione; basta dire, che il solo generalato delle poste, tra le quali gode Louvois in proprio quelle
delle nuove conquiste, si pretende che tra i porti di lettere, ed
altri proventi vaglia sopra 300.000 scudi annui; miniere senza fondo sono i porti di lettere in Francia, gabella volontaria
della curiosità, gravezza spontanea del commercio; il tratto di
esse produce non solo rilevantissimo emolumento all'erario
del re, ed alla borsa del ministro, ma l'esser padrone apporta
pur anco alla direzione delle cose politiche inestimabile utilità.
Una notizia anticipatamente risaputa, un avviso ritardato, o
prevenuto decide della sorte d'importantissimi affari, interesse
che nella commozione e malizia del secolo suggerisce a' principi
un'avvertenza, o per meglio esprimere la gravità della materia
 impone una legge indispensabile di tenere ben custodito nelle
proprie mani questo ricchissimo fondo e sagrato proficuo dei
propri ed altrui arcani.</p>
<p>Entrato di fresco nel ministerio il controllor generale delle
finanze Pelletier non si era nel tempo della mia partenza fissato
ancora il concetto di sua persona; passava per uomo d'integrità, di buon senso, puntuale, moderato, e di cortesi maniere; se
la fortuna sia per corrompere queste buone parti, ed a quelle
di tanto impiego corrispondere un mezzano talento si distinguerà con il tempo; cugino di Tellier fu da lui presentato
al re per riempire il luogo di consigliere di Stato vacato per
la sua elezione alla dignità di cancelliere, disposizione che
graziosamente suole lasciarsi al nuovo promosso; stretto di sangue e legato con doppii vincoli di riconoscenza a quella casa
la figura di partigiano di essa tanto più obbligato ad esserne
dipendente, quanto che la ragione del proprio sostenimento
vuole che si tenga appoggiato il braccio che lo sublimò per
ben reggersi; se prima Louvois con costosi incessanti bisogni
per la guerra procurava di poner in angustia Colbert, acciò ne
ridondassero occasioni di rimprovero e di pericolo, adesso per
mantenere nella sua creatura, anzi a disposizione sua le finanze
proporzionerà sempre alla costituzione dell'erario gli intraprendimenti, o con anticipato riflesso prevenirà le provvisioni
a misura de' disegni, in modo che gli affari del re non ponno
se non migliorare per questo reciproco concerto.</p>
<p>Non rimane nel consiglio del gabinetto che il solo Colbert
Croissy a bilanciare le opinioni ed a contrapesare l'autorità di
Tellier; breve durazione se gli presagiva nel posto che gode di
ministro e segretario di Stato deputato agli affari stranieri, dopo la morte del fratello, e dopo l'essersi osservato che Louvois
non risparmiava punto l'emula famiglia; ma ossia che abbia
lo stesso Louvois temuto di poter tutto in un colpo introdurre
nel ministerio due sue creature e rimesso ad altra opportunità
il procurarle la caduta, oppure abbia giudicato di non poter sostituire soggetto che meno di lui gli faccia ombra sussiste tuttavia Croissy nel posto con apparenza di mantenersi; è uomo di
 mediocre talento, di nessuna esperienza non avendo in qualità di
ministro praticato le corti straniere, e di moltissima presunzione; riesce confuso nell'esercizio della sua incombenza, mancandogli sovente o la memoria o la pazienza; quando la materia che difende scarseggia di ragioni, o la sterile sua mente
non gliene suggerisce da replicare, si prevale dell'universale,
che crede incontestabile, ed in effetto la migliore di tutte l'altre,
vale a dire del predominio della Corona, e delle forze del re
suo signor per soprafare le forti ed intrinseche dell'avversario;
bisogna essere di una flemma ben fredda per non riscaldarsi ai
suoi trasporti e di una presenza di spirito ben circospetta per
conservare un temperamento tranquillo contro l'impetuoso suo
modo di negoziare; di tratto naturalmente aspro e sostenuto,
quando vuol sforzarlo, un mal garbo toglie la grazia alle stesse
cortesie; serve nel Consiglio con lode di pontualità, e di sufficienza in riguardo principalmente allo scrivere, comprendendo
bene il concetto rilevandolo con frase nobile, e chiara, ed adattata al decoro delle persone, e delle materie che tratta. Pochi
sono quelli, che vogliono nel di lui Ministero entrare negl'impieghi stranieri, scarso, e debole riputandosi il suo credito per
sostenerli; così invece di mandar fuori soggetti di portata e di
conto si sciegliono nel ristretto numero di quelli, che si offeriscono o bisognosi, o incapaci, persone ricche solamente di supposto, ed abili a prevalersi per interessati rispetti del venerato
carattere d'un re sì grande; gran potere ha sopra il di lui spirito la moglie, donna di bassi natali, di molti comodi e di moltissima attività; oltre la carica di ministro e segretario di Stato
ha in testa sua la dignità di presidente a Mortier del parlamento di Parigi che gli costò sopra 800.000 lire, e che ritiene come
posto di riserva per qualche frangente.</p>
<p>Prima di parlare del marchese di Segnelé credo di non dover negligere un documento cospicuo dell'inganno, con il quale indirizzano gli uomini in questo mondo le loro fatiche, nella
persona del defonto Colbert; inutile il ripetere da quali ignobili
principii in tempo di Mazarini passasse da domestico del cardinale ad essere ministro del re; quanto di credito abbia goduto,
 con qual applauso di finissima abilità abbia governato le Finanze, ed esteso il commercio, le prerogative del suo genio, e
li difetti del suo ardente temperamento, circostanze esaminate
e corse in tant'altre relazioni; basterà solo accennare per compendio del suo raro talento, e del suo merito verso il re, che ha
accresciuto oltre 50 milioni d'annua, solida, e purgata rendita
l'erario, e che virtualmente è stato l'autore e l'istrumento della fortuna e della gloria di Lodovico XIV fornendoli li mezzi essenziali per pervenire a tanta grandezza; con tutto questo per
giusto giudizio del Signore Iddio dopo d'esser stato sordo all'esclamazioni de' popoli oppressi, insensibile alle miserie degl'impoveriti, inesorabile alle grida universali per fare un grato sacrifizio all'occorrenze, ed alle superfluità del sovrano; deluso finalmente nell'oggetto primario delle sue fatiche, si vide vacillare
nella grazia del re, quando la credeva incapace di scosse per averla stabilita sopra la base funesta delle calamità pubbliche del
regno; onde esacerbato d'animo, e forse agitato da un tardo
rimordimento, caduto infermo terminò per precipizio occulto
di male con disperazione costante li suoi giorni; da pochi fu risaputa la causa vera della sua morte, e da pochissimi li rimproveri individuali del re, che lo accoravano. Per la minacciata
ruina d'alcune fabriche in Versaglia si dolse Sua Maestà della disattenzione, ed incapacità del di lui figliuolo signor d'Ormoy sopra
intendente d'esse, lasciandosi detto come cosa strana fosse, che
profondendo con tanta generosità venisse peggio d'ogn'altro
servito; e pochi dì appresso interponendo Colbert delle difficoltà per certa provisione straordinaria di denaro, bruscamente gli
replicò la Maestà Sua che con Louvois non aveva se non d'accennare le cose per scorgerle immediate eseguite, quando con esso
lui v'era sempre bisogno di stimoli, e quasi delle preghiere;
dissimulò tutto che pieno di passioni e di dispetto efficacemente
l'inquietudine, ma con maggior forza operando nel melanconico
biliosissimo temperamento il fuoco represso lo trasse finalmente
con dolori vivissimi nel letto; alla forza dei rimedi resistendo
la causa interna inestinguibile del morbo sopraggiunse la febbre, per mortale ben presto fu dichiarita da' medici, quando non
 si calmasse il travaglio; ma questi avendo la sede, o ricercando almeno il fomento dallo spirito, dal qual era impossibile, che
svanisse l'immagine del dubbioso favore continuando incessante
lo condusse agli estremi. Conscio in se medesimo, che il male
fosse irremediabile negandosi il cibo, pregava gli assistenti di
lasciarlo morire in riposo, come se ne fosse stato suscettibile.
Verificò il suo disperato disegno la pertinacia con quale resistì
all'insinuazioni degli amici ed a scongiure de' parenti, che lo
stimolavano a scrivere in quegli ultimi anfratti al re, per far
valere a pro della famiglia il merito de' suoi lunghi, importanti
servizii volgendosi taciturno da un altro lato sempre, che gli
promovevano con tal proposito. Così esteriormente imperturbato, ed internamente compunto morì, o volle quasi lasciarsi morire Colbert benefattore inimitabile della regia opulenza, fabbricatore d'una immensa fortuna alla sua casa, odiato da popoli
che sterminò, inviso ai grandi, ai quali riuscì infesto, armando
l'autorità del re; poco grato agli esteri de' quali insidiò, o distrusse il commercio, e divenuto pesante al re medesimo, per il
di cui servizio haveva ciecamente sprezzati li rimproveri degli
uomini, e negletti li riguardi del Cielo. Era ancora semivivo;
quando con lo spoglio del figliuolo fu insignito il trionfo dell'emulo, e negata una marca di compatimento e d'approvazione alle sue benemerenze con il rifiuto, che riportò da Sua Maestà il marchese di Segnelé di succedergli nel posto di ministro
di Stato, con pretesto, che ne fosse immatura l'età. Bisognò assicurare la sua sepoltura con accompagnamento di guardie, possibile altrimenti qualche ingiurioso trasporto della plebe irritata non senza fondamento di giusta interpretazione, che credesse volentieri la Maestà Sua caricata la di lui memoria dell'odio,
e dell'imprecazione de' sudditi per li gravami sotto quali gemono.</p>
<p>Con la carica di segretario di Stato sopra intendente alla
marina, e coll'ispezione della casa del re e del clero, rimane il
marchese di Segnelé primario erede d'una successione doviziosissima, e quale si può supporla accomodata dall'emolumento
di generosi stipendii, e gratificazioni, impinguata dal
 provecchioso maneggio di 200.000 e più millioni per anno. Appariscono intorno 200.000 scudi di rendita, gioie, e suppellettili
preziose. Il più è però quello che non si vede, d'umore elato,
pronto, indocile, per temperamento, e per divozione, di molto
spirito, ma stravagante, di sufficiente abilità, ma ritroso della
fatica, scarso d'amici perché né molti sono li beneficati dal padre, e pochi quelli, che vogliono accomodarsi alla superiorità
aspra del suo conversare, non si può pronosticare se debba sussistere nel posto, tanto più, che dipendendo ora l'assegnazione
per il sostenimento generale della Marina, per gli armamenti, e
per le spedizioni straordinarie da Pelletier è difficile che non inciampi ogni volta che gli tendessero insidie per farlo tracollare.
Non è male per quei principi che ponno concepire gelosia della marittima crescente forza della Francia la continuazione di
questo soggetto nella direzione della Marina, perché mancatale
la piena dell'oro che il maneggio del padre le apriva per l'impegno, e riuscita di spiritose intraprese, converrà andar più cautelato e ritenuto nell'espedizioni a fine di non dar egli stesso il
gioco in mano de' suoi nemici perché lo vincano.</p>
<p>Tiene l'ultimo luogo tra li segretari di Stato il signor di Chateauneuf a cui è appoggiata la cura di molte Provincie del regno, e commessa l'ispezione particolare sopra quelli della Religione pretesa, riformata, Signore cortese, erudito, capace.</p>
<p>Oltre l'assistenza pontuale alli Consigli di Stato delle Finanze e del dispaccio, s'intrattiene, s'informa, e dispone la Maestà Sua
sovente in particolare col segretario della Marina, con quello
della guerra, e così con gli altri secondo la gravità, e l'urgenza
delle materie. Nel Consiglio delle Finanze e del dispaccio d'onde s'agitano gli affari concernenti il governo interno del regno s'ammise due anni sono il Delfino, a ciò se ne impossessasse, ed in quello del dispaccio assiste medesimamente il signor Duca d'Orléans.</p>
<p>Una specie di consulta tiene pure Sua Maestà ogni settimana per la nomina de' vescovi e distribuzione de' benefizii con
l'Arcivescovo di Parigi, ed il confessore prescegliendosi li soggetti secondo il parere e le relazioni loro, vi si attrova pure
 il cancelliere. Di qui si può argomentare quanto sia il credito
anco in Francia de' Gesuiti, mentre avendo Sua Maestà quasi intiera
deferenza al Consiglio del confessore padre della compagnia,tutte quelle famiglie, nelle quali s'attrovano soggetti bramosi d'esser provveduti, o già lo sono, cercano, e coltivano questa necessaria protezione per speranza, o per gratitudine. Nelle differenze pur anco indefinite delle regalie, le procedure che s'andarono facendo presero moto o regola da questa direzione secondata, e fortificata poi dalla connivenza dell'Assemblea del clero, e dall'autorità pretesa del Parlamento.</p>
<p>Qui cade naturale il parlare delli due Stati clero e parlamento, parti integranti del Governo universali del regno, custodi, e difensori della sovrana Potestà come presidii della religione, e della giustizia, l'una delle quali con Ostie offerte negli
altari e con lezioni d'amore coltivando ne' popoli la virtù; l'altra con folgori temuti della vendetta raffinando le scelleragini
unitamente cospirano a mansuefare l'alterigia alla dipendenza,
e mantenere la sofferenza de' tributi, e ad assicurare da scuotimenti impazienti il giogo regio; entrambi meritano veramente
le più piene commendazioni per l'adempimento esatto di così
alte incombenze; maggior cura non può certo apportarsi alla
Residenza delle diocesi, di quella che v'apportano li prelati di
Francia, tanto per il profitto cristiano dei popoli, quanto per
l'esemplarità de' subordinati. In generale sono ornati delle dottrine sacre, e profane, il loro forte consiste più però nella cognizione della Istoria Sacra, che de' Canoni e delle Teologie.</p>
<p>Meravigliosa, né mai abbastanza lodabile è poi la vigilanza
del parlamento nell'amministrazione della giustizia criminale,
potendo patire nell'ordine qualche eccezione la civile. Niun
misfatto per nascosto che sia, delude la diligenza dell'indagazione; per essere castigato basta, che venghi disseppellito, la
ritenzione precorre sempre mai la penetrazione del reo né alcun genere di protezione basta a raddolcire li rigori della legge; si considera per crudele la clemenza, che fomenta con gli
indulti il delitto, e clemente quella severità, che con l'esempio
de' pochi raffrena li mal inclinati dalle perversità; salutare e
 necessario s'esperimenta questo dettame per tenere imbrigliato in
Francia un popolo immenso, e feroce, e farvi regnare la sicurezza e la quiete mirabile, che vi si trova; trattenendosi entro
li confini rigorosi de' propri naturali incarichi il parlamento, il
quale altre volte con scandalosa licenza si arrogò il diritto di
prescrivere la condotta alla Corte, ed esercitare le funzioni più
individuali della sovranità ora rassegnatamente ubbidisce agli
arbitrii del re, ed egli se ne serve vantaggiosamente deferendo
a privilegiati titoli de' di lui diritti l'approvazione delle materie
spezialmente gravanti, ed odiose per palliare ed autorizzare così le sue molte volte irregolari assolute disposizioni.</p>
<p>Con non dissimile dipendenza segue l'ordine ecclesiastico
le massime, e l'interesse della Corte come l'ha fatto conoscere
l'Assemblea sopra le vertenze della regalia, unita, diretta, disciolta secondo le convenienze, ed ispirazioni del Ministero politico, prevenendo dalla mano del re l'esaltazione e la fortuna
de' soggetti, che la compongono dominati sempre da nuove pretensioni, e speranze si scorgono più attaccati alle compiacenze
del Monarca, che gli stessi secolari, né meglio può esprimersi
l'illimitata loro deferenza, che con il detto del principe di Condé, il quale in osservando li passi d'imprudente impegno che
andava avanzando la sopradetta assemblea disse, che non se ne
stupiva, poiché se mai al re fosse venuto in pensiero d'andare
a Charetori (che sarebbe lo stesso che divenir Ugonotto) gli
ecclesiastici sarebbero stati li primi a seguitarlo; non è però
che tra essi non ve ne siano di merito eminente, d'una virtù
austera, li quali romperebbero con le proprie medesime convenienze per sostener il diritto ecclesiastico, e le prerogative dell'apostolato. Qui venirebbe opportuno il dire in passando alcuna cosa sopra li privilegi della Chiesa Gallicana, con li quali in Francia, s'è posto un argine molto proficuo agli occorsi
tentativi della Corte di Roma; ma come ho procurato che
l'Eccellentissimo Senato restasse servito d'una informazione
diligente e posata sopra la controversia della regalia somministrando li lumi, e le cause necessarie a soggetto che vi si affatica per meritare l'onore di presentarle poi a piedi di
 Vostra Serenità; così per questo capo viene a Vostre Eccellenze
abbreviato il tedio.</p>
<p>Ho lasciato in ultimo luogo a parlare della nobiltà in generale, che forma il corpo più vasto, e più considerabile di tutto il regno, e di più dura cervice perché il discorrere sopra di
essa inviluppa necessariamente nell'esame de' modi, e delle maniere con le quali il re presente ha reso imperturbata l'interna
tranquillità del suo stato temuto cotanto appresso li sudditi il
suo comando, e formidabile a stranieri la sua potenza. Non v'è
parte d'Europa, dove più che in Francia sia numerosa la nobiltà, inseparabile da cuori ben nati l'ambizione, il temperamento
feroce, e l'esempio successivo de' maggiori fa che li Francesi ne
cerchino nella guerra li progressi; spinta da stimoli sì acuti
l'inquietudine naturale ne abbracciano ansiosamente l'occasioni
spesse volte criminalmente le hanno fatte nascere armandosi
contro il proprio sovrano, bruttandosi di sangue civile le mani,
e tradendo li propri lodevoli oggetti tra pericoli privi di gloria,
e di premio. Ora Lodovico XIV si è mirabilmente servito di
questo innato nobile fuoco per consumarli, traendone per sé
quell'immenso inestinguibile abisso di luce, che risplende nella
divisa da lui inalzata giustamente d'un sole; occupandogli li
ha impoveriti, impoverendoli li tiene a sua disposizione occupati. Questo è il segreto accortamente trovato e costantemente
poscia eseguito; a servire e seguitare un re giovane, bellicoso;
che nel principiar a regnare restrinse le raccomandazioni del
merito all'unico esercizio dell'armi, che s'è fatto sempre egli
stesso giudice oculare così nella guerra, come nella pace dell'attenzione da ciascheduno prestata al proprio servizio, promossa un'universale emulazione di distinguersi principiò ognuno secondo la propria condizione egualmente ad incomodarsi. Alternando le guerre, e le paci, al dispendio di supplire
a' lussi della Corte quello di provvedersi per li bisogni della
campagna alli discapiti delle riforme subentrando l'aggravio di
reclute, e di leve, insinuatasi in oltre la pompa, ed il fasto tra
gli orrori dell'armi sempre più restringendosi li mezzi, e dilatandosi l'ambizione cambiata l'elezione in necessità per non
 perder il merito delle passate fatiche, e rinunciare alla speranza del premio divenutane omai dipendente la sussistenza; impegnati sempre più nella propria rovina vi giungono prima di accorgersene. La carità del re non manca allora di corrispondere a
sì pieno sagrificio sostenendoli con pensioni, e preservando i
loro beni con lettere, che si chiamano di Stato dall'esecuzione de' creditori e le agevola così il modo per finire d'esterminarsi. Così carichi di debiti, perduto il credito, inferiori le rendite, diminuite dagli successivi gravami de' popoli per rispon-
dere all'apparenze della nascita, e del grado con le pensioni, o
con il soldo del re, gli uni non supplendo all'esteriorità, gli altri procacciandosi il sostenimento; nasce quindi l'indispensabile legge d'assistere con assiduità costosa, e servile alla Corte, e di risplendere con profusa ostentazione all' armata chi vuol
gioire dell'usufrutto non interrotto delle regie beneficenze, ed
assicurarsi il ben'essere.</p>
<p>Questo è pure vincolato ad un altro legame cioè delle cariche comperate, mentre essendone il prezzo montato ad esorbitantissime summe, di quelle spezialmente, che stabiliscono intorno la persona del re, non solo s'attrovano obbligati quelli
che ne sono investiti d'avvertire bene a non dispiacere in conto
alcuno al padrone per non vedersene interdetto l'esercizio, sospese le prerogative e gli emolumenti, ma di esercitare con sì
diligente pontualità le fonzioni, che meritino la sopravvivenza
ne' figli, e la preservazione de' capitati impiegati. Fu sempre
creduto a principe pernicioso il consiglio di vendere le cariche,
e dare al concorso casuale dell'oro ciò che dovrebbe essere un
guadagno ipotecato alle fatiche delle virtù, togliendo l'emulazione madre delle belle azioni, e sovvertendo li cardini della vita civile, sostenuto principalmente dal premio, e dal castigo,
della promozione de' meritevoli, e dalla ripulsa degl'incapaci.
Ma in Francia l'autorità sagace del re ha saputo maritare a suo
profitto queste contraddizioni, che sia ricompensa d'onore la
compreda de' posti mercantati, e divengano più acuti gli stimoli d'affaticare. Dopo il conseguimento bramato degli avanzamenti si fa passare per riconoscimento del merito la preferenza
 e tra gli offerenti, e per marca d'approvazione l'assenso, o come sogliono dire l'augumento delle cariche; rivendendole poi
più nobilmente una seconda volta con la speranza della sopravvivenza, e tenendo li provveduti in officio con il timore di sospenderne l'uso, e li proventi, o che non sopravenghi il comando improvviso di disfarsene. Ma rientrando da questa breve digressione nel primo proposito, spolpata così la nobiltà e fissata
dal bisogno la naturale incostanza nell'attenzione unicamente
proficua di rendersi grata al sovrano, si distrae dal pensare a
qualunque novità occupandoli nell'aspettazione di sempre nuovi movimenti in campati esercizii ed in spedizioni reali. Al minimo cenno del signor di Louvois volano gli offiziali alla testa dei
loro corpi, e si fermano alcuna volta mesi intieri oziosi in un
campamento nojoso, non evitando li trasgressori la correzione
delle comminate pene. È cosa invero mirabile, come li signori
più cospicui e graduati assuefatti di già alla schiavitù entrino
nelle battaglie e si rendano volontariamente agli esilii al solo
riverbero d'un ordine portato da subordinati non che al tuono
diretto del comando reale. Dall'obbligo di rovinose successive
occupazioni impoveriti, ed instancabilmente impiegati negli ossequi e nel servizio non solo li partiti, ma le turbolenze, gli uni
sono dissipati, e l'altre affatto scordate; ma questo grande temuto corpo tutto rivolto a segnalarsi nell'armate rendendolo si
può dire invincibile, ha elevato, e tuttavia sostiene il predominio della Corona. Così da questa serpe dispettosa, che tocca, ed
appena minacciata, mordendo con piccature di pronto risentimento l'obbedienza dilatava il suo veleno per le viscere dello
Stato, e riduceva a pericolosi sintomi l'autorità reale, che lo
vivifica suppeditandole il re presente, n'ha indi tratto quei salutari preziosi preservativi, e cordiali, che la mantengono vigorosissima; non v'è tra gli oppressi chi non conosca, e con segreto rimordimento non si lagni d'essere l'istrumento de' propri mali, anzi non concepisca taciti voti per vedere disservita
dalla fortuna quella stessa causa ch'ei serve, acciò divenga meno pesante la prosperità, che gli opprime. Ma come l'aprirsi nel
dubbio di trovare in sì azzardoso esperimento seguaci è troppo
 pericoloso, ed il non adempire nelle occasioni alle parti sue ripugna all'amor proprio, così tutti quotidianamente cospirano a
consolidare quella potenza, che soffrono con dispetto, e di cui
anelano, che giungano le vertigini. La massima però triangolare sopra la quale ha la Maestà Sua innalzato il rilevo della
sua maggior grandezza è la singolarità, che procura in tutte le
cose, e che raccoglie poi nella primaria unità della sua reale
disposizione ed arbitrio. Quando da Mazarino ereditò essenzialmente il comando, gli restò impresso altamente questo dettame
instillatole dal cardinale in morendo da lui benissimo conosciuto, ma non esercitato perché le convenne accomodare più tosto
la direzione alla sussistenza del suo predominio, che a rendere
predominante la sovrana potestà. Il discepolo ha però sorpassato nell'esecuzione il maestro. Con la depressione non intermessa degli Ugonotti, e con l'opposizione pronta al partito crescente de' Giansenisti ha travagliato, e travaglia Sua Maestà per
sbarbicare la zizzania antica, ed il loglio germogliante nel terreno di Francia; a ciò unica e pura ne verdeggi la Cattolica
Religione, e sia tolto di mezzo il motivo più plausibile a' promotori di novità, e il più violento per trar li popoli alle rivolte. Scordato non che soppresso il nome di primo ministro, spartita la direzione fra poche persone di bassa estrazione, che create pur anco disfà in un fiato, senza aderenze e senza appoggi, con presiedere egli stesso al Consiglio e con prendere conoscenza di tutto, obbligandole a star avvertite di tirare le lince
al solo scopo del suo servizio, ha unito in se stesso la virtù del
Governo. Allontanati li principi del sangue dalla conoscenza degli affari, e dal reggimento delle Provincie, interrottone opportunemente il godimento successivo per lungo tempo in alcune famiglie, intrusi gl'intendenti, ch'oltre l'amministrazione del dinaro, e l'incarico del più minuto degli affari invigilano come
sentinelle appostate alla condotta de' governatori; può dirsi che
abbia Sua Maestà riunite a sé le Provincie del suo stesso regno dove altre volte li principi del sangue, ed i grandi mal contenti si cantonavano. Tanto è anzi lo scrupolo con che s'accudisce per gli esempi passati a questo geloso punto; che se
 alcuno disgustato, o stanco della sterilità della Corte pensasse a ritirarsene, l'ultimo luogo dove converrebbe mirar di ridursi sarebbe la Provincia o piazza del suo Governo, se non volesse
correre l'arrischiato sospetto di criminali intenzioni. Lasciate
vuote nell'ordine militare le cariche ragguardevoli di contestabile, di generale dell'infanteria, e molte simili, che restano come soppresse, alle quali competeva l'elezione de' subalterni, con
altre distinte importantissime prerogative, defraudandosene pur
anco l'uso agli esistenti (per la disposizione assoluta usurpata
da Louvois) ha indirettamente ritirato il re in sé medesimo la
distribuzione degl'impieghi e de' posti con politica avvedutezza, e con indicibile emolumento. Perché dove altre volte la nobiltà inferiore, e più povera patrocinata da quello, o da quell'altro grande entrava nel servizio dell'armi, e s'avanzava per
mezzo loro, seguitava poscia per gratitudine, o per rinascenti
speranze la fortuna de' benefattori, era in potere d'un grande
malcontento aggruppando agli aderenti gli amici, agli amici
li dipendenti, formar subito un formidabile partito adesso emanando unicamente dalla Real Maestà Volontà le grazie, e le promozioni, la gola de' pretendenti ha tutta intorno di lui la sua
Corte non essendovi chi corre all'acqua di rivoli ignobili e
scarsi potendo satollarsi in quella della fonte, in lui s'abissano
le speranze, a lui si riferiscono le obbligazioni con l'assiduità
si meritano le ricompense e con fedele raddoppiata pontualità
si corrisponde agli avanzamenti, e se ne prova il miglioramento. Andando in persona all'armata, e la fortunata sagacità di
Louvois avendo nella debolezza de' nemici potuto sempre scegliere le intraprese dove rispondendo della certezza degli acquisti poté anco con essi adulare senza rischio la presenza del sovrano, raccolse sempre la Maestà Sua tutto in sé medesimo l'applauso de' trionfi con gelosa invidia di non spartirlo con altri.
Non potendo trovarsi in persona da tutt'i lati s'impartiscono
così limitate, e precise le commissioni a' generali della campagna, che si regolano quasi per così dire le marchie, di sorte che
de' movimenti lontani si scorge affettarsi ancora dalla Maestà Sua di
essere, e di comparire l'unica intelligenza motrice. Nella
 singolarità insomma, chi scorrendo per tutte le circostanze in ognuna
si troverebbe intrusa ed osservata, ripone essenzialmente e fruttuosamente il Cristianissimo la solidità massiccia della sua possanza ed il figurato più nobile della sua gloria. Il vantaggio di
questa massima al re così cara s'estende pure a favore de' subordinati. La cieca dipendenza che esige verso quelli, ne' quali
si diffonde la sua Autorità, fa che ne risulti un così giusto concerto nell'armonia generale dello Stato che giammai alcuna dissonanza di disubbidienza, o di contumacia arriva a ferire l'orecchio. Non è quindi da meravigliarsi se nell'economia di Governo così ben regolato, si vedano poi fiorire abbondantemente
le Finanze. Non vengono già disturbate, o defraudate dalla prepotenza o dal favore l'aflluenza delle gabelle, la riscossione delle taglie, l'entrata, e sortita delle merci, gli sussidii, doni gratuiti e tant'altre specie de' proventi, che portano la rendita annua del re a centodieci, in centododici milioni un anno per
l'altro. La virtù dell'eccellentissimo signor cavalier Contarini mio precessore ha così diligentemente alligate nella sua relazione li fonti di queste entrate, che a me non resta che aggiungere salvo di
presentare per verificazione più chiara d'essi una copia di bilancio dell'anno 74 e 75 rivista nel Consiglio delle Finanze, e
registrano nella Camera de' Conti nell'82 dove più amplamente
si leggono gli articoli della riscossione in ciascheduna Provincia
e sopra qualunque materia in particolare lo speso non apparisce che in grosso relativamente alli conti veduti, e sottoscritti
da Sua Maestà, il quale non permette, che passino per minuto
alla cognizione altrui. Contrapposto il profuso dispendio della
casa del re, mesate al Delfino, e Delfina, assegnamenti al fratello, pensioni a' principi del sangue, ed altri vassalli, sussidi a
prencipi, salari degli ufficiali di Corte e di giustizia, governatori, luogotenenti, il mantenimento dell'armate di terra e di
mare, fortificazioni, e fabbriche, il denaro, che si consuma in
suppellettili, e si fonde in argenteria, e ciò che il re segretamente disperde; il calcolo trascende d'ordinario piuttosto nella
spesa che nel risparmio non ostante che all'immensa voragine
delle fortificazioni rilevate in quest'ultimi anni abbiano in molta
 parte supplito gli avanzi delle contribuzioni riscosse da nemici dopo la pace. Poco prima del mio partire si mandavano regolarmente ogni mese 30.000 doble in Italia, 30.000 nella Lorena
Alemanna e 500.000 lire per Strasburgo.</p>
<p>Per figurarsi a quanto saglia il dinaro, che si ricava da
quel regno conviene considerare, che per far colar netta nell'erario regio la somma portentosa di 112 milioni, quanto di più
se ne esige, e si perde, in passando per tanti differenti meati,
che se ne imbevono. Lasciando d'entrare nella rigorosa maniera con cui si riscuotono le taglie, con qual indistinta accuratezza si accudisca alle fraudi nella materia de' dazii, con qual crudele suggezione, e servitù si procuri lo spazzo del vino, e del
sale sarà molto più utile ponderare se possa divenire esausta la
miniera produttrice d'un tesoro sì immenso.</p>
<p>Due sono le principali scaturigini delle Finanze, il commercio con gli stranieri, il consumo, e travaglio d'un'interna
immensa popolazione, sin a tanto che non manchi l'uno, o non
diminuisca l'altro correranno doviziose. Il bisogno in alcune
nazioni d'estrarre vini, tele, ed altre mercanzie, e di tutte universalmente la fatal ostinata inclinazione per le manifatture di
Francia porterà sempre l'oro de' forestieri e sofferenza de' vassalli resa più laboriosa, e più industre dal peso inevitabile dei
gravami non lascierà di smaltire commestibili daziati, e di contribuire le taglie. Una guerra lunga, e generale potrebbe solo
scarseggiare ed inaridire d'acque queste correnti che con continuata piena si caricano nel regio erario. Ardiscano gli Spagnuoli di prendere la plata dell'Indie, dove la nazione francese
arriva a spartire quasi un terzo il traffico con gli Olandesi ed
inglesi. Cessi l'estrazione de' vini e dell'altre asserte mercanzie,
e resti sospesa quella circolazione con la quale il commercio attivo e passivo vivifica quel gran corpo; si esinanischino le Provincie sacrificando al ferro li consunti popoli, che corrono pure
troppo prontamente con rovinose conseguenze, a riempiere le
leve e le reclute. Si sterminino le terre con marchie, e tappe incessanti, necessitando gli abitanti ad abbandonarle. Dall'opposizione vigorosa de' nemici sia costretto il re a dar quartiero nei
 Stati propri ai suoi eserciti, ed allora nel cuore corrotta e corrosa la pianta non solo potrebbe comparire sfrondata, e lacera,
ma poco meno che isterilita.</p>
<p>Dopo il principio dell'ultima guerra di più d'un terzo è calato il valore delle terre per l'impoverimento, e disertazione
de' popoli accresciuta pur anco dalle vessazioni praticate col
partito de' religionarii. Dal continuo passaggio di truppe ho veduto medesio imo ne' viaggi comandatimi dalla Serenità Vostra
delle terre, dove prima si contavano 700 ed 800 fuochi ridotte
a meno di 30. Ora se al declivo delle Provincie, al quale consolidata la pace potrebbe forse per proprio servizio lasciar il re
alcun respiro, sopravvenisse il crollo d'una lunga guerra, accompagnata dalle circostanze irreparabili, che si sono accennate, obbligato per avventura Sua Maestà a smungere d'avvantaggio il suo regno, ed essendo indubitato, che l'armata severità
tutto estorquerebbe dal timore de' popoli. Sarebbe quasi impossibile che le cose non si riducessero finalmente all'ultimo eccidio.
Lo conoscono intrinsecamente li ministri, e perciò con ogni sorte di mezzo cercheranno sempre (sin che siede al timone la
prudenza) d'evitar la guerra generale, ed impedire l'unione
fatale dei principi, poiché tanto inferiore riuscirebbe la Francia
a resistere lungamente a sì pesante impegno, quant'è superiore
ad ogn'altra Potenza in singolare certamente. Mi disse più d'una
volta Croissii parlando sopra le apparenze d'una vicina combustione generale in Europa, che gli stessi mezzi con li quali li
nemici di Sua Maestà s'adulavano di poter fiaccare il di lui potere avrebbero servito per rinforzarlo per combatterli, e per opprimerli; che dalla sospensione del commercio nascerebbe l'affluenza dell'oro nella cassa del re per accrescere o sostenere gli eserciti, mentre per il traffico interrotto porterebbero li mercanti
il loro dinaro nei regi depositi per averne qualche provento,
e li popoli disoccupati correrebbero a prender partito nell'armate, a rinvigorire la forza. Da questi fallaci mortali sovvegni, che condurrebbero in irreparabili angustie negletto il riflesso può conchiudersi con migliori provati principii, che come
per la contrarietà di tanti e così vari interessi e difficili, anzi
 quasi moralmente impossibile che sussisti per lungo tratto un
unione de' principi capace a moderare la soverchia potenza della Francia per li successi, che vanno nelle guerre emergendo
produttrici di gelosie, ed alterazioni de' fini. Così non ha da temere quella Corona la mancanza de' mezzi, la quale solo da una
cospirazione generale, e durabile contro d'essa può cagionarsi;
quanto sicure, ed indivertibili devono tuttavia riputarsi le regie
entrate, altrettanto poi malagevole deve supporsi l'accumulamento de' tesori, perché quando pure la legge della sicurtà, e
del predominio, la compiacenza della vanità, e del fasto acconsentissero alla moderazione del dispendio, non sarebbe praticabile il civanzo ozioso de' milioni. Tolta di mezzo una quantità considerabile di denaro, che per tanti meati ridona questo
insaziabile Oceano, certo di vederselo restituito con nuovi tributi, ne seguirebbe, che destituito di naturale alimento il commercio con la penuria della moneta incarirebbe il prezzo dell'oro, e sentirebbe il regno di Francia quei medesimi funesti
sconcerti, nei quali per errore d'altra natura tanto patisce la
Spagna. Di questo continuato necessario giro ben si conosce il
profitto, e l'importanza nelle Provincie più vicine al seder della
Corte, apparendo in esse meno urgente il bisogno, e meno lacera la povertà. Un modo facile ed esente da questa gravissima
opposizione tengono non ostante i re di Francia per ipotecare
grossissime somme alla contingenza dell'avvenire, cambiando
utilmente il deposito dell'avarizia in un fondo immaginario riservato all'ambizione de' suoi vassalli. Non ha la Maestà Sua che
supprimere una parte delle cariche ed offizi de' parlamenti, Luogotenenze nelle Provincie ed altri costosi simili posti multiplicati
di tempo in tempo e facendo così rientrare il soldo nel commerzio senza pregiudicare la necessaria circolazione nell'occorrenza
del bisogno sarà sempre pronto il contante, mentre l'avidità
inestinguibile della nazione d'operare o d'avanzarsi risponderebbe in nuova alienazione di questo onorifico fondo d'affollare l'offerte de' pretendenti. Da sì ricco concorso di mezzi proviene il poderoso rilievo delle forze mantenute senza intermissione dalla Corona, ed il patrocinio di queste medesime forze favorisce la continuazione non interrotta de' mezzi stessi. Così
le Finanze, e l'armate vicendevolmente contribuendo alla reciproca loro fermezza, sostentano poi concordi la macchina grandiosa dell'inalzamento, e de' trionfi del re presente.</p>
<p>Cento e venticinque mila huomini in circa erano rimasti
in piede all'arrivo mio a quella Corte, di duecento cinquanta e
più mille, che servivano nell'ultima guerra. Cento e dieci mila
fanti, e 19 in 20 mila cavalli formavano questo corpo. Come li
reggimenti non sono eguali, ma gli uni più forti degli altri secondo che la loro bontà, ed il favore li rende parzializzati nelle
riforme, e che nelle reclute si aumentano con maggior felicità
li vecchi di nome, e di riputazione provata. Da questi si traggono li battaglioni d'ordinario di campagna; così con molta
pena si può giungere a sapere il preciso delle regie truppe. Con
numero sì limitato di milizia riguardo il bisogno d'impiegarlo
quasi intieramente a presidiare la doppia linea di piazze, che
forma le frontiere del regno, ha potuto la Francia resa più formidabile dal credito delle cose passate, e servita dal timore invalso ne' principi, procacciarsi in mezzo la pace vantaggi così
rilevanti, che sarebbero stati in altri tempi il premio contrastato d'una guerra lunghissima. Gode la Francia dalla sua situazione un insigne benefizio, perché in se stessa raccolta potendo
da un lato all'altro trasportare, ed ingrossare in momenti le
sue milizie, una parte invigorisce agevolmente l'altra con spediti rinforzi. Ora migliorato questo natural vantaggio dalla debolezza, e dalla disunione de' suoi vicini, se n'è prevalsa per
tenerli in rispetto, e per spianare li suoi simulati disegni,
distribuendoli sovente in opportuni accampamenti, congiungendole talor da un canto, talor da un altro, eccitò falsi sospetti, causò loro inutili dispendii, facendo poi nascere istantemente gli eserciti, eseguendo le operazioni, le sorprese, e le devastazioni innanzi che agli aggressi fosse dato solamente il tempo di pensare all'opposizione. Parmi che vada qui a proposito
il disinganno d'una fantasia della quale sono invaghiti molti,
che non conoscono la costituzione felice di quella Monarchia,
che si debba, cioè si possa in un trattato di pace costringere la
 Francia a disarmare per garantire accertatamente il pubblico riposo, togliendo l'istrumento della di lei sitibonda inquietudine;
possibilità esclusa da un'evidenza, che facendoli mestieri cento
e più mila uomini per guarnire le sue piazze, alla sicurezza
delle quali (quando per la di lei superiorità desse luogo a tal
sorte di calcoli) non potrebbesi negare, che fosse provveduto,
ed essendo raccomandata la decorosa custodia della persona
reale ad un valido scielto corpo di guardie ascendenti a 14.000
uomini chiamati la casa del re, resterà sempre alla Maestà Sua
facoltà, maneggiando come s'è accennato, d'unire una porzione
di truppe sufficienti nella costituzione fiacca de' suoi vicini d'intraprendere improvvisi tentativi; stratagemma inteso finalmente
da essi, ma dal quale non hanno per anco imparato a schermirsi poiché negligono l'unico espediente, che sarebbe il tenersi
sopra una buona difesa, onde agl'insulti fosse sempre preparato equivalente contrasto, e gli ammassamenti poderosi venissero
al nemico difficoltati dalle gelosie, che viceversa darebbonsi alle
di lui piazze debilitate di guarnigioni. Qual sia il valore delle
regie truppe l'operazioni da loro fatte lo hanno a sufficienza
mostrato. Ottimamente coperte, puntualmente pagate, con esercizio continuo disciplinate, da moltiplici e per i più nobili uffiziali comandate, stimolate di tempo in tempo dalla presenza del
sovrano, non è da stupirsi, se nel cimento rispondano all'aspettazione ed agl'intraprendimenti; tenue è la paga, ma già mai
passa il mese che non venga esborsata. Il grosso formato di
truppe nazionali tira di stipendio 5 soldi al giorno; in campagna, oltre il pane da monizione ha il soldato un soldo per giorno. Li Svizzeri, nei quali consiste la milizia forestiera godono
qualche avvantaggio. Sopra tutta la massa del dinaro, che esce
dal regio erario per l'universale della guerra si batte un soldo
per lira riservato per il mantenimento dell'ospitale degl'invalidi eretto fuori di Parigi dal re presente per riporvi quelli, che
in suo servizio esponendo la vita rimanessero mutilati degl' istrumenti dalla natura assegnati per sostenerla. Li capitani trattengono poi un soldo per giorno per vestire, ed armare il soldato dopo la prima volta, e fare la recluta de' deficienti per le
 fughe. Perché a quest'obbligo esattamente suppliscano, oltre le
riviste frequenti, che fanno li governatori delle piazze, gl'Intendenti nelle Provincie, Louvois, ed il re stesso ne' viaggi, ed in
campagna si è inventata ed istituita la carica degl'ispettori.
Tra li colonnelli quelli che si distinguono nell'attenzione del
servizio vengono prescielti a quest'odiosa incombenza, ch'è però un'augurazione indubitata di vicino presagio a gradi maggiori.</p>
<p>Secondo le loro ripartizioni ogni mese sono tenuti a farne
l'intiero giro, rassegnare le compagnie, esaminare da capo a
piedi il soldato nel vestito, e nell'armi, e mandarne in capo al
mese la relazione alla Corte con una tal esattezza, che sia rilevato, per modo di dire, se sarassi trovato al tal soldato vacillante
il pomo della spada, se a quello mancava un requisito nell'abito, o a quell'altro s'è osservato una deficienza nell'armi. Se le
minaccie sono scrupolosamente tassate, e ne conseguitano pungenti rimproveri ben si può indurre, che le fraudi portano irremissibili la cassazione, e l'esempio d'arbitrari castighi. Rigori
di diligenze, onde ne nasce che le truppe ben intrattenute si
conservano vigorose, proprie, disciplinate, e che non passano li
nomi, come in molte altre parti per fregio onorato de' rolli, e
per civanzo privato, ma corrisponde all'aggravio delle paghe
effettivo, e pari il servizio degli uomini. Nel travaglio dell'immense fortificazioni rilevate in brevissimo tempo da quel re
s'impiegò molto proficuamente l'opera de' soldati, compartendone il numero a proporzione della necessaria sollecitudine. Due
terzi al lavoro, l'altro alle funzioni militari vicendevolmente
supplivano, oltre infiniti vantaggi da quello di tenere principalmente in continuo esercizio, ed in alcuna le truppe ne è risultato, che insensibilmente imbevuti del modo, e delle proporzioni per trincierare, e per innalzare un lavoro li soldati di Sua Maestà
Cristianissima a guisa delle Legioni Romane, di cui si leggono
portentosi intraprendimenti, sono ormai abilitati a tutte le sorti d'arti bisognevoli; onde occorrendo fortificare un posto,
piantare un forte, ergere dalle radici una piazza, lo faranno anche in mezzo all'inimico paese, quando li materiali possano
 unirsi. Con l'ultime leve, e reclute vicino a 180.000 uomini può
avere di presente la Francia in piedi. La quantità numerosa degli ufficiali conservati nelle riforme, rende sempre facile l'aumentazione delle forze, scarsa la corrisponsione per le leve e per le
estraordinarie reclute, nasce alcuna volta che penuriando li vecchi ufficiali de' mezzi per potervi supplire, viene loro sostituita
gioventù inesperta, di cui non manca mai un'ansiosa folla, e li
corpi non riescono poi nelle prime campagne di quella perfezione che si desidererebbe. Nella cavalleria s'incontra perlo più questo disordine superiore di troppo dispendio a ciò che il re contribuisce, e la carestia de' cavalli è una delle prime ragioni. D'Olanda, e d'Alemagna si soleva estrarne gran copia, ma da qualche tempo sembra che così da una parte come dall'altra si accudisca a non lasciarli sortire. Con tutto ciò per la via di Liegi, e de' Svizzeri sarà sempre mai difficile, che venghi impedita
l'estrazione, il molto provecchio sollecitando la frode ed il rischio. La providenza del re, che non manca ad alcuna circostanza, ordinò ultimamente, che nelle Provincie per i pascoli
più opportuni s'introducessero razze, ed assegnò per questo effetto terreni e dinaro.</p>
<p>A rendere gli eserciti regi sempre più vigorosi e per riuscir utilissima la nuova istituzione de' nobili cadetti; specie di
milizia Gianizzera nodrita, educata, promossa dalla beneficenza
del re con un vantaggioso divario, che d'onde quella dalla sola
educazione tragge l'ardire, questa dalla nascita portando l'altezza dell'animo alla disciplina, non resta che perfezionare il
coraggio. Quattro mila se n'erano già scelti dal maggior numero, che s'offerirono, spartiti in diverse compagnie più forti
l'una dell'altra secondo le razze, nelle quali si sono stabilite le
loro scuole. A Metz, Strasburgo, Bisanzone, Valenzienes, Tournais, e Doncherchen, e s'erano introdotte nelle cittadelle a ciò
spartati dalla frequenza, il costume non venghi dalla licenza
corrotto e sia tolta insieme l'occasione a disturbi, che l'impulso
fervido d'una gioventù sciolta e numerosa potrebbe partorire;
se le insegna a giuocare l'armi, il ballo, il disegno, e le fortificazioni. Vestono abito militare, ma proprio; dieci soldi al
 giorno è il loro stipendio, quattro de'quali se gli ritengono per
il mantenimento de' maestri, e per tenerli con decenza. Quotidianamente fanno gli esercizii, e le rivoluzioni, abilitandosi al
comando l'ubbidire; per avanzarsi nei primi gradi della professione converrà la nobiltà inferiore e povera entrare in queste
compagnie vero seminario militare, e campo ferace d'ufficiali, riducendosi alla raccomandazione di tal meritevole requisito la
possibilità d'ascendere, né mancarà il concorso qualunque sia
l'esordio molto penoso, mentre il bisogno, il genio guerriero,
e la speranza di certi progressi porteranno sempre mai una
piena di pretendenti. Quando da questa istituzione non ridondassero tant'altri beneficii oltre quelli, che palpabilmente si
scorgono è certo, che il togliere per tempo una materia oziosa,
e suscettibile per natura, e per necessità d'ogni maligna impressione alla malizia di quelli, che pensassero d'accender giammai
il fuoco d'interne discordie, è prevenzione così ingegnosa, e proficua che non può abbastanza stimarsi.</p>
<p>Il far menzione de' generali dell'armate e de' principali ufficiali, oltre che sarebbe un prolungare esorbitantemente il tedio
all'Eccellentissimo Senato, riuscirebbe pur anco affatto ardito,
e scabroso, perché il giudicare del merito de' soggetti in una
professione non conosciuta che per accidente, ed il parlare con
l'opinione degli altri, molti de' quali per passioni ammirano l'eccellenza, dove a pena vi è mediocrità, e travedono difetti ove
traluce l'esquisitezza, sarebbe un far correre troppo rischio alla vera virtù. Tuttavia è cosa costante, che per decifrare l'intenzioni della Corte, e penetrare tra la varietà degli oggetti esposti, tenessero per ingannare dove tendino realmente le mire
giova infinitamente sapere il peso de' comandanti, e quali siano
quelli di confidenza potendosi dal vedere più all'uno, che all'altro appoggiate le commissioni,e sino dalla scielta de' reggimenti
distinguere presso a poco dove si pensi agire da dovero; ma
come quest'esame non può farsi, se non dalla diligenza di quelli, che servono sul fatto; così senza venire ad una prolissa specificazione delicata, basta il dire, che essendo l'esercizio, e l'applicazione gl'istrumenti, che raffinano l'ottimo in ogni genere
 di professione, è di ragione, che alla Francia, dove è sempre vivo l'uso dell'armi, ed acuto punge lo stimolo della gloria, appartenga in questo secolo indistintamente il privilegio d'aver li
primi capi di guerra, ed i migliori uffiziali d'Europa. L'istessa
applicazione, l'istesso ordine, e li medesimi mezzi forse anco
con maggior insistenza, e profusione impiegati, hanno unita la
fiacchezza creduta lungo tempo insuperabile perché naturale
delle forze marittime, ed uguagliatane la robustezza quasi a
quelle di terra. La guerra, che congiuntamente con l'Inghilterra si fece sul mare all'Olanda, e le espedizioni vigorose, se bene poco fortunate sotto il conte ora maresciallo d'Estrées nell'Indie; la rivolta sostenuta de' Messinesi, le azioni strepitose
fatte da Du-Quesne in Levante, li replicati arditi insulti contro
d'Algeri, e finalmente il soccorso spinto fino al Baltico sotto
Proulis, sono contrassegni infallibili del potere, e dell'esperienza
navale ognora più crescente della Francia.</p>
<p>Si ascende per gradi in questa professione come nella milizia di terra, cadetti, guardamarine, insegne, capitani, capi di
squadra, luogotenenti generali,e finalmente marescialli di Francia sotto li posti che premiano, e coronano le fatiche, e gli azzardi di quelli che vi si donano. Le cariche supreme di grand-ammiraglio, e di generale delle galere si comportano per lo
più alla qualità, ed al favore; molti bastardi di Francia hanno
occupato successivamente la più cospicua di grand-ammiraglio,
che ora è in testa del conte di Tolosa. Il maresciallo duca di Vivona è generale delle galere, con la sopra vivenza nel figlio duca di Montmar. Nei porti dell'Oceano e Mediterraneo migliorati
con fortificazioni, e con arsenali si tengono compartiti li bastimenti dove a misura del bisogno, e degli oggetti con prontezza
s'armano, e si spediscono. Come sortono, e rientrano le squadre a proporzione degl'incontri, così accade difficile, anzi quasi
poco men che impossibile il dire un stato fisso de' regni armati,
che tiene la Corona sul mare. La pratica degli armamenti, l'intrattenimento della marinerezza in servizio, e fuori, il modo
d'unirla, la quantità che ne porta a proporzione ciascun vascello, il numero degli ufficiali, soldati, cannoni, monizioni, viveri,
 la spesa del tutto, l'ordine del comando, la maniera delli disarmi, ed ogn'altra più minima circostanza ho procurato di raccogliere distintamente per produrre all'Eccellentissimo Senato
un piano esatto, ed abbondante. L'ansia ambiziosa discoperta
in molte occasioni di dominare il Mediterraneo, e di signoreggiare il Levante ruminando forse d'avvicinarsi quando cade
opportuna la congiuntura con l'occupazione de' porti, e de' Stati, che interrompono la disgiunzione incommodata che si frappone sino alla Provenza, potendo divenire un giorno infesta e
gelosa all'antico glorioso predominio godutovi dalla Serenissima Repubblica, mi ha fatto giudicar conferente d'informare a
fondo l'Eccellenze Vostre della possanza, e direzione navale di quella Corona. E perché lo sminuzzare in questa relazione l'asserte particolarità sarebbe stato un abusare della loro benigna pazienza,
le presento in una compilazione separata, nella quale la curiosità potrà soddisfarsi. In grosso si può dire, che di 50 in 55 vascelli, e di 30 galee potrebbe il re Cristianissimo congiungere
un'armata, quando ne avesse a fare a più nemici, che distraessero le forze. Il difetto non consiste nel numero di vascelli contandosene sopra 90 distribuiti ne' porti; nuove fabbriche riempiscono di tempo in tempo li depositi; anzi con tanta giustezza, e politezza si costruiscono li legni (e questo è frutto delle
scuole continuamente mantenute) che già superano li francesi
anco in questo travaglio tutte le altre nazioni d'Europa. Quello
delle galere non sarebbe più malagevole. La difficoltà s'affaccia
nella penuria de' marinari accresciuta dal molto numero d'Ugonotti sortiti dalle Provincie marittime più feroci de' religionarii,
e nella pena di trovar quantità sufficiente di buona voglia per
riempiere le ciurme. Se giammai per la sconfitta d'una battaglia,
o per infortunio di mare soccombesse ad un tracollo il vigor
marittimo di quella Corona gran tempo farebbe di mestieri a
rimetterlo, e nascerle potrebbero consegueuze pericolose. Di
più deriva la vigilante avvertenza di distornare l'unione delle
due Potenze marittime dell'Inghilterra, e d'Olanda, che se mai
di concerto operassero contro la Francia intercludendole il proprio Commercio sturbandoglielo con gli altri, aggredendo le co ste del regno, e tirando a disuguale cimento l'armata della Corona, sarebbe non solamente capace di fiaccare, ma d'abbattere
la di lei fortuna. Come però l'Inghilterra è la più riputata, ed
il star bene con essa tiene in maggior rispetto l'Olanda, così
non s'ommette dispendio, o finezza per conservare la miglior
corrispondenza. Non solamente servì e serve il genio propenso
del Britannico di satellite alla fortuna del Cristianissimo, le ha
prestata di più sicura opportunità di porsi a coperto per il tempo avvenire dagli effetti maligni del radicato irreconciliabile odio di quella nazione contro la Franzia. Chiuso con la compreda di Doncherchen l'adito libero prima agli Inglesi d'entrare
in quel regno, s'è potuto poi senza disturbo fortificar egregiamente li porti e piazze sopra l'Oceano, e specialmente quelli
che riguardano l'Inghilterra, come tuttavia con sollecitudine si
continua ponendo in difesa l'isola d'Olenn e Relisse, che comanda l'imboccatura di molti fiumi ricchi di commercio, e che
occupati mai da nemici porgerebbero facile l'ingresso in un
paese abbondante, forte di sito, e pieno d'Ugonotti. Per costituire la Corona di Francia in una elevazioue sì illustre, e così
eminente di possanza, e di riputazione non vi voleva meno che
la congerie di tanti requisiti sì ben uniti e disposti. Non sarebbe stato assai che la sostenesse un re capace, fermo, avido di
gloria, e dedito alle armi; bisognava la scielta felice de' ministri
abili, di talento, ardenti di volontà, e ciechi nell'esecuzioni per
secondarlo; trovar la casa reale con prencipi stanchi di tener la
fortuna, o adattati ad indifferentemente portarla per non veder
da domestici inviscerati dissidii disturbato il filo della meditata
depressione della nobiltà dall'abbassamento de' Parlamenti della
schiavitù de' popoli, che a quella mancasse l'ordinario plausibile pretesto del sangue reale, al partito di Robba l'esempio dei
primi movimenti,alla plebe capi, e concitatori, a ciò così ogn'uno
per il suo conto pazientassero la violenza delle prerogative cospicue, lo spoglio de' diritti privilegiati, l'inquietudine delle coscienze, e l'estorsione delle sostanze, che finalmente dalla generale dipendenza permesso, e favorito l'aumento strabocchevole
delle Finanze ne risultasse indi la violenza armata di tante
 forze a stringere per custodire li vincoli, ed a consolidare tutta la
mole. Ma neppure la sola interna felicità sarebbe stata bastante
a riporre in un sì luminoso ascendente quella Corona, se la
pontura congrua delle cose di fuori non avesse invitato, ed aderito alle incessanti intraprese con le quali si dilatò la di lei circonferenza.</p>
<p>La connessione mirabile dell'accennate circostanze vi ha
voluto per perfezionare la prosperità di quella Monarchia. La
sussistenza d'esse se gli rende dunque essenzialmente necessaria per conservarsi, ed il cospiramento delle medesime congiunte in aspetto contrario potrebbe unicamente sovvertirgliela.
Una parte scompaginata valerebbe ad indebolire, non già a far
crollare questa macchina ben piantata; portarvi non ponno una
grande scossa se non concorrono unite l'aggressioni di fuori,
ed il sconvolgimento di dentro, che l'impeto degli esteri imprima il moto ne' vassalli, o il moto de' vassalli chiami ed attragga l'impeto de' forastieri, così che potrebbero darsi se passasse
in mano più debole lo scettro, dal che li sudditi prendendo fiato
volessero rimessa nel primo natural essere la loro condizione,
ed i stranieri animati ripetessero le proprie spoglie usurpate.
Quanto sicura vadi da tali contingenze la fortuna rispettata del
re presente per quello concerne l'interno, l'Eccellentissimo Senato l'ha già compreso dalla narrazione, che si viene di fare.
Ciò ch'abbi da sperare, o d'apprendere per il di fuori Vostre Eccellenze
l'esamineranno nel restante di questa fatica, che tratterà degli
affari co' prencipi.</p>
<p>Le diffidenze e le gelosie che dissiparono l'unione de' collegati nella guerra passata, avendo dato il moto alle negoziazioni posteriori e regole alle alleanze contratte in appresso coi
principi, occorre inescusabile il fare un tocco passaggiero sopra
le ragioni, e circostanze del trattato di pace per dilucidamento
delle materie seguenti. Sostenuta dalla Francia con somma sua
riputazione l'ultima guerra contro tutte quasi le potenze d'Europa unite, data la legge a' suoi nemici, stabilita pace tanto gloriosa che il trionfo d'essa può gareggiare a buon dritto con
quelli della più celebre antichità, non è da dubitare che il
 desiderio inestinguibile di gloria del re cristianissimo non fomenti
in lui il prurito naturale de' gran cuori d'aggrandire sempre
più la loro potenza sopra le rovine del più vicino. Non basteranno li Pirenei, l'Alpi, il Reno, le voragini dell'Oceano, e la
famosa benché ormai debole barriera de' Paesi-Bassi per limite
della Francia, ma cambieransi in gradi per condurla a maggiori
conquiste, se la fortuna implicando in sempre nuovi errori gli
altri principi si compiacesse ostinatamente contro il suo genio
d'essere solo stabile in favorire Lodovico XIV mentre non passerebbero grand'anni, che li confini del suo regno sarebbero
gli stessi, che quelli della sua volontà. Con tutto ciò governando la stessa prudenza, che sin ad ora s'è trovato bene di sfuggire i grand'azzardi senza lasciarsi rapire dall'insidiosa lusinga
degli avvenimenti passati, s'appiglierà forse al più sano partito
di moderare la sorte, senza stancarla, invece di calcolare sopra
la debolezza, disunione, ed irresoluzione altrui. Che li cortigiani per adulare la vanità del sovrano tradendo può essere il
loro stesso interno attribuiscano unicamente al formidabile polso delle sue forze li vantaggi dell'ultima pace, non è da stupirsene, né può loro dimandarsi altro talento, che quello della
compiacenza. Ma che lo stesso Consiglio regio stabilisca sopra
questo fallace supposto la deliberazione d'entrare in una nuova
generale guerra, la ragione lo contende. Senza toglier il vanto
all'armate poderose del re comandate da egregi capitani, e con
esquisita disciplina condotte d'aver influsso alle passate vittorie, senza defraudare alla provvida prevenzione del signor di Louvois d'aver assicurata la riuscita dell'intrapresa con abbondante tempestivo ammassamento di provvedimenti senza minorare al discernimento ed attività del re il merito d'aver saputo
scegliere gli acquisti, e l'onore d'averli con la sua presenza
prontamente eseguiti, il fine della guerra così glorioso per la
Francia ascriver si deve all'Imperiale ed Olanda, quale non già
per impotenza di resistere, ma spinti da particolari riguardi
precipitarono con la Francia stessa la pace, lasciandole la libertà d'obbligarvi il re di Danimarca, l'elettore di Brandemburgo,
la casa di Luneburgo, ed il vescovo di Munster. Le gelosie
 dell'autorità armata del principe d'Oranges infiammate dalle
circostanze, che allora correvano, fecero preferire alli stati generali la pace reintegrante offerta loro dalla Francia all'azzardo
di perdere quella libertà la quale per conseguire, e per conservare i loro maggiori, e loro medesimi havevano impugnato l'armi scusando con la suprema legge della salute della Repubblica
il decreto de' suoi alleati allora, e poi sì altamente rimproverato.</p>
<p>Conosciuto dall'Imperiale che senza l'assistenza dell'Inghilterra, ed Olanda avrebbe indarno affaticato per salvare il
Paese-Basso Spagnolo, non obbligato in alcuna perdita propria
a continuare la guerra, compensato Friburgo da Filisburgo
stante l'accomodamento ragionevole fu il mantello d'essa prevenuto dal re di Danimarca, e dall'elettore di Brandemburgo,
certo essendo che per mezzo de' loro ministri in Parigi tentarono la Francia a ciò abbandonasse al suo cattivo destino la
Svezia offerendosi quando fossero loro mantenuti gli acquisti, di
concorrere armati com'erano, allo spoglio della Casa d'Austria.</p>
<p>Il genio assistente della fortuna Austriaca scansò con un abbandono in apparenza vergognoso all'Imperiale, che senza far
riflesso ad alcuna formalità convenne con la Francia l'insidie,
che potevano esserle fatali; e la pace che agli occhi de' meno
penetranti parve uno sforzo emanante dall'armi vittoriose, e
prepotenti del re Cristianissimo, non fu che un effetto naturale
degl'inganni e gelosie ordinarie tra principi. Alla dubbia fede
di Danimarca, e di Brandemburgo non credè il medesimo re
Cristianissimo di dover commettersi (argomento assai chiaro
per istruire, che giammai può essere profittevole a principi quantunque ne fu poco meno che autorizzato il costume il contravvenire alla parola e giuramento de' trattati) si servì bene in appresso delle discoperte disposizioni, e di là vennero li semi delle alleanze che esistono di presente. Contentossi per allora di
cogliere dall'invalse diffidenze l'apertura di stabilire, come fece
la Svezia nelle sue Provincie di Germania; cosa con raro esempio ugualmente desiderata dall'imperatore, e dalla Francia. Da
questa per illustrare con un celebre esempio la solidità fedele
della sua amicizia, e conservarsi l'utilità d'un antico alleato,
 che mai credeva di poter perdere. Quegli per impedire la grandezza di Brandemburgo già troppo grave alla Casa d'Austria,
ed alla maggior parte dell'Alemagna. Coperto così di palme, e
carico d'applausi per il successo delle sue armi, e de' suoi negoziati il re Cristianissimo, trovai nel mio arrivare poco dopo
in Parigi persuaso il ministerio di quella Corte d'aver inchiodata la sorte e di potere sopra l'altrui fiacchezza tirar le linee
de' più smisurati disegni. Esistevano li sospetti sopra di cotesta Provincia promossi dall'arcano svelato di Casale, sedati alquanto dallo sventar del concerto, ma giammai affatto calmati
a causa della negoziazione, che tuttavia rimaneva viva e poco
dopo venne rinvigorita dalla spedizione a Mantova dell'abbate
Morelli. Da due lontani e disgiunti principii trasse veramente
l'origine il trattato stipulato in fine tra il re Cristianissimo, ed
il duca di Mantova dopo tante contestazioni, e raggiri nel mese
di settembre 1681. L'uno fu la fierezza con la quale procurò la
Spagna d'estorquere dal signor Duca di Mantova il principato di
Guastalla o una specie equivalente per il marchese Paredes, che
s'attrova a quella Corte, alla persona del quale dicevano appartenersi quello stato. L'altro l'impazienza che lasciò conoscere
l'imperatrice Eleonora secondata dall'imperatore d'introdurre
ed instaffare nel Monferrato il duca di Lorena per le ragioni della moglie, e disporre vivente ancora il nipote di quella successione. Le minacce portate dal conte Galerati passato per l'affare di Guastalla a Mantova per ordine di Spagna di sforzar il signor duca con un'armata, ed incatenarlo piantandole a Guastalla una Cittadella, rese più intollerabili dalle rare tenuissime
somme corrisposte da Milano per il mantenimento anticamente
stipulato di Casale, condussero il Duca a lasciarsi detto che per
spuntare l'orgoglio de' Spagnuoli metterebbe nelle mani del re
Cristianissimo Casale, quando la Maestà Sua applicasse all'Italia.
Comunque arrivasse all'abate d'Estrades attora ambasciatore
della Corona presso la Serenità Vostra questo senso di Sua Altezza, è cosa positiva che l'abate di genio attivo, ed avido di far
nascere negozio in un Ministero per altro sterile, lo rilevò alla
Corte, lo fece gustare, fu incaricato di secondarlo, e farlo
 riuscire. Senza dilungarmi a raccontare il giro della negoziazione,
il viaggio di Mattioli a Parigi, lo stabilito da lui con Pompona,
il discoprimento che n'è conseguito, le difficoltà che s'interposero all'esecuzione, l'inganno che da Mattioli pretese il Duca
che le venisse fatto, l'infruttuosa missione del vescovo d'Aconia, e tant'altri dibattimenti, che suggerirono feconda materia
alle speculazioni, ed alla pena; tant'è che la Francia scorta l'opposizione, o il cambiamento del duca, non volle con un'aperta,
e con occupazione sì gelosa implicarsi in un movimento, che
dall'abile, scaltro talento degli italiani temé non dilatasse in un
affare generale. Non avea per anche conosciuto la Francia, come
conobbe di poi, che li principi interessati a divertire le novità
fossero per dimorare immobili spettatori, né che il timore del
suo risentimento, o la diffidenza della sincerità del signor duca dovesse farlo negligere li concerti, con li quali averebbero potuto distornarla. Si contentò di tenere in mano il filo del negozio
sino a miglior congiuntura, né pressando né abbandonandolo.
Non abbandonò già il vantaggio portoli dal discoprimento di
tal maneggio di consumare nel milanese la Spagna con dispendiosi sospetti, e di allontanarli dal Paese Basso, e dall'Imperio,
cogliendo l'intrattempo sospirato di fortificare le sue frontiere,
che meditava poi di chiudere con l'occupazione di Strasburgo,
e con lo smantellamento di Lucemburgo. Con la continuata barriera di tante piazze, che da Huninghen sino a Charlement si distende, e ripresa scorre senza intermissione sino all'Oceano tolto una volta Lucemburgo dalle mani de' Spagnoli pretende la
Francia di costituire inaccessibile il regno. Un'armata volante
comandata da capo che sappia avvantaggiosamente portarsi all'ombra delle piazze, suppone capace ad impedir l'ingresso a
qualunque altro tentativo agli Alemanni. Tenendosi così sopra
la difensiva senza venire con una nazione potente, e bellicosa
all'azzardo d'immense battaglie la perdita delle quali non seguì
mai sopra le frontiere ce non producesse confusioni precipitose nelle Provincie esposte del regno, pensa d'acquistare la libertà d'aggredire, e di portar altrove la guerra senza il batticuore di venir distratta dal fuoco acceso in casa propria.
 Prevenzione sagace e tanto più necessaria, quanto che avendosi l'occhio rivolto alla Corona de' re de' Romani, ed intendendosi, che
succeda il Delfino alli Stati di quella di Spagna per le ragioni
della madre all'esclusione dell'arciduchessa Antonia mirata dagli Austriaci erede presuntiva, quando venisse a mancar senza
discendenti Carlo secondo ora regnante (disgrazie che il signor Dio
non permetta per la combustione generale in che ardirebbe il
mondo cristiano) queste guardinghe misure potrebbero rendersele necessarie. Già si vede che facendo la Casa d'Austria il
maggior ostacolo all'ingrandimento della Francia, ed al disegno che le viene imputato della Monarchia, non potendo volgersi ad alcuna parte dove li stati, e le dipendenze d'essa non se le
interponghino per inciampo, è dopo gran tempo, e lo sarà lungamente l'inimico irreconciliabile di quella Corona, e lo scopo
indiversibile della sua collera. Saranno sempre gli sforzi principalmente impiegati a levarle la Corona dell'imperio, ed a spogliarla del rimanente delle Provincie Cattoliche del Paese-Basso.
Difficile il primo intento, e più da superarsi con secreti sotterranei lavori, che d'intraprendersi con aperti tentativi, si travaglia nel mentre intorno la caduta del Paese-Basso che dilacerato dagli smembramenti delle due Paci d'Aquisgrana, e di Nimega, angustiato di terreno, tagliato fuori dalla comunicazione
de' fiumi comandati dalle piazze rimaste al Cristianissimo, abbandonato degli aiuti tardi, o scarsi di Spagna, sussiste miracolosamente per la paziente fedeltà de' vassalli. Conquistato che
sia una volta, gettato può dirsi il fondamento immancabile al rilievo dell'altro; corre adesso una differenza essenziale tra il titolo di protettore, con il quale miravano gli Alemanni altre
volte la Francia, di quello di conquistatore, ed usurpatore, che
ora gli attribuiscono, ed apprendono; non può altrimenti il re
Cristianissimo superare le valide opposizioni del corpo Germanico geloso di cadere sotto un capo, che l'opprima in luogo
d'assistergli, che tenendosi pronto per mostrarsi coraggiosamente alla fortuna quando insorgessero le opportunità, o con
simulati artificii procurando scaltramente di farle nascere. Ma
smembrata dalla Monarchia Spagnuola la Fiandra che può
 giustamente nominarsi la cittadella d'Europa, essendo quella la
porta de' soccorsi dell'Inghilterra, l'argine degli Olandesi e del
Nord, la chiave di comunicazione con l'imperio, il punto dove
si uniscono l'assistenze reciproche delle linee austriache, chi
può dubitare che troncato il groppo, il quale annoda l'interesse della corona cattolica, e muove a di lei favore tante potenze, l'altre conquiste sopra quella Monarchia costituite in somma
languidezza non fossero per trovare pochissima o niuna resistenza, e che imprigionati rimanendo cinque elettori, la Corona
de' Romani non passasse per libera elezione de' sufffragi, o per
sforzosa prepotenza nella casa di Borbone?</p>
<p>Invaghito, e fissato il re Cristianissimo in così belli oggetti
non meno che in quello di barricarsi fortemente verso l'Alemagna con ingiurioso, e non più ardito stratagemma, e pericolosissimo esempio nomati propri sudditi ed erettili con proprio
decreto nelle camere di Metz e di Brisac per giudici dell'imperio e della Spagna, per interpreti della pace di Vestfalia e di Ni-
mega, con le proteste e talor l'esecuzione della forza accompagnando gli atti di questo parzial tribunale di giustizia, riunita
tutta l'Alsazia si mise in possesso delle dipendenze asserte dei
tre vescovati del ducato Bipontino ed altre contee e terre imperiali di somma sua convenienza, entrò in Verdun ed Arlon, nella contea di Chines, e delusa con la dolosa negoziazione di Francoforte la collera nascente dell'imperio prese finalmente Strasburgo senza parlar di Casale, per altra ragione nel medesimo
tempo occupato, né dal blocco di Lucemburgo intentato per
perfezionare il soprascritto disegno, acquistando nel profondo
della pace, e senza alcun alleato più quasi che non avea fatto
nella guerra; come se l'altre nazioni d'Europa non avessero
potuto più riunirsi per lo stesso oggetto di fermare il torrente,
e separate fossero rimaste un cadavere senza fiele, senza cuore,
senza forza, onde il ministero di Francia di poter in tempo di
pace (se meritava nome di pace una sorda guerra peggiore della
dichiarata) risparmiar le somme considerabili, con le quali voleva comperare l'amicizia e la neutralità de' principi impiegandole con maggior profitto a fortificare le sue piazze con
 altiero supposto che la paura del suo risentimento farebbe ormai l'istesso ufficio che l'avarizia del suo dinaro; ricercò veramente di collegarsi con alcuni, ma nel considerare il modo e
gli interessi, apparirà, che s'è assicurata di pochi, che per lei
siano risoluti di prender la spada, o che avendogli promesso
siano in stato nel cimento e nel forte dell'azione d'essere suoi
costanti compagni.</p>
<p>Il primo tentativo si fece alla Haisa; s'era accorta con suo
emolumento la Francia che senza l'Olanda, l'Inghilterra difficilmente gli sarebbe nemica, che poco avrebbe da temere dell'imperatore, e che la Spagna resterebbe esposta a sua diserzione, gli altri di mano men forti, e dì più rimoti riguardi non
essendo soliti a moversi, che tratti da una forza superiore. Cominciò a capitanare l'Olanda con reiterate proteste di sincera
amicizia e di pacifiche intenzioni; dalle insinuazioni generali
discese ad offerirli una lega per conservazione della pace, e custodia della loro libertà; con la propensione della città d'Amsterdam solita ad abbracciare incautamente le proposizioni, che
tendono ad assicurare il lor traffico senza considerare, che nello
Stato sta incluso il commercio, non il Stato nel commercio, e
che s'era già blandita, onorandosi li di lei particolari deputati
con pienissimo regio trattamento, quando con il maresciallo d'Estrades spianarono essi separatamente la pace di Nimega, si lusingò la Francia di condurre le Unite-Provincie dove più le complisse; lo sdegno del re insofferente di vedere l'Oranges a fare
in Europa l'indecente figura di suo unico competitore, prevalendo agli antichi dettami impegnò a tentar senza il concorso
del principe, anzi egli invitò la riuscita del progetto, e se ne rimase con scorno; arenatosi subentrò quello d'obbligare almeno
in caso di guerra gli Olandesi alla neutralità. Accostumati gli
Stati d'appigliarsi alla realità, non abbadando molto alle apparenze, ragionando saviamente il Vamboninghen, ora riguardato come propenso alla Francia e principal autore del disinganno, che se il cristianissimo non avesse mirato ad altro che
al mantenimento della pace, non avrebbe affettato con tanta sollecitudine la loro amicizia, mentre niun principe poteva pensare
 ad aggredirlo, penetrarono, che il secreto covato nel seno fosse
di perfezionare la conquista del Paese-Basso Spagnuolo; bilanciati li consigli s'unirono nell'opinione che senza il loro appoggio fosse irreparabile la perdita della Fiandra; giudicando
però ogni partito migliore che avere li Francesi vicini, mentre
non sanno esservi che nemici o padroni, senza molto titubare,
rimettendo a nuove consulte gli accidenti dell'avvenire, ed ornando di civiltà un rifiuto si scusarono di divenir collegati di
quella Potenza, della quale pochi anni innanzi non molto vi volle che restassero sudditi. Fu attribuito a naturale impazienza
più tosto che a matura condotta questo passo del cristianesimo
perché se invece di scoprire che nella conclusione della pace
avesse mirato piuttosto a separare li principi, che a mettersi in
quiete si fosse applicato ad addormentare gli Olandesi con le
blandizie del commercio (nel quale anzi si contravenne in molti
articoli allo stipulato) lasciandogli com'erano per l'abbandono
esecrato de' loro alleati inesoso al mondo, sarebbe pervenuto più
facilmente al fine del suo disegno; l'ardita loro ripulsa diede
ad intendere a' principi che non avevano affatto ancora derelitti
li riguardi della libertà d'Europa tuttavia minacciata e periclitante nel Paese-Basso; nacque indi loro la necessità d'applicare
a porsi a coperto dall'odio del prepotente, e si svegliò l'idea
dell'associazione generale della quale l'Europa è in procinto
di vedere gli effetti, e conoscere il carattere nella rivoluzione so-
prastante.</p>
<p>Ebbero miglior fortuna assai le negoziazioni della Francia
alla corte d'Inghilterra; il loro felice esito diede a divedere, che
l'ardore, con il quale il brittanico insistette presso gli Stati generali a preferire l'alleanza della sua corona a quella della Francia
non solo era animato dai rispetti pubblici del suo regno ma infiammato per anco da particolare latente oggetto di render più
importante e desiderata la sua corrispondenza al re cristianissimo e vendergliela a più caro prezzo; non ostante che gli interessi di quella corona per opporsi alla grandezza della Francia non fossero dispari da quelli degli Olandesi, li Paesi-Bassi
Spagnuoli conquistati essendo come già s'è accennato il mezzo
 infallibile per porre ugualmente i ceppi alla Germania, all'Olanda ed all'Inghilterra; ad ogni modo le turbolenze interne di
quel regno, le convenienze private del re, de' suoi ministri, e
delle sue favorite porsero materia più feconda assai alla Francia per farne profittare il suo denaro; rilevato chiaramente in
quest'ultimi anni, che il Parlamento, e piuttosto l'ambizione
interessantissima de' più autorevoli suoi membri convocati dal
re invece d'applicar da dovere a dare all' Europa la faccia, che
più compliva a quel regno, tutto che ne mostrassero voglia, e
potessero farlo, non abbiano atteso ridotti al caso, che a scaricare il mal talento contro il re ed il suo ministerio, bramando
più veramente la rovina di coloro che lo compongono, e l'esclusione della stirpe regia dal trono, e la guerra contro la
Francia; preferì il Brittanico e li suoi ministri consigliati dall'istinto naturale della propria conservazione la lucrosa amicizia della Francia ad una guerra accompagnata da pessime conseguenze. Serve così tuttavia il re d'Inghilterra di principale
istrumento alle soddisfazioni del cristianesimo, ma se l'incendio
della guerra s'ampliasse non potrebbe questi fidarsi della di
lui indifferenza. Vedendo il Brittanico la necessità di riconciliarsi
alla fine con il suo popolo, e di risvegliarsi al fuoco fatto troppo vicino per essere negletto, sacrificando alcuno de' suoi ministri potrebbe prender partito coi nemici della Francia, e rapatumarsi con il suo parlamento e compiacere all'animosità
della nazione. Lo temé il re cristianissimo allora che si sciolse
il blocco da Lussemburgo, tutto che per coprirne la malaria allegasse il religioso motivo del pericolo imminente minacciato al
Cristianesimo dalla aggressione Ottomana in un inconveniente
peggiore cadendo, come quello di lasciar travedere più che non
conveniva un'anticipata e troppo istrutta conoscenza dell'intenzione della Porta. È sentimento comune che il concerto del re
Brittanico con la Francia rispetto alla Fiandra si ristringa a lasciarle cader nelle mani la piazza di Lussemburgo sia con le vessazioni, o con l'armi, tratta nel tempo stessa parola del Cristianissimo, che conseguito in qualunque modo l'intento non tenterebbe di più. Ridotta alla nota estremità la salute di quelle
 provincie se debba questi arridendo la congiuntura al gran colpo ed a tirarsi fuori per sempre dalla soggezione costosa dell'Inghilterra preferire le leggi dell'onor privato alle massime sovrane de' conquistatori, è il punto contingente, che l'entrante
campagna deve decidere.</p>
<p>L'amicizia e confederazione coltivata tra la Francia e la
Svezia poco meno d'un secolo intiero, e l'avere così con le sue
prosperità non meno che con le disgrazie servito quella corona
all'ingrandimento dell'altra sembrava che non fosse più in potere degli accidenti il disunirle in considerando, che la lontananza d'un regno all'altro non dà luogo alle gelosie, che i
splendori aumentati dell'una non oscurando i lumi dell'altra,
che hanno insieme affaticato con pari ardore a distruggere la
grandezza austriaca, si avrebbe detto incapace di patire alterazione tra esse la corrispondenza; cambiando tuttavia il tempo
non meno gli interessi de' principi che tutte l'altre cose mondane, s'è conosciuto il contrario.</p>
<p>Sarebbe lungo, benché fosse curioso, ed istruttivo il far
vedere con quai modi ed artifizii fosse impegnata la Svezia
nell'ultima guerra; basta che l'oro della Francia la fece dichiarare, che v'entrò con irresoluzione, senza preparamenti adeguati,
senza l'appoggio d'altri alleati, che maneggiò l'armi contro
gli sforzi di gran parte dell'Allemagna e dell'Olanda, con improsperi successi, che la Francia non poté darle assistenza marittima, che tutto il soccorso consisté nei stipulati sussidj, e che
rimase infine spoglia delle provincie sue di Germania, di molte
isole del Mar Baltico e d'una parte della Scandia; procurò la
Francia, e col predominio della sua fortuna ottenne la di lei reintegrazione, ma del modo di trattarla e conchiuderla non ne rimase paga la Svezia, l'amareggiò che si smembrasse potendo far
altrimenti non picciola parte di terreno delle provincie sue di
Germania, rilasciandolo a' suoi nemici, e fu penetrata nel vivo in
osservando che la Francia a guisa di suo tutore o sovrano di
propria autorità, senza parteciparne e senza il consenso suo stipulasse per lei colla casa di Lussemburgo, con l'elettore di Brandeburgo e col re di Danimarca, dettando indistintamente
 all'inimico la legge, con ingiurioso modo, e rare volte tra principi
eguali praticato. Ad irritare questi simulati rancori insorse fastidioso incidente. L'occupazione del ducato Bipontino, eredità
e patrimonio legittimo del re di Svezia; pretese il Cristianissimo
d'esserne divenuto il signore diretto in virtù della pace di Munster non meno che delle altre terre riunite alla sua corona per
la camera di Metz. Voleva pur trarsi la Svezia dalla dipendenza
piuttosto che alleanza della Francia, ma non discernendo alcun
lume, per poter con sicurezza gettarsi al partito austriaco, ed
affievolita di troppo in se stessa per reggersi con le sole sue
forze, s'appigliò a scordare li passati disgusti ed a continuare
nell'intelligenza col re Cristianissimo purché vi trovasse alcun vantaggio, e la tutela delle cose sue in pessimo stato ridotte: facendo risuonare da per tutto la Francia concetti, e
protestazioni di pace, crederono li Svedesi riaccostandovisi
di poter guadagnare il tempo necessario a rimettere la complessione abbattuta ponendosi a coperto con la riputazione delle
di lei armi, e con qualche soccorso marittimo che richiese dall'ambizione de' vicini, discoperti avidi di prevalersi della sua
debolezza. Si dibatté per maggior precauzione di condurre
nel partito istesso il re Danese porgendone qualche speranza la
alleanza di sangue fra li due re del Nord di recente contratta.
Fidossi la Francia d'aver buon mercato di quell'amicizia; usò
più l'alterezza che le carezze, offerì scarsi sovvegni, escluse
l'assistenze per mare, e per il ducato di Due-Ponti propose indecorosi inammissibili temperamenti. Nel corso del maneggio lasciati travedere di troppo li suoi occulti fini, s'accorsero li ministri Svedesi che andarono ad illaquearsi nella guerra, la quale
studiavano d'evitare, ed addottrinati dagli ultimi cimenti d'Alemagna che la Francia li desiderava bensì per istromenti dei suoi
disegni, non per compagni della sua fortuna, preveduto mal
sicuro il caricarsi dell'odio dell'Europa, fortificando il partito
del prepotente, col dubbio di chiamar contro di sé il primo furore dell'armi incorrendo di nuovo ne' passati disordini, e di
esser sforzati di dipender pur anco dalla discrezione del suo collegato, tennero sospesa la negoziazione, agitato nel tempo
 stesso con somma segretezza li Stati generali il progetto dell'associazione per il mantenimento della pace di Vestfalia e di Nimega secondo il genuino lor senso, fu prima conchiuso che alla
Francia conosciuto; n'avvampò questa di sdegno, rimproverò
agli Olandesi la sfacciataggine di voler erigersi interpreti, ed
arbitri delle suddette paci, minacciando di considerarli come nemici; rinfacciò alla Svezia la sua ingratitudine che per retribuzione del credito impiegato a rimetterla foss'ella la prima a poner le mosse, le quali servire dovevano d'attacco per formare
l'unione generale meditata contro la grandezza della sua benefattrice, protestò che non sarebbero mancati li mezzi per abbatterla nuovamente, a chi gli aveva avuti per rialzarla dall'oppressione; tennero saldo dal loro canto gli Stati quantunque alcuni
membri si commovessero e la Svezia rimettendo il futuro agli
arcani della provvidenza, ratificò il trattato, mancò in questa
occasione alla Francia la pacatezza necessaria al negozio, e quel
freddo tanto utile col quale la prudenza pesa i consigli, se in
vece di dare ne' trasporti avesse dissimulato il suo disgusto mostrando d'approvare il pensiero della Svezia, e d'esser pronta
anche d'entrare in quella aleanza, come aveva l'istessa intenzione per il mantenimento della pace di Vestfalia, ognuno avrebbe creduto che il negoziato fosse un concerto segreto tra le due
amiche corone. La casa d'Austria né altri principi d'imperio si
sarebbero fidati di prendervi parte, e dileguandosi il progetto
non ne avrebbe cavato altro frutto la Svezia, che di restar con
scorno esposta al risentimento dell'altra corona; contribuì il
mal moderato fuoco a guarire le gelosie non affatto ancora spente degli Austriaci, e restò accreditato il trattato con l'accettazione dell'imperatore, e per allora assicurata da subite invasioni la Svezia. Della renitenza ed avversione che è andato mostrando quel re, tutto che principe generoso, e bellicoso d'entrare per adesso in nuova guerra faceva molto caso la Francia;
credeva, che restando commodo all'ambizione già accesa di Danimarca e di Brandeburgo di profittare sopra li di lui Stati sarebbero più fedeli al proprio partito, e che gli Olandesi attorniati
da tante armi, obbligati a guardare il proprio, diverrehbero più
 tepidi nella difesa di Fiandra, e nell'impugnar l'interesse generale della Spagna. Il re di Danimarca fu il solo al quale la Francia niente rilasciò delle conquiste fatte nella guerra sopra l'emula Potenza; pretese il re cristianissimo di trattarlo con somma agevolezza, non costringendolo come avrebbe potuto alla restituzione dell'immense somme estorte dalle terre del duca di
Gotorp, non si mancò in seguito d'accarezzarlo, ed invitarlo a
congiungersi insieme con la Svezia a' propri interessi nel disegno d'escludere occorrendo gli Olandesi dal Baltico, serrare
così loro la gola, e togliere ogni respiro; mal soddisfatta la corte Danese di quella dell'imperatore per la conclusione della pace,
ascoltò le proposizioni della Francia benché non fosse allora suo
vero intento di legarsi col re cristianissimo, bensì confondere
e disturbare li negoziati della Svezia, e renderla sospetta alla
Francia, acciò sprovveduta dell'antica amicizia, mal veduta dagli Alemanni, languente senza polso di forze restasse anche senza difesa esposta all'insidie poco men che naturale di concerto
con l'elettore di Brandemburgo. L'alleanza d'associazione parò
il colpo forse fatale; sovvertiti i calcoli, trovato mal sicuro dal
re di Danimarca assalire gli Svedesi che potevano esser assistiti
da un'armata navale d'Olanda, moderando l'ambiziosa inquietudine rimise i tentativi, e credendo di non poter far meglio per
riuscirvi che pigliar le misure contrarie a quelle della Svezia,
graditi gli inviti e migliorate l'esibizioni della Francia si collegò con lei. 600.000 lire si promisero di sussidio in tempo di
pace,accrescimento in tempo di guerra, oscurandosi l'apparenze
del torbido si sono anche aumentate; per ostentare il prezzo della sua amicizia, e distornare il passaggio in discorso de' Svedesi,
li quali offerivano di trasportare per tener gli inquieti in rispetto 8000 uomini in Alemagna, purché gli Olandesi coi sussidii concorressero al mantenimento; spedì la Francia Proulis con 14 legni armati nel Baltico protestando d'aver per rotta la guerra
quando s'effettuasse; s'inviò nel tempo stesso a Copenaghen
Villars, che in passando assisté all'assemblea di Soest, dove unitamente a Brandemburgo e Colonia furono presi positivi concerti; si diede nella persona del conte di Rois capo di credito
 per l'amministrazione dell'armi; s'aumentarono i sussidi, e finalmente col matrimonio d'Inghilterra per via di Posmuth maneggiato e concluso, s'è beneficata e tenacemente stretta a sé
quella corona; gli interessi e le mire congiungendo l'elettore
di Brandemburgo col re di Danimarca, sarebbe mal fatto in questa relazione scompagnarli, uniti aderendo pure a quello di Francia. Per servirsi il Cristianissimo dell'uno, bisogna che abbia necessariamente anco l'altro, separati non potendo bilanciare il
Nord, né riuscire ne' loro intenti; più gravosa, più penibile e
più incerta esperimenterà tuttavia l'amicizia di questi due principi che della Svezia, non solo perché naturalmente è più difficile di contentare l'avidità, e combinare le convenienze di due,
che d'un solo, ma perché i riguardi di rispetto all'imperio sono molto più delicati e pericolosi in queste due potenze, che
nella Svezia; la lunga linea de' Stati che estende il dominio dell'elettore di Brandemburgo dalla Gheldria oltre i confini della
Polonia, potendo essere aggressa ed intersecata dall'armi di
tanti poderosi vicini del partito contrario, mostra evidentemente che in una guerra in cui prendesse parte l'imperio quando
non ottenesse la neutralità, che regolarmente non le verrebbe
accordata, non potrebb'egli senza perdersi continuare negli interessi della Francia. Venuto in nuove speranze l'elettore di poter rientrare in possesso di quei Stati ne' quali tentò con tutti i
mezzi inutilmente di mantenersi, e con tanta indignazione se ne
vide spogliato, rifiutando e deludendo le proposte avvantaggiose
offerte dall'imperatore per guadagnarlo, stipulò con la Francia
nel medesimo tempo che il re di Danimarca, tirando gli istessi
sussidii; contribuì a determinarlo, oltre la suggestione di profittare in proprio dell'oro della Francia in mezzo alla pace quello
che ne' più accreditati ministri sparse Rebenad ed avidamente
raccolse la moglie, donna con ragione avara, ma fatta più interessata dal desio di beneficare la fortuna de' figli dell'elettore del
secondo suo letto. A votare pertinacemente a Ratisbona acciò si
comperasse con il smembramento dell'occupato la pace col re
cristianissimo più forse che l'allegato plausibile motivo di sgombrare dall'imperio maggiori imminenti mali, lo eccitò il
 piacere di scorgere la casa di Baviera, capo in Alemagna del partito cattolico, com'egli è adesso del protestante, con la quale
corsero sempre mai cagioni di gelosia e di competenza avvicinata alle sforzate della Francia con l'inoltramento di Strasburgo.</p>
<p>Così non è solo privilegio dell' imperatore di vendere, con
le sue connivenze le provincie, le città, e i beni altrui, mentre
anco l'elettore di Brandemburgo divenuto fautore del re cristianissimo spalleggiando le di lui pretensioni invece di promuovere gli interessi dell'imperio opponendosi a tutte le risoluzioni della corte Cesarea, e distornando quelle della dieta sotto
il velo di pacifiche intenzioni concorre al dilaceramento di quel
corpo ond'egli è parte.</p>
<p>Il cenno che si viene di dare basterebbe per additare in
quali massime possa trovarsi l'elettore di Baviera verso la Francia; tuttavia esistono altri più interni essenziali motivi per meglio discoprirne il fondo. Il fu elettore nell'ultima guerra mai
volle prendere partito con la casa d'Austria, né dichiararsi contro la Francia; si tenne armato, profittò della neutralità, conservò i suoi Stati, appoggiando i consigli di pace; ne restò assai soddisfatto il cristianissimo e per assicurarsi a pieno di questa casa propose indi al giovane elettore un doppio parentato;
accettò egli accortamente il vantaggioso partito del Delfino con
la sorella, e scusò l'altro con l'immaturità de' suoi anni senza
lasciare apertura ad alcun'altra proposizione. Esagera la Francia sensibile all'inutilità di quell'alleanza, l'incauto cambiamento
di dettami in questo spiritoso ma inesperto principe; tuttavia
squadrando bene la sua condotta si scuopre che seguita anch'egli gli antichi della casa. Riconosce essa per fondamento
della sua grandezza e della sua fortuna la conservazione della
pace di Vestfalia, come quella, che l'investì col cappello elettorale dell'alto-palatinato; nell'ultima guerra innalzata a grandi speranze, la casa d'Austria dal concorso di tante potenze s'adulò di poter strappare dalle mani della Francia e della Svezia
alcuna parte de' vantaggi conseguiti per quel trattato disciogliendo quei vincoli, che tengono inbrigliata l'autorità
 imperiale; trovatosi in stretta corrispondenza in quel gran movimento
con l'imperatore il Palatino, se ne ingelosì l'elettore di Baviera, e temendo che soccombendo le sopradette corone non venisse
anch'egli a rissentirnr il discapito, contribuì con ogni suo potere
per il mantenimento di quella pace, che gli è tanto cara, proficua
e decorosa. Burlandosi il cielo degli umani progetti, ed avendo
dato la Francia non l'imperatore la legge, cambiata la scena in
modo che il re cristianissimo infrangendo con pretensioni e per
la via di fatto il trattato stesso, ed afffaticandosi l'imperatore
di conservarlo, l'elettore di Baviera stando fermo ne' vecchi
principii, non ha fatto se non cambiar mezzi legandosi alla casa
d'Austria; più crucioso riesce alla Francia l'abbandono di questo principe agli interessi dell'imperatore, quanto che prevede
che la passione, con la quale si mette in tutto quello che lo riguarda, oltre il molto che può contribuire per le cose dell'impero col polso delle sue forze, con il credito che gode ne' circoli e con la riputazione, può dare nelle diete il suo voto; lo introdurrebbe anco negli affari d'Italia, e confinando al Tirolo potrebbe in caso di bisogno fornire milizie, o facilitare la calata
pronta di quelle di Cesare, servendo con le proprie alla custodia del Tirolo medesimo. Rimane al cristianissimo per riguadagnare l'elettore di genio ambiziosissimo il spesso praticato rimedio di proporgli la corona imperiale, ma è anche facile che
non si lasci egli abbagliare da questo vano splendore, mentre se
bilanciate restano le forze della Francia e della casa d'Austria,
e Dio non toglie la successione all'imperatore, per le stesse
ragioni che se ne astennero i suoi maggiori non vi aspira l'Altezza Sua; e se trionfasse il destino della Francia in Germania,
ognuno nonché l'elettore comprende, che non nella casa Bavara, ma in quella di Borbone passerebbe la corona dell'imperio;
anzi che ritroverebbe egli piuttosto dalla parte Austriaca allora
che da quella di Francia per conseguirla appoggio.</p>
<p>L'elettore di Sassonia per inclinazione e per positura dei
Stati aderisce all'imperio; col mezzo di Brandemburgo ha cercato la Francia di guadagnarlo, ma senza successo; il Palatino
di molto inferiore all'ingegno spiritoso ed inquieto del padre
 diretto da' suoi ministri, ed addottrinato dall'ultima guerra ha
preferito un accomodamento svantaggioso con la Francia al rischio incerto, ma sempre ruinoso della guerra ed un trattato
provvisionale di 200.000 lire che non ha sussistenza alcuna, se
non resta confermato dall'autorità imperiale con la difinizione
degli altri affari.</p>
<p>Non è difficile alla Francia guadagnar il suffragio degli elettori ecclesiastici del regno, principi elettivi, che non havvi altro
interesse che di migliorare la condizione delle loro famiglie, sarebbero crudeli a se stessi se ne ricusassero i mezzi mostrati
loro dalla liberalità di quella corona; la riputazione e la libertà dell'imperio sono nomi speziosi, ma lascierebbero finalmente
ricadere in una vergognosa povertà i posteri di coloro che non
hanno altro patrimonio, che quello d'aver goduto dignità sì cospicua; in tempo di guerra non ne caverà però gran frutto la
Francia; all'approssimarsi dell'armate imperiali sono obbligati
di dichiararsi venerando la necessità come nume maggiore dell'utile. Magonza è abbandonata intieramente alla Francia, e Treveri nutre in occulto sensi meglio disposti per la salute della patria; tiene nelle mani l'importante posto di Coblenz chiave della
Mosella e del Reno, vagheggiato da' Francesi non meno di Lucemburgo, e che se la guerra s'accende potrebbe patire qualche violenta scossa. Colonia ubbidiente a dettami del vescovo di
Strasburgo è sempre parato d'inclinare al partito avverso all'Olanda, unito per il trattato di Soest nell'istesso concerto con
Danimarca, e Brandemburgo alla Francia, così che nella pace
e nella guerra seguiterà la di lei fortuna: reso più considerabile con l'elezione in vescovo di Munster dalle pratiche del cristianissimo; (che si prevalse sagacemente della disattenzione dell'imperatore oppresso dall'assedio di Vienna, e della trascuraggine ordinaria de' Spagnuoli per vederlo promosso), con il sito
opportuno di quello Stato darà la mano a reciproci soccorsi
de' collegati della Francia e promoverà importantissime gelosie
e gravi discapiti così agli Olandesi, come alla casa di Lucemburgo, stimabile questa per i suoi Stati, per il valore, prudenza, e
puntualità de' suoi principi è stata, ma indarno accarezzata dalla
 Francia; vi mandò Gourville soggetto abilissimo e confidente
di essi, ma contro il loro ben conosciuto interesse non ebbero
forza le persuasioni e l'offerte; per l'esperienza dell'ultima
guerra, sapendo che vi è più sicurtà e lo stesso vantaggio nei
quartieri d'imperio di quello si trova ne' sussidii di quella corona, resisterono alle suggestioni; interessati nella conservazione dell'Olanda, cruciosi della prepotenza di Brandemburgo,
protettori della città di Lubecca e d'Hamhurgo da Danimarca
minacciati, previde la Francia che si restringerebbero sempre più
con il partito contrario, e pensava però d'imbrigliarli ingrossando con proprie truppe nel paese di Munster l'elettor di Colonia.</p>
<p>D'altri principi inferiori non merita il caso che si faccia
menzione; particolarmente per situazione, o per debolezza dei
loro Stati servono solo per fornir in tempo di guerra i quartieri
d'inverno all'armate del più potente, sospirando bene spesso
con inutili voti quella pace che non si riacquista, né si conserva che con il presidio dell'armi.</p>
<p>Appresso gli Svizzeri, nelle città principali intrattiene la
Francia ministri per promovere dettami al suo interesse conformi,
e disturbare e rendere più tarde le deliberazioni dall'imperatore
desiderate; imbrigliati gli Svizzeri del forte reale d'Huninghen,
cinti dalla franca-contea, serrati da Frisburgo, e sopra tutto innamorati insaziabilmente delle pensioni e ricchi stipendii del cristianissimo, possono dirsi dipendenti per necessità, e schiavi per
elezione della Francia. Quando pensasse da dovere il re all'Italia,
l'apprensione e le minaccie che da tante parti potrebbero darsi
al corpo elvetico renderebbero forse più tepidi e più misurati i
Grigioni a soccorrere il Milanese, quantunque sia quello l'unica
porta che non sia dalla Francia contr'occupata, e pure non è nel
potere d'alcun altra nazione, il fare più di male, né con maggiore
facilità a quella corona che ai Svizzeri; richiamando 30.000 uomini che sono al servizio di Sua Maestà cristianissima e trasportandoli nel partito contrario vedono Vostre Eccellenze quale tracollo si darebbe in un punto alle forze; ma come non è chi possa mostrar loro grandi somme, né per i riguardi della libertà
 assediata e dell'antica gloria offesa seppero resistere all'avarizia;
così non è da credersi che abbino d'avere in nuovi incontri appresso di loro maggior efficacia.</p>
<p>Quantunque tanto disgiunto il regno di Polonia non ha
giovato mediocremente alla Francia la corrispondenza migliore
con quel re mantenuta per lungo tempo, infervorata la di lui
inclinazione verso la corona cristianissima dalla moglie che v'è
nata suddita, e dalle lusinghe della cui bellezza è accostumato
assai di dipendere, fece che regolasse con l'interesse della Francia gli impegni e gli accomodamenti suoi con la Porta; che
nei confini della Prussia ducale, nella guerra passata promovesse sospetti all'elettore di Brandemburgo per distraere le forze
impiegate contro Svedesi (l'una e l'altra di quelle potenze avendo sempre ne' trattati stipulati con la Francia dimandato di
esser assicurati della Polonia, l'uno rispetto della Livonia, l'altro della Prussia); che prestasse segretamente la mano all'assistenza somministrata agli Ungheri ribelli; che accreditasse con
il suo occulto concorso le pratiche tenute in Transilvania con i
Turchi, e poscia con il Tekeli capo tuttavia de' rivoltati; partito che le valse lungo tempo ad occupare nell'Ungheria una parte delle truppe dell'imperatore, sì che non potesse operare al
Reno; invitò poi l'arme ottomane a tentare nelle mura di Vienna una seconda volta la schiavitù del cristianesimo; e ben era
giusto che sorpassata ogni considerazione, memore dell'operato, venisse quel re a dissipare con l'invitto suo braccio, il quale
ha trionfato tante volte de' Turchi, quante gli ha combattuti,
l'orgoglioso aggressore che già angustiava i respiri al famoso
coraggio de' difensori cristiani, poiché egli medesimo con l'asserita connivenza aveva tanto contribuito a tener viva la scintilla produttrice del fatal fortunato pericolo; fremé d'interno
sdegno il ministero di Francia (è ragionevole di separare il
grosso della nazione e la più sana parte della corte che inquieta di sì grande successo formò sempre secreti voti perché andasse fallito il mortal tentativo) fremé, dico, il ministero osservando sovvertite dalla generosa risoluzione del re polacco
l'ampie speranze concepite per la gloria ed ultima elevazione
 del re cristianissimo, offerendosi con il vigore delle sue truppe
raccolte provvidamente ne' campamenti verso l'Alemagna a fermare il corso de' barbari, ed a respingerli poi con l'armi congiunte nell'imperio dentro a' loro confini, era oggetto di conseguire la corona de' Romani opprimendo con forze ausiliarie
un resto di libertà periclitante, e forse deposto Leopoldo come
se ne videro dei progetti, con l'acclamazioni di tutto il cristianesimo difeso, l'imperial dignità. Con freddo applauso pubblicò
Sua Maestà il soccorso di Vienna, lodando più tosto la ritirata
sagace del Visir, il quale per salvar l'esercito sagrificò il campo,
che il valore de' cristiani, e la condotta del re di Polonia, forse
non meno sensibile per mirar chi nel mondo potesse dopo tanti
personali trionfi pareggiare ormai con la sua gloria che il svanito raggio di sì risplendenti lusinghe; ad un arcano miracolo della Provvidenza Divina, che avea scielto il valore del re polacco per sottrarre dalla schiavitù minacciata il suo popolo eletto, e per animare lo zelo degli altri principi alla depressione degli Ottomani, bisogna certamente ascrivere la freddezza ed i disgusti insorti tra la Francia e la Polonia; potenze che non avendo per la disgiunzione de' Stati, per la differenza degli interessi
alcun motivo d'alterare una corrispondenza confirmtata per lunghezza di tempo e per tenacissimi vincoli di private benevolenze non potevano naturalmente sussistere, e che se si fossero dissipati avrebbero guastata quella confidenza che valse a conciliare
l'interesse dell'imperatore o della Repubblica di Polonia, e
stringerti contro l'inimico comune. Una diligenza trascurata di
corrispondere a quella regina certa pensione di poche mille
lire, la costante ripulsa d'insignire del titolo di duca e pari il
signor duca Enghien suo padre, ed alcun altro domestico incidente furono li speciali motivi che interpretati a disprezzo dall'ambizioso sensitivo genio di quella principessa amantissima
della vendetta, l'invogliarono di far conoscere alla Francia che
era capace di esercitarla; aperto l'orecchio agli Austriaci, introdotte le pratiche della Lega, il cristianissimo credé che niente
fosse più facile quanto far abortire nelle diete il progetto per
mezzo di qualche nuncio comprato; non bastando però alcune
 volte l'oro, se non è dato in tempo, oltremodo negletta con
fallace supposto la corte, e rimessa la cura di tale maneggio a
persone sospette ed invise a regnanti, irritati questi acerbamente, impiegando in una materia applaudita dal mondo e protetta dal cielo tutti i mezzi che la sagacità ben istrutta de' spiriti co' quali tratta può adoperare, ne sortì felice l'evento, ed
alla Francia inaspettatissimo; le altre circostanze che hanno amareggiati ed allontanati d'avvantaggio gli animi delle parti,
ciò che in Polonia si fece a Morstern istromento principale della
Francia, come a Parigi si trattasse l'inviato di Polonia, nel giro
de' miei dispacci fu puntualmente raccolto; è fuori di dubbio
che conoscendosi dal cristianissimo quanto utile gli fosse l'amicizia di quella Maestà (non mai più giustamente apprezzandosi
il valore delle cose che con la pesante esperienza d'averle perdute) deve bramare di riguadagnar la loro intelligenza. Facile
sarà anco l'ottenerla ogni volta che prendesse la strada contraria alla battuta in questi ultimi tempi tanto più che dal canto
dell'imperatore con aversi in gran parte procurato di rubare
a quel re la gloria di cui è gelosissimo, delle azioni passate con
la praticata ingiuriosa economia de' trattamenti e finalmente con
diffidenze inopportune, si può aver riaccesa la nativa avversione
che nutre per gli Alemanni. A pubblici passi non discenderà;
tuttavia l'umore glorioso di Sua Maestà cristianissimo per riaccommodarsi a quella Maestà, ben potrebbe servirsi de' modi latenti
e forse non meno sicuri, divenir Tekeli mezzano col re di Polonia, come questi fu canale per il Tekeli, far passare un tal
gentiluomo francese di sommo spirito, pratichissimo della Polonia e conosciuto famigliarmente da quei regnanti, il quale
già tempo si spedì per la via di Dalmazia al Tekeli come allora mi diedi l'onore di avvisarlo; il maneggio di matrimonio
discorso da madamigella di Borbon con il primogenito di quel
re valerebbe pure ad innestare indiretta pratica per il ristabilimento della corrispondenza. Delle gravità di queste materie, e
negoziati, produttrici di avvenimenti sì decantati, e che influir
ponno per avventura nell'interesse di Vostra Serenità ho giudicato indispensabile il far conoscere all'Eccellentissimo senato il vero carattere,
 giacché potei aver la fortuna di penetrarvi sino all'ultimo fondo.
Cessato il disegno degli Ungheri ribelli per far distrazione alle
forze dell'imperatore in Ungheria dopo la pace di Nimega, non
solo si ritirarono giusta lo stipulato le truppe e gli uffiziali che
di Polonia s'erano introdotti per assistere a dirigere le operazioni loro, ma prevalendo la massima del civanzo che in mezzo
a tante ricchezze non si trascura, quando si può esercitare con
la scarsa somma di 20.000 lire, dopo grandi clamori ed imprecazioni si saldarono i crediti grossissimi di alcuni mille uomini
che colà avevauo militato, ed al Tekeli si sospese ogni corrisponsione. Due motivi ispirarono la risoluzione di quel risparmio, l'uno la probabilità che non potessero i ribelli fidarsi dell'imperatore, né accomodarsi alle dure condizioni che loro avrebbe voluto imporre, onde senza fomento sussistesse la fiamma; l'altro che sapendoli di già impegnati colla Porta, ed obbligati a dipendere dalle prescrizioni di Costantinopoli, non poteva dubitarsi che di colà fosse per mancare incentivi, mentre
avevan di già lasciato travedere i Turchi intenzione di prevalersi della chiamata. Con il proseguimento del tempo venne in
occulto in Francia un deputato del Tekeli che ritornò con speranze, e forse con alcun poco di denaro, e si porse di nuovo la
mano al riaggruppamento dell'intelligenza, rinascendo le apparenze di bisogno per li armamenti dell'Alemagna. Fu spedito
qualche tempo dopo il sopraccennato gentiluomo presso del
Tekeli per avere informazioni distinte delle cose che andassero
succedendo e regolarsi conforme le intraprese e successi dei
Turchi. Fece in tutti li tempi l'amicizia e corrispondenza dell'Ottomano fruttuoso gioco alla Francia per gli affari di Europa, distornando i pericoli, o facilitando i progressi con i suoi
movimenti; la gelosia che aveva tuttavia cominciato ad insorgere alla Porta per la crescente potenza del re francese, il romore
di tante vittorie, la vista de' poderosi soccorsi spinti a favore dei
principi cristiani aggrediti, l'insulto fatto da Duguesne a Scio,
l'espedizioni contro d'Algeri l'avevano raffreddata; s'osservò allora dalla parte della Francia un'attenzione particolarissima di non alienarsela affatto; così a riguardo del riverbero
 avvantaggioso, che ne proviene negli altri dibatti con principi,
come per la conservazione del commercio che la Provenza e la
Linguadoca hanno principalmente in levante. L'accomodamento
che comprò Guilleraques per l'ingiurioso attentato seguito nel
porto di Scio, quando dalla comparsa di Duguesne in faccia a
Dardanelli si sparse, che avessero i Turchi concepito un vilissimo
timore, il dispetto non dissimulato meco da Croissy, che dal ministro di Vostre Eccellenze fossero disfavorite le pratiche dell'ambasciata
della corona a Costantinopoli, la rigorosa avvertenza mostrata
perché non andassero volontarii all'armata imperiale, l'inquietudine della fuga del principe di Contì, le diligenze estese per impedire che non passasse nel campo cristiano, le parole piccanti
con le quali il re fece conoscere alla Delfina di veder il fratello
elettore così affannato per il soccorso di Vienna, il non essersi
trovato in quell'estremo frangente della patria pur un sol uomo de' principi Alemanni alleati della Francia, e finalmente l'unione delle forze raccolte e mostrate alla Germania nel medesimo tempo che gli Ottomani attaccarono quella piazza, apparirono passi troppo bene l'uno all'altro corrispondenti per impedirsi di sospettare che il ministero non fosse perfettamente
istrutto dall' intenzioni dei Turchi, che non godesse un poco
troppo il re del fatal pericolo dell'imperatore, e non sospirasse
ansiosamente l'azzardosa opportunità di coronare con inestimabili aquisti la sua fortuna, e d'immortal gloria il suo nome.</p>
<p>Per vederne sparsa la fama in ogni angolo del mondo si
coltiva di tempo in tempo l'amicizia de' re più remoti invitando
e corrispondendo la missione de' ministri, e con ricchi regali
avvantaggiando il trattamento de' nazionali nel commercio come s'è praticato con Moscoviti, con quello della China, con il
soffì di Persia, con il re di Marocco, e con quello di Siam;
alla corona di Portogallo per la gratitudine dell'assistenza
lungamente prestatale e per la parzialità naturale della defunta
regina la Francia portava testimonii di molta defferenza. Con
tutto questo agli inviti d'alleanza avvanzati per implicare quel
re in impegni contro il cattolico, ha egli resistito finora. La debolezza in cui si trova la Spagna garantisce a' Portoghesi il
 riposo meglio che tutte le alleanze e l'utilità certa che traggono
i popoli dal commercio con la Spagna viene preferita all'incerte
lusinghe de' proposti vantaggi d'estensione di dominio. Gli esperimenti a favore del principe della Roche-sur-jon dopo il scioglimento del matrimonio di Savoja, non incontrarono tampoco la
migliore propensione; la supposta negoziazione dell'accasamento di quell'infanta col cristianissimo dopo la morte di quella
regina che riaprì le speranze di successione mascolina al Portoghese regnante ancor fresco e vigoroso prima che dal signor
Romain s'aprisse, restò intercisa; mutato affatto il prospetto di
quella corte attendeva l'ambasciatore nuovi dettami per la sua
condotta, protraendo a questo fine il suo ingresso nel ministerio, certo che la Francia studierà d'aver parte del matrimonio
e del re e dell' infanta, quando non fosse per altro fine di disturbare la riuscita della doppia alleanza da Neoburgo offerta e
dagli austriaci appoggiata, a tutte le altre che legassero quella
corona al partito austriaco; qualunque negozio occorra di maneggiare, uomo certamente né più insinuante, né più capace, che
conosca meglio e sia più grato a' portoghesi non si poteva impiegarvisi che il signor Romain per destramente condurlo, e prosperamente compirlo; ma per ridurmi al compimento di questa
fatica fa di mestieri portare il riflesso agli interessi di cotesta
provincia.</p>
<p>Ebbe ella sempre la sventura che li più famosi conquistatori invaghendosi d'imperare ad una nazione, la quale per tanti secoli è stata la padrona del mondo, le costasse questa vanità
il tesoro della sua quiete. Non brama niente meno d'essi il re
cristianissimo di predominarvi, e di vincere la disdetta dei suoi
antepassati, che non poterono giammai unire alla gloria d'acquistar in Italia, quella di conservare, ma come è amantissimo
della propria riputazione, né ha cuore d'azzardarla senza probabile sicurezza di riuscirvi meglio degli altri, con guardinga
ambizione procedendo preferisce a lontani strepitosi intraprendimenti li progressi vicini facili, e che spianano largamente la
strada alla dominazione generale; quanto però si protraggono e sì rimettono i tentativi contro cotesta parte, tanto
 maggiori si può sperare che divenghino le opposizioni per aggredirla.</p>
<p>Avanzando la Maestà Sua negli anni comincia a gustare il riposo;
studiando di già avidamente il proprio mantenimento del quale
con tutta giustizia è geloso, difficile sarà che si accinga a far
paragone della salute e della fortuna sotto clima si diverso, e sì
contrario. Li ministri non oseranno commettere nella persona
del sovrano la sorte loro particolare e la comune del regno. Louvois non si risolverà mai di distaccarsi per lungo tempo dal
fianco del padrone, né senza l'efficacia animante della sua presenza s'implicherà in remote gravi espedizioni; molto meno è
poi da credersi che la gloria di Sua Maestà permetta che ai suoi capitani senza la direzione sua propria si ascrivi il successo d'un'
azione sì illustre; queste fondate considerazioni non escludono
tuttavia l'applicazione all'affare d'essa, né il di lei travaglio continuando la guerra fra le due corone, questa per la distrazione,
che l'una, o l'altra crederà suo vantaggio di farvi, e quella per
andar sostenendo autorevole il credito e tenersi a portata d'aggredire gli Stati del re cattolico se mai convenisse rispettare la
Fiandra o alcun funesto caso convalidasse le antiche pretensioni della corona di Francia sopra il Milanese, o il regno di Napoli. Povera opinionn s'ha in generale delle forze de' principi
d'Italia per la divisione che n'indebolisce il nervo, per l'infingardaggine d'un lungo ozio, per li lussi, e per li vizii, ch'hanno snervato il coraggio, per la mancanza de' capitani, e per l'esercizio affatto scordato dell'armi. Non se le defrauda però la
giustizia confessando, che il loro spirito è suscettibile più di
quello d'ogn'altra nazione delle professioni che intraprende, e
che la necessità ed il travaglio ben presto li agguerirebbe. L'industria dell'inganno s'apprende d'avvantaggio, correndo in
concetto d'artefici esperimentatissimi degl'inganni, e d'insidiose finezze. A questo loro talento s'ascrive l'impossibilità
tante volte conosciuta d'affliggere l'Italia, senza che ai spasimi di
cotesta nobilissima e sensitivissima parte gli altri membri di
Europa non si risentano; bisogna però dire il vero, che la negoziazione di Casale sui di lei occhi apertamente maneggiata
 senza che alcun abbi osato nell'opportunità di sì lunghi dibatti,
come sarebbe stato facilissimo di procurarne il distornamento,
ha molto oscurato l'opinione eccellente, che salutarmente prevaleva della sagacità apprensibile de' principi Italiani; con il
capo d'essi, e capo insieme di tutto il mondo cristiano tra mille
disgusti ed irregolarità che sono corse, sussiste avvantaggiosamente per la Francia la corrispondenza; quando si credette
dall'universale elevato che fu il presente pontefice al sublime
trono sacerdotale, che per obbligo di nascita, e per qualità di
genio dovesse favorire le cose de' Spagnuoli; servitasi la Francia della conoscenza perfetta del di lui umore tardo ed irresoluto, sopra la quale prestò la mano al di lui inalzamento col
supposto che se non facesse bene non saprebbe né men far male, (contratto con il quale il cardinal d'Estrées giustificò il concorso della fazione Odescalchi) ha sin ad ora tratto dal pontificato presente de' benefizii, senza aver rilevato pregiudizii effettivi; il fermo allontanamento del Papa dalle cose esterne politiche è fuori di dubbio che ha favorito l'evento di molte novità intraprese dal re cristianissimo che avrebbero incontrato
dell'opposizioni per altro, e forse abortito, se il Papa avesse
inteso che egli è così bene principe temporale che ecclesiastico,
e che un savio uso di queste due potenze in lui unite può molto
facilmente influire a promuovere quella tranquillità nel mondo
cristiano, alla quale egli tanto piamente anela; nelle vertenze
poi delle materie ecclesiastiche indefinite ancora la maggior
parte, alternando la Francia gli atti d'indipendenza, e quasi di
sprezzo a quelli di rassegnazione e di defferenza, imbarazzando
sempre maggiormente l'irresoluzioni, e la capacità limitata di
sua beatitudine con lo spirito vasto, versatile e l'erudita facondia del cardinal d'Estrées, non solo ha sostenuto li pretesi diritti e privilegi, ma anzi accreditato col tentativo di Roma il
possesso d'una autorità molto disputabile, e tenute sospese
quelle decisioni e combinazioni, che nelle congiunture presenti, ed in un pontificato non meno applaudito dall'universale
che ratificato dall'opinione e difeso dalle voci, e dagli scritti
de' propri sudditi, sarebbero riuscite pericolosissime; disciolta
 l'assemblea del clero, dopo d'aver ridotto agli estremi la sofferenza di Roma si spuntò la missione d' un nunzio estraordinario ad onorare con l' esempio insolito delle fassie il nascimento del duca di Borgogna, con la visita poi fatta gratamente
rendere da Sua Maestà al nunzio dall'arcivescovo di Parigi senza pretesa di mano, docilità che molti credono gli abbia valso l'impegno regio per nuova nomina al capello, addolcito il piccante
irritamento delle discordie, gli uffici importanti della pace, imponendo silenzio alle altre querele, rubandosi sempre più il Papa agli affari, si considerava nel mio partire assopita e poco meno che estinta la controversia; chi osserva la divozione de' popoli e la loro pietà, non può non dire giustamente attribuito a
quel regno il nome di cristianissimo; ma rivolgendosi alla condotta che tiene la corte, appoggiata com'in altro luogo s'è detto dal parlamento, e secondata dal clero, ed in vedere sorpassata di troppo quella ragionevole avvertenza in che comple a'
principi di versare per salvarsi dalle sorprese e dalle finezze
della corte di Roma, non saprebbe non entrare nel senso di
quello, che disse, che i Francesi erano tuttavia nella chiesa Romana, ma sopra il limitar della porta; ristretto è il numero apparente de' cardinali francesi, molti sono però li beneficati di segrete pensioni che aderiscomo al partito. Non solo si studia di
bilanciare e di superare il credito della Spagna per il rilevante
riguardo dell'elezione del papa, ma si affetta per anco di contrapesare la quantità de' dipendenti tra le famiglie romane, tant'è il puntiglio di gareggiare in ogni requisito all'emola corona; ad ambidue sapeva vender cara ne' tempi andati la Sua amicizia, la casa di Savoia, tenendo in mano la chiave d'Italia ed
a proporzione dell'orgoglio dell'una, e del bisogno dell'altra
con il concerto delle potenze protettrici della libertà italiana aprendo e serrando l'ingresso sino a che imbrigliata dall'alienazione di Pinerolo, ora poi può dirsi affatto inceppata e schiava
della Francia in mezzo di quella piazza e di Casale presidiato
da' Francesi; se ai voti dei sudditi, anzi di tutta cotesta provincia non annuiva il cielo, rompendo contro tutte le umane prevenzioni il matrimonio del signor duca con l'infanta di Portogallo,
 sarebbe divenuto quello Stato una provincia si può dire della Francia, o almeno un campo libero ed aperto per inondare con maggior piena l'Italia; fallita quella speranza senza perdita immaginabile di tempo (attenzione diligente, nella quale evelle la
Francia non meno nel prevalersi degli incontri, e seguitare li
propri progetti, ma in dar forma a quei medesimi che indigestamente il sospetto o la speculazione degli altri bene spesso li
suggerisce) applicò di stringere in lega offensiva e difensiva
quel principe, somministrandogli 25.000 lire al mese per intrattenimento di certo numero di cavalleria, mercantando il comodo di tener a custodia di Casale aperto, e forse nel proseguimento, a gelosia de' Spagnuoli, un corpo della propria ne' Stati
di Sua Altezza. Ora poi lo ha pur tenacemente avvinto con li
sponsali della secondogenita del duca d'Orléans; giovane ancora quel principe, e moderato fin qui dalla madre il suo genio
non s'è potuto distinguere nettamente dove lo porti; l'impressione che farà nel di lui cuore la mezzana bellezza della nuova
sposa regolerà anco i gradi del di lei credito, e secondo la tempra del talento posto al paragon del comando, si potrà giudicare
se sia per accomodarsi alla soggezione della Francia, come la
positura del suo stato sembra consigliarlo, oppure le suggestioni inquiete dell'ambizione persuaderlo a cercar di svilupparsi
da lacci sì stretti.</p>
<p>Inviluppar vorrebbe la Francia nelle soggezioni d'una precaria libertà, se non ne' titoli d'una servitù dichiarita, li Genovesi; le vessazioni promosse, gli insulti praticati, l'adoperate
minaccie sono indizii scoperti del mal animo, e dello sdegno con
che si paventa la ricchezza loro nel traffico, e l'attinenze costose con le quali coltivano la protezione di Spagna; le pretese
suscitate della Darsena, le differenze per saluti, le ricchezze
dei magazzini per sali in Savona, il virtuale comando del disarmo dell'accresciute Galee, furono insidie tese per disturbare e
rompere la tutela de' Spagnuoli tanto a loro proficua, quanto a'
Genovesi salutare, e subentrar nel predominio; irritata dagli
scansi e dalli dissensi l'indignazione, cova nel cuore più viva la
vendetta, e sempre quando la congiunzione acconsente
 s'eserciterà; non è ultimo incentivo delle male intenzioni
l'affettato predominio del mediterraneo, e la mira di valersi dell'
opportunità di quel porto, e della subordinata connivenza di quella Repubblica per li bisogni della corona quand'occorresse intraprender in cotesta provincia.</p>
<p>Il gran duca si considera di cuore austriaco, ma incapace
di nuocere si conosce che regna in lui uno sterminato timore
della potenza francese; onde non ardirebbe mai di favorire il
partito contrario, quantunque con il suo dinaro potrebbe rinvigorire la parte oppressa, e contribuir molto per la libertà italica; non dispiace d'osservar interrotta con Vostre Eccellenze la corrispondenza; niente gusta d'avvantaggio che il scorgere scarsa
tra principi la confidenza, perché coltivando essa le disposizioni affettuose, unisce poi in momenti nel bisogno gli interessi e
le massime; non ha presentemente quel principe a Parigi che
un segretario; per gratificare alla gran duchessa fece insinuare
al re che si lasciasse continuare nel posto l'abate Gondi, e rifiutò poscia d'accettare con mendicato pretesto il nuovo destinato; ritarda così l'Altezza Sua di nominar altro, tuttavia tra
primi comparve il suo ministro per l'ufficio di condoglianza
nella morte della regina, ed in ogni incontro si mostra attentissimo a praticar testimonii abbondanti d'isquisito rispetto.</p>
<p>Note appieno all'Eccellentissimo Senato le condizioni del trattato del
re cristianissimo con il duca di Mantova, la pensione annua di
60.000 lire che se gli corrisponde, l'aumento promessole in
caso di travaglio; li posti fattigli allora sperare, gl'impegni di
assisterlo contro quelli che l'aggredissero, si può darle il titolo
di partigiano venduto alla Francia; mal sicuro fidarsi di quelli
che si hanno offesi, ed offesi altamente quantunque possa non
trovarsi affatto bene del trapasso, e forse ripentirsene, è probabile tuttavia che si tenga saldo a così forte appoggio per dubbio di non precipitare distaccandosene; continuate sino al punto del mio partire da quella corte l'indagazioni per verificare
se avesse fondamento la corsa ed accreditata voce che pensasse
il re cristianissimo d'introdurre presidio in Mantova, non m'è
riuscito a discoprirlo. In varii tempi ed occasioni furono anzi
 rilevati sensi contrarii; bensì una disposizione pronta a somministrar al signor duca i mezzi per cautelarsi dall'insidie che
giustamente sospettasse.</p>
<p>Dal patrocinio assunto e stipulato col signor duca di Mantova
sembra in parte raffreddata la propensione verso la casa di Modena; prevalerà sempre la parzialità per il primo quando occorra intromettersi nelle frequenti loro differenze; seguitano il
signor duca ed il principe Cesare che regge quello stato con le
dimostrazioni esteriori a tener coltivato l'antico buon genio
della corona, ma nel fondo non vive la dipendenza appassionata
che spiccava ne' tempi addietro; il gravoso matrimonio con l'Inghilterra stabilito dal re cristianissimo senza alcuno di quei
profitti, che avrebbe potuto mercantare per la casa, il rifiuto di
madamigella di Blois desiderata da Sua Altezza in moglie, la negata
interposizione per il conseguimento di quella di Fiorenza, non
conferite abbazie, non procurati avanzamenti di chiesa, non
offerti posti militari per provedere i molti principi della casa,
risente di essere negletta e poco considerata.</p>
<p>Di affetto spagnuola si crede quella di Parma, di essa si confida potersi servire ogni volta che compla d'inquietare la corte
di Roma risvegliando l'affare di Castro, ed impiegando le di lei
giuste pretensioni; ultimamente che si inasprirono con il pontefice le differenze, fu tentato quel duca di promuovere la materia con promesse di secondarla, ma egli saviamente se ne sottrasse travedendo che si desiderava d'infonder timore a Roma,
non di migliorare la situazione dell'impegno più volte risuscitato, giammai perfezionato.</p>
<p>Gli altri principi inferiori si rimirano come tavole senza
colori, suscettibili solo di quelli che loro imprimesse la funesta
luce delle armi prepotenti.</p>
<p>In ultimo luogo, ove d'ordinario la perfezione si mostra, si
è riservato a parlare della inclinazione, stima e disposizione della Francia verso la Serenissima Repubblica; nell'economia esqui-
sita del di cui governo venera il mondo sebbene in imperio più
ristretto il vasto gran genio, le massiccie virtù, ed il costante
valore dell'antica Italia; la nazione conserva in generale
 un'opinione eccellente del merito della Serenissima Republica, e nudrisce desideri affettuosi verso le cose pubbliche; la corte ammira la prudenza e fa molto caso delle forze: nel re si scorse
un fondo d'ereditaria naturale amicizia per Vostre Eccellenze da reciproche prove sempre mai ravvivato, e quando l'interesse politico che regola gli affetti de' principi non vi ripugni, lo sperimentarono nell'occasioni parziali. Il ministero apprezza la maturità ne' consigli, la solidità delle massime: ma giudica indebolito molto il potere peculiare per illustri successive azioni di
secoli alla Serenissima Repubblica, l'uffizio d'equilibrare la
fortuna delle corone per tenere in giusto temperamento la salute d'Europa; giudicarsi che sussista nell'intenzioni il medesimo dettame, quantunque la contratta fiacchezza contrasti lo
stesso esercizio. Con questo principio interpretando li pubblici
affetti si suppone cambiata in gelosia l'inveterata parzialità verso la corona, in compatimento ben disposto l'avversione e temenza degli Austriaci, la circospezione obbligante guardata in
questi ultimi tempi, si nomina pavido rispetto, e languore l'indifferenza; si suppone infallibile che per sostenere innanzi di sé
l'argine del milanese farebbe la repubblica in Italia li medesimi
sforzi che gli Olandesi nella Fiandra , con esibizioni anticipate
di spartimenti destati non si crede già che fosse possibile di vincere l'apprensione di tirarsi vicina la potenza tanto sproporzionata della corona. Un progetto tuttavia per illaquearla nel disegno di togliere a' Spagnoli gli Stati d'Italia, ho più volte in
varii discorsi sentito, che parmi degno d'essere rilevato, d'impadronirsi de' porti marittimi del regno di Napoli e di rientrare
nella Sicilia, nel primo de' quali luoghi, m'inganno assai, se
non tiene la Francia segrete pratiche, ed allora offerendone alla
Repubblica la cessione avvantaggiata d'altre speranze, mostrandole la soggezione nel cuore del suo più delicato dominio, persuaderla con la gelosia a divenir (sprezzata già l'opra) seguace
dei disegni, e compagna delle conquiste. Era concetto che i
risparmi della pace avessero aumentato le pubbliche rendite, e
che con grosse somme si andasse impinguando l'erario per gli
emergenti dell'avvenire; ma gli ambasciatori ritornati, istrutti
 delle voci che risuonavano troppo apertamente d'angustie e miserie, hanno disingannato un supposto, che non era nocivo. La
riputazione fa alcune volte l'istesso effetto che la realità, ed un
capitale di concetto avvalorando una mediocre forza allontana
talora le soperchierie di un poter superiore.</p>
<p>Del prepotente del turco così li ministri dimoranti appresso
Vostra Serenità come quelli in Costantinopoli e gli ufficiali di mare tanto
riferirono in tempo mio, che fosse così grande il timore, la riserva
e la cautela della Serenissima Repubblica, nel non disgustare o
ombreggiare la Porta, che degenerasse omai in latente dipendenza, e con titolo di avanie si mascherassero tributarie corrisponsioni. Così per iscritto dipinse Du-Quesne quando ritornò ultimamente di Levante la debolezza ed il timore della Repubblica; l'ardimentoso posteriore coraggio di sfidar quest'istesso tanto temuto nimico, come ha fatto stupire il mondo, così avrà forza di
smentire sì ingiuriose disseminazioni e sì maligni supposti. Quali assistenze potrebbero Vostre Eccellenze attendere dalla Francia, se un
accomodamento fra le corone mettesse in libertà le loro forze,
già mi diedi l'onore di scriverlo dopo la partenza mia da Parigi; da altra parte non potendo il cristianissimo agire contro
il comune nemico, quando li scrupoli della gloria e gli impulsi
della pietà lo portassero ad interessarsi nella causa di cristianità; l'esclusione degli altri spingerà sempre gli aiuti verso Vostra Serenità. Se operando poi per li proprii particolari rispetti
più che per giovare ad un principe del quale la malizia di quelli che hanno avuto bisogno per giustilicare le proprie mancanze di offuscare la gratitudine e la confidenza verso la corona, si
lasciassero all'antico possessore le spoglie tutte che si ripetessero, appagandosi solamente dell'applauso de' prestati soccorsi,
è riflesso troppo dilicato, da indursi più tosto dal confronto ingenuo delle cose scritte di sopra dal pubblico discernimento, che
da contemplarsi dall'occhio mio debolissimo. Occupate le forze
della Repubblica nel duro cimento coi Turchi, sarebbe d'apprendere quando gli Olandesi stipulassero la quiete della Fiandra,
promettendo astenersi di soccorrere la Spagna nell'altre parti,
che non si prevalesse il re cristianissimo dell'opportunità di
 trasportare in cotesta provincia li suoi sforzi, essendo tuttavolta
dipendente dall'impegno dell'imperatore la guerra e la pace.
di Vostra Serenità. Con il Turco servir può d'un gran freno il dubbio di
vedere dall'istesso concerto, e dalle forze già unite difesa l'Italia. Di queste possibilità ingombrate nell'incerta caligine dell'avvenire non è picciol vantaggio della Serenità Vostra, che il
tempo n'abbia riservato l'esame dell'acutissima penetrazione
dell'eccellentissimo Venier degnissimo mio successore. Entrato nella corte
prima del mio distaccamento con lode di possedere tutti quei
pregi che ponno portare un soggetto alla rara felicità d'essere
desiderato, s'era aperto con fortunato campo per esercitar il
virtuoso suo zelo, ed alla Serenità Vostra una speranza immancabile di trovar negli incontri migliorato notabilmente il servizio.</p>
<p>In una corte per il predominio della fortuna delicatissima,
per l'isquisitezza del governo imperscrutabile, per il fasto che
vi regna dispendiosissima, ho servito per il corso di oltre quattro anni continui; ebbi fortuna, che fossero testimonii dell'attenzione, ed aumentatori del lustro tanti soggetti della nobiltà
più prestante, oltre li Nobilissimi Uomini Giovanni Bernardo il quale nella
partenza volle farsi compagno de' disturbi del viaggio, il fu Eccellentissimo
Andrea Soranzo d'infausta memoria, perché rapito da troppo
veloce fato alle pubbliche speranze: successivamente vi comparvero li Nobilissimi Uomini Eccellentissimi Antonio Canale, Giorgio Cornaro,
Bernardo Cornaro, Lorenzo Zambelli, Basilio Bressa, Alessandro
Contarini procuratore, Tadeo Gradenigo, Francesco Vendramin, Pietro ed Agostino Coreggio, Francesco Duodo, Alessandro Contarini; il loro più lungo, o più breve soggiorno proporzionarono a misura del merito conosciuto verso d'essi, le
cortesie della corte; l'accoglimento del re verso ognuno palesò la considerazione che fa del patrizio carattere, e nel parziale dell'eccellentissimo signor procuratore Alessandro Contarini
trovò il suo decoro la dignità distinta del titolo.</p>
<p>Un testimonio di candidissima verità è dovuto al servizio
del fedelissimo Francesco Premuda secretario; rassegnatosi senza esitanza agli impreveduti dispendii dell'impiego, sorpassando
 con assidue fervorose fatiche le promesse dell'età, ha corrisposto lodevolmente alle parti tutte della sua incombenza con pienissima soddisfazione del loro ministro; da un pertinace travaglio ottenuta somma facilità nella cifra, cautelò regolarmente
con l'uso d'essa i dispacci ripieni di materie gelose, ch'obbligarono a non interrotta circospezione; con applicato studio formata la frase, e fecondato lo spirito, poté nella lontananza permessami dalla corte per il bisogno di passare all'acque, solo servendo alla pubblica curiosità dare un saggio di quella sufficienza, alla quale sospira di giungere per meritare in prove maggiori li pubblici comandi; riscontro più autentico non posso
produrre per conciliargli la gratitudine dell'Eccellentissimo Senato e sollecitarne i concorsi.</p>
<p>Di me, principe serenissimo, credo meglio non far parola;
la vanità di risvegliare nella mente di Vostre Eccellenze riflessi di commendazione non mi sollecita, la necessità di giustificare l'imperfezioni né meno mi pressa. Il difetto noto dell'abilità non
ammette lusinghe d'applauso; l'approvazione donata a' miei
sforzi volonterosi esclude apprensioni di rimprovero; questo mi
fo lecito di dire che in cinquantadue mesi di permanente travaglio una sol ora non so che si sia distolto lo spirito dall'attenzione di raccogliere, o seguitar ciò che poteva soddisfare alla
curiosità, o contribuire al servizio; mi trovo nell'interno tranquillo, che niuna novità sia insorta della quale non abbia prima
accennati gli indizii, o in tempo portata la conoscenza; gli scabrosi maneggi nati nel giro del mio impiego Vostre Eccellenze li sanno; quante furono le occasioni de' matrimonii, di nascite, de'
lutti, e de' viaggi non l'ignorano; basta che niun pregiudizio
marcò l'esito di quelli né di queste, alcuna scusa, o sotterfugio
fece evitare li dispendi o allontanare gl'incomodi; nella posterità tra gli altri esempi de' maggiori passerà impresso a caratteri di rovine l'ambiziosa mia impazienza di servire alla patria:
fortunati detrimenti se averanno meritato almeno d'essere contrassegnati dall'autentica gloria del pubblico aggradimento:
quello che manifestò in ogni incontro al loro ministero nella
persona mia il re cristianissimo, e che compiace dichiarire
 nell'ingiunta lettera volle la Maestà Sua con il regalo d' un ritratto
gioiellato sospeso a molte fila d'oro più illustremente verificarlo; come deposito riservato alle pubbliche disposizioni lo custodisco appresso di me; quando si conformassero all'intenzione generosa del donatore, come divotamente le supplico; assumendo più legittimo titolo, resterebbe nella casa per confronto cospicuo della regia benevolenza e del pubblico grazioso
compatimento.</p></div1></body></text></TEI.2>
