<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Le ore di ricreazione</title>
      <author>Ludovico Guicciardini</author>
    </titleStmt>
    <extent>644 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001203</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>L' ore di ricreazione</title>
        <author>Guicciardini, Lodovico</author>
        <editor id="ed">Passen, Anne-Marie van</editor>
        <publisher>University press</publisher>
        <pubPlace>Leuven</pubPlace>
        <date>c1990</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>858.4 - Scritti miscellanei italiani. 1542-1585.</term>
      </keywords>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-09-04T00:00:00.000+02:00</date>
      <respStmt>
        <name>Ilenia Sabelli</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-09-13T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="libro">
<head>LIBRO PRIMO</head>
<div2 type="capitolo">
<head>1</head>
<head rend="italic">Non ogni disgrazia o sciagura doversi attribuire alla
Fortuna</head>
<p>
La Fortuna veggendo dormire un fanciullo in sul pozzo, lo
svegliò, dicendogli: «Levati di costì, pazzerello, ché, se
tu cadessi là dentro, si direbbe poi che fusse stata la
Fortuna e non la tua follia».
</p>
</div2>

<div2 type="capitolo">
<head>2</head>
<head rend="italic">Motti arditi e piacevoli de' capitani dar animo a' lor
soldati</head>
<p>
Un certo soldato venne tutto spaventato a Leonida e disse:
«Capitano, i nimici son presso a noi». «E noi siamo presso a
loro, – rispose Leonida – non dubitare». A un altro soldato,
il quale gli riferì che il numero de' nimici era sì grande,
che per la quantità de' lor dardi, non si potrebbe vedere il
sole, rispose piacevolmente dicendo: «E non sarà egli un
gran diletto di combattere all' ombra?».
</p>
</div2>

<div2 type="capitolo">
<head>3</head>
<head rend="italic">La morte dare grande spavento alle persone</head>
<p>
Una matrona molto onesta e amantissima del marito, piangeva
e si doleva d'una grave malattia, che egli avea, pregando
Iddio che, se dovesse morire, mandasse più tosto la morte a
lei. In questo comparisce la morte d'aspetto orribile;
laonde la donna tutta spaventata e del suo voto pentita
prestamente disse: «Io non sono quel che tu cerchi, egli è
là nel letto», monstrandole il marito.
</p>
</div2>

<div2 type="capitolo">
<head>4</head>
<head rend="italic">Gli uomini constanti e virili farsi beffe del male</head>
<p>
Polemone sofista essendo tormentato grandemente dalle gotte,
motteggiando (come se a lui non toccasse) diceva: «Se io ho
bisogno d'andare, io non ho piedi; se io ho bisogno di far
qualcosa, io non ho mani; ma se la gotta mi prende, io ho
ben mani e piedi e l'altre membra».
</p>
</div2>

<div2 type="capitolo">
<head>5</head>
<head rend="italic">Esempio per ottener audienza ed espedizione dalli avvocati</head>
<p>
Un contadino implicato in una lite andò a trovare un
avvocato suo amico, per aver da lui consiglio. Ma l'avvocato
gli fece dire d'essere occupato, che tornasse un'altra
volta. Il contadino confidando nella sua amicizia, vi
ritornò più volte, nondimeno non fu mai intromesso. Per ciò,
mutato proccedere, prese un agnello e, con esso ritornato,
domandò dell'avvocato, il quale sentendo belar l'agnello,
subito il fece intromettere e diligentemente lo spedì.
Laonde il contadino espedito si voltò all'agnello e disse:
«Io ti lascio, sozio, e ti ringrazio della buona espedizione
che tu m'hai fatta avere».
</p>
</div2>

<div2 type="capitolo">
<head>6</head>
<head rend="italic">Potentissimo eziamdio nelle tenere fanciulle essere
l'affetto d'amore</head>
<p>
Iparchia, sorella di Metrocle, s'accese tanto veementemente
d'amore verso Cratete filosofo, che ella protestò al padre e
alla madre, se non la maritavano con esso lui, d'uccidersi:
né per rifiutarla il filosofo, né per alcuna diligenzia che
s'usasse, si poteva da quello affetto ritrarla. Però un
giorno che fra' parenti in presenza di lui, se ne parlava
strettamente, rittosi Cratete, si cavò il mantello e
mostrata la persona gobba e tutta contrafatta si volse alla
fanciulla e disse: «Accioché nessuno non rimanga ingannato,
ecco lo sposo». E gittato in terra il bastone e la scarsella
disse: «Ecco la dote. Delibera or tu figliuola, ma
avvertisci che a me non può aggradire, a cui non aggrada il
mio instituto». Accettò Iparchia le condizioni, onde il
filosofo disteso filosoficamente il mantello per terra e
postavi sopra la sposa, l'abbracciò. E così presenti padre e
madre e altri parenti, consumò il matrimonio. E bella fu
ancora che essendo egli in quell'atto domandato quel ch'ei
faceva, rispose: «Io pianto l'uomo».
</p>
</div2>

<div2 type="capitolo">
<head>7</head>
<head rend="italic">Spesso riprendersi altrui di ciò che anco in noi stessi si ritruova</head>
<p>
Un gambero riprendeva il figliuolo acerbamente, dicendo che
egli non sapeva andare e che andando ei tornava a dietro.
Del che il figliuolo alteratosi disse: «Mio padre, voi
parlate come un granchio, che ha due bocche; andate innanzi
voi e io vi seguiterò».
</p>
</div2>

<div2 type="capitolo">
<head>8</head>
<head rend="italic">L'avarizia far l'uomo ridiculo e degno di vilipendio</head>
<p>
Galeotto Malvoluto era tanto misero, che fra le altre cose
egli non manometteva mai vino, se non comminciava a
inforzare. Onde essendo un giorno domandato il suo servidore
che fa il patrone, rispose argutamente: «Egli aspetta che il
vino inforzi».
</p>
</div2>

<div2 type="capitolo">
<head>9</head>
<head rend="italic">Non doversi uom dare impaccio de' fatti d'altri</head>
<p>
Scopavasi uno a Prato, il quale andava tanto adagio, che un
certo uomo curioso se gli accostò e disse: «Tu vai sì piano,
che tu né toccherai quelle poche innanzi, che tu ti sia
condotto al fine del tuo viaggio; cammina, sollecita il
passo pover uomo, per uscir più presto di questa pena e di
questa vergogna». A cui colui rispose: «Quando tu sarai
scopato, va' come a te pare, che quanto a me voglio or andar
a mio modo».
</p>
</div2>

<div2 type="capitolo">
<head>10</head>
<head rend="italic">Meglio essere pericolar un tratto che star sempre in timore</head>
<p>
Trespade mantovano, avendo paura che un suo nimico non lo
batesse, stette più d'un anno a bello sguardo. Ma essendo
pur una sera apostato da lui, fu bastonato molto bene. Del
che egli, non punto malcontento, anzi tutto alleggerito,
disse: «Ringraziato sia Iddio, ch'io sono uscito di questa
briga».
</p>
</div2>

<div2 type="capitolo">
<head>11</head>
<head rend="italic">Cosa opportuna e utile godere il beneficio del tempo</head>
<p>
Antonio Martini essendo per qualche omicidio commesso in
Turchia condennato alla morte, rimediò con presentissimo
consiglio, dicendo che farebbe una cosa, che per la
maraviglia non dispiacerebbe al gran signore, se gli volesse
campare la vita: e ciò essere che esso insegnerebbe parlare
al liofante regio. Il che inteso il Turco, disse esser
contento se conduceva tal cosa; ma se no 'l facesse, che
s'aspettasse più aspra morte. Domandò il Martino gran tempo
per farlo; infine gli furono concessi dieci anni. Or
dicendoli li amici essere impossibile d'insegnar parlare a
una bestia, egli rispose loro: «Non vi curate che
impossibile è che in questo tempo non muoia, o il signore o
io o il liofante».
</p>
</div2>

<div2 type="capitolo">
<head>12</head>
<head rend="italic">Più miserabile il nascere che il morire</head>
<p>
I popoli di Tracia hanno questa usanza di pianger
dirottamente, quando li lor figliuoli in questa luce
nascono. Ma spenti di vita alla sepoltura cantando e ridendo
gli accompagnano. La qual costuma Euripide approva con
questi versi dicendo:
</p>

<quote rend="block">
<lg>
<l>Pianger si dee il figliuol quand'egli è nato,</l>
<l>sì come quel che viene in gravi affanni,</l>
<l>ma quando è morto e a le miserie tolto</l>
<l>della vita mortal, si dee far festa,</l>
<l>e portarlo ridendo a seppellire.</l>
</lg>
</quote>

<p>
E un altro savio disse:
</p>

<quote rend="block">
<lg>
<l>Si comincia a morir quando si nasce,</l>
<l>e finiamo il morir quando si muore.</l>
</lg>
</quote>
</div2>

<div2 type="capitolo">
<head>13</head>
<head rend="italic">Né per amicizia né per altro doversi mai far cose disoneste</head>
<p>
Publio Rutilio, giovane nobile e severo, recusava a un certo
suo amico certa domanda inonesta. Laonde colui sdegnato gli
disse: «E che ho io adunque mestieri dell'amicizia tua, se
tu non fai per me quel ch'io ti richieggo?». «Ma io – 
rispose Publio – che mestieri ho della tua, s'io debbo far
per te cose disoneste?».
</p>
</div2>

<div2 type="capitolo">
<head>14</head>
<head rend="italic">Nelle cose capitali non si dover l'uomo rimetter di leggieri
in persona</head>
<p>
Essendo il chiarissimo Alcibiade citato di Sicilia dalli
Ateniesi per purgarsi di pena capitale, non volle comparire,
onde un Siciliano gli disse: «Come non ti fidi tu del
giudizio de' tuoi patrizii?». «Io non mi fiderei – rispose
egli – in questo caso del giudicio di mia madre; ché so io
se ella prendesse il bianco per il nero».
</p>
</div2>

<div2 type="capitolo">
<head>15</head>
<head rend="italic">Co' principi non si dover far tanto del familiare che si
trapassi il decoro</head>
<p>
Augusto imperadore non soleva quasi mai recusare a persona,
quando egli era invitato a pasto. Essendo adunque pregato a
cena da un certo senatore andò. Ma trattandolo colui
parcissimamente e quasi all'ordinario, Augusto nel partirsi
se gli accostò all'orecchio, e disse forte: «Io non sapeva
d'esser tanto tuo familiare».
</p>
</div2>

<div2 type="capitolo">
<head>16</head>
<head rend="italic">L'amore causare infiniti errori a danno e vergogna di chi lo
segue</head>
<p>
Messer Luigi Alamanni, come umanissimo gentiluomo che egli
era, veggendo un suo amico fieramente innamorato far
infiniti errori con suo gravissimo danno delle facultà e
dell'onore e finalmente farsi ridiculo a ognuno, l'ammonì
piacevolmente in questo modo dicendo:
</p>

<quote rend="block">
<lg>
<l>E' già gran tempo ch'io conosco assai,</l>
<l>quanto Amor sia nimico al buon consiglio:</l>
<l>ma tra noi è tal conoscenza omai,</l>
<l>che sicurtà come vedete piglio</l>
<l>di ricordarvi che sta sempre in guai</l>
<l>chi in donna adora il variabil ciglio:</l>
<l>e quanto più ne l'uom sormontan gli anni,</l>
<l>più si scema il favor, crescon gli affanni.</l>
</lg>
</quote>
</div2>

<div2 type="capitolo">
<head>17</head>
<head rend="italic">I convitati dover esser nel numero fra le Muse e fra le
Grazie</head>
<p>
Marco Terrenzio Varrone fu di parere che gli invitati a'
conviti debbano essere fra il numero delle Muse e delle
Grazie, cioè non passar nove né esser manco di tre. Così
facendo egli un tratto convito, ecco un buffone, che senza
essere stato pregato si mette a tavola, pur sotto a tutti
gli altri. Or trovatolo lo scalco nel contare troppo, il
voleva mandar via, ma il buffone prontamente disse: «Tu
l'arai errata, conta un'altra volta, incominciandoti da me e
vedrai che io non ci avanzo».
</p>
</div2>

<div2 type="capitolo">
<head>18</head>
<head rend="italic">Brevi essere le signorie di coloro che con modi violenti
regnano</head>
<p>
Essendo rapportato a Dionisio che il suo figliuolo, a cui
perveniva il regno, aveva sforzata e violata una fanciulla
nobile, il fece a sé chiamare e iratamente riprendendolo, il
domandò se ei sapeva che egli padre suo avesse mai usato una
tal violenza. «Voi non avevi – rispose il giovane – vostro
padre re». «E tu – disse il vecchio – non arai re il tuo
figliuolo, se tu fai di queste cose enormi».
</p>
</div2>

<div2 type="capitolo">
<head>19</head>
<head rend="italic">Grandissimo l'imperio de' pazzi sopra tutti gli altri
imperii</head>
<p>
Giulio napoletano, uomo molto ricco, aveva un servidore, che
per essere d'ingegno alquanto tardo, il soleva chiamare il
re de' pazzi. Così irritandolo spesso con tal nome, il
servidore un tratto alteratosi, se gli rivolse e disse:
«Volesse Iddio ch'io fussi re de' pazzi, che non è uomo in
terra che maggior imperio di me avesse, e voi ancora,
padrone, sareste mio vassallo». E soggiunse:
</p>
<quote rend="block">
<lg>
<l>Ma chi fu mai sì saggio, o mai sì santo,</l>
<l>che d'esser senza macchia di pazzia</l>
<l>o poco o molto dar si possa vanto?</l>
</lg>
</quote>
</div2>

<div2 type="capitolo">
<head>20</head>
<head rend="italic">Alcuni dolersi di cose che altri se ne rallegrerebbono</head>
<p>
Un perugino si doleva e lagrimava miserabilmente, percioché
la sua moglie s'era impiccata da se stessa a un suo fico. A
cui un vicino accostatoseli all'orecchio disse: «Come è egli
possibile, amico, che in tanta prosperità tu truovi lagrime
per piangere? Dammi ti priego un tronco di quel fico,
perch'io il voglio piantare nel mio orto, per veder quel che
sapesse fare la mia moglie».
</p>
</div2>

<div2 type="capitolo">
<head>21</head>
<head rend="italic">Pronta risposta d'una fanciulla in difesa del suo onore</head>
<p>
Avendo un cieco da un occhio, tolto per moglie una fanciulla
per vergine, che non era, si doleva e ne la reprendeva
aspramente. A cui ella rispose: «Perché vuoi tu aver me
intera, quando che a te manca un occhio?». «I miei nimici –
disse il marito – mi hanno fatto questo danno». E la
fanciulla: «E a me l'hanno fatto li miei amici».
</p>
</div2>

<div2 type="capitolo">
<head>22</head>
<head rend="italic">Li debiti ordinariamente privar l'uomo del sonno</head>
<p>
Essendo morto un cavallier romano, si truovò che ei doveva
più di cinquecentomila ducati. La qual cosa egli in vita sua
aveva tenuta celata molto francamente. Or venendosi a vender
li suoi beni e fra li altri le masserizie di casa, Cesare
Augusto comandò che gli fusse comperata la sua coltrice,
dicendo che se ne voleva servire per conciliarsi il sonno,
dapoiché colui che aveva tanto debito, v'avea potuto dormir
sopra.
</p>
</div2>

<div2 type="capitolo">
<head>23</head>
<head rend="italic">Le faccende richieder la fronte del padrone, non la
collottola</head>
<p>
Diceva spesso Catone che la fronte del padrone giova più
assai che la collotola, volendo inferire che chiascuno alle
cose sue doverebbe esser presente, e non assente
raccomandarle ad altri. Così un persiano essendo domandato
che cosa fusse meglio per ingrassar i cavalli rispose:
«L'occhio del padrone». E un affricano domandato qual
concime fusse migliore per ingrassare i campi, rispose: «Le
pedate del padrone», significando ambedue la presenza.
Similmente Ennio poeta a questo proposito disse:
</p>
<quote rend="block">
<lg>
<l>Se tu sei savio sieti sempre a mente</l>
<l>questo precetto di non aspettare</l>
<l>che l'amico ti faccia od il parente</l>
<l>quel che tu stesso puoi e dire e fare.</l>
</lg>
</quote>
</div2>

<div2 type="capitolo">
<head>24</head>
<head rend="italic">Faceta ma non imitabile pazienza d'alcun mariti</head>
<p>
Bernardino Becco, trovato un giorno un suo compare in sul
letto che si godeva la moglie, gridò ad alta voce dicendo:
«Non vi vergognate voi a far queste cose a porta aperta?
Serrate l'uscio in mal ora». E così chiudendolo egli
medesimo, andò via borbottando.
</p>
</div2>

<div2 type="capitolo">
<head>25</head>
<head rend="italic">I professori del futuro ignorar quasi sempre il presente</head>
<p>
Un astrologo contemplando e squadrando il cielo, cadde in
una fossa. Il che veduto la moglie disse: «Egli ti sta molto
bene, poiché tu vuoi vedere e sapere quel che è in cielo e
non vedi e non sai quel che tu hai innanzi a' piedi».
</p>
</div2>

<div2 type="capitolo">
<head>26</head>
<head rend="italic">Una pronta risposta trar talor un uomo di periglio</head>
<p>
Pirro, re degli Epiroti, avendo inteso che a una certa cena
alcuni avevan sparlato grandemente di lui, gli fece a sé
chiamare e gli domandò se egli era vero che essi contra
dell'onor suo avessero detto quel che gli veniva rapportato.
Allora uno di loro, de' più audaci e pronti, veduta la cosa
scoperta, rispose argutamente in questa guisa: «Se non ci
fusse mancato il vino, signore, noi aremmo ben detto di te
altro che quello che ti è stato riferito, ma il vino mancò
troppo presto». La qual piacevole scusa e pura confessione
convertì in riso l'ira del re.
</p>
</div2>

<div2 type="capitolo">
<head>27</head>
<head rend="italic">Arguta e piacevol riprensione di Diogene verso d'un
giovanetto lascivo</head>
<p>
Diogene domandato di qualcosa da un giovanetto molto
lascivamente adorno, gli disse: «Io non sono per risponderti
se tu non t'alzi prima i panni dinanzi, accioché io vegga se
tu sei maschio o femina, avanti ch'io ti dica la mia
opinione».
</p>
</div2>

<div2 type="capitolo">
<head>28</head>
<head rend="italic">Vani li acquisti onde niuna utilità ne proviene</head>
<p>
Un gallo razzolando un dì in un cortile, trovata una bella
pietra preziosa disse: «Che farò io di questa gioia, se
l'aveste trovata un gioelliere, egli ne sarebbe felicissimo,
ma io vorrei più tosto aver trovato un granel d'orzo».
</p>
</div2>

<div2 type="capitolo">
<head>29</head>
<head rend="italic">Il parlar troppo esser molesto agli ascoltanti</head>
<p>
Appollonio dannando il troppo parlare disse: «Se questi
loquaci fastidiosi ricevessero per sé tanta molestia ne' lor
lunghi propositi quanta essi ad altri ne danno, ei
parlerebbono manco».
</p>
</div2>

<div2 type="capitolo">
<head>30</head>
<head rend="italic">Dalli ebbri (essi per Bacco significati) omicidi e misfatti
grandi commettersi</head>
<p>
Bacco veggendo un Licurgo di Tracia annacquare il vino,
vinto dall'ira e dal furore lo prese e gittò in mare
dicendo:
</p>
<quote rend="block">
<lg>
<l>Matto è colui che mischia e guasta il vino,</l>
<l>e merta ber in mare a capo chino.</l>
</lg>
</quote>
</div2>

<div2 type="capitolo">
<head>31</head>
<head rend="italic">Tenacità de' frati estraordinaria</head>
<p>
Fra Bernardo da Lovano essendo solito, sì come è quasi tutta
la generazion fratesca, a prender sempre e a non dar mai, fu
tanto tenace che egli stette tre giorni in una fossa, per
non dare la mano a quelli che di quella il volevano trarre.
</p>
</div2>

<div2 type="capitolo">
<head>32</head>
<head rend="italic">Al bugiardo non credersi il vero</head>
<p>
Aristotile domandato quel che guadagnassero i bugiardi a dir
le lor vane bugie, rispose: «Non altro se non che, quando
essi dicono il vero, egli non è lor creduto».
</p>
</div2>

<div2 type="capitolo">
<head>33</head>
<head rend="italic">Proposte esorbitanti meritar risposte stravaganti</head>
<p>
Orando ed esclamando Albuzio in certa controversia, domandò
altieramente a Cestio per qual cagione un bicchier cadendo
si rompa e non una spugna. A cui Cestio graziatamente
rispose: «E per qual cagione volano i tordi e non le
zucche?».
</p>
</div2>

<div2 type="capitolo">
<head>34</head>
<head rend="italic">Di quali cose convenga poco o niente fidarsi</head>
<p>
Luigi Pulci, uomo piacevole e acuto, usava facetamente
queste graziate e approvate sentenzie, dicendo:
</p>
<quote rend="block">
<lg>
<l>Di sei cose mi fido,</l>
<l>poco o nulla o di rado:</l>
<l>non di volta di dado,</l>
<l>vecchia prosperitate,</l>
<l>il nugol della state,</l>
<l>il verno del sereno,</l>
<l>e d'un'altra ancor meno,</l>
<l>ch'è di cherica rasa;</l>
<l>la sesta c'è rimasa:</l>
<l>di lealtà di donna.</l>
</lg>
</quote>
</div2>

<div2 type="capitolo">
<head>35</head>
<head rend="italic">Molte persone scemarsi l'età ridiculmente</head>
<p>
Dicendo uno in presenza di Cicerone che aveva trenta anni,
Cicerone rispose: «Egli è vero, perché sono più di dodici
anni ch'io gliel'ho udito dire». E a un altro che per parer
giovane molte bugie dell'età sua raccontava, disse: «Adunque
quando noi studiavamo la logica insieme, tu non eri nato».
</p>
</div2>

<div2 type="capitolo">
<head>36</head>
<head rend="italic">La povertà render l'uomo sicuro, anche nel mezzo degli
assassini</head>
<p>
Ilarione ateniese fu povero estremamente. Or riscontrandosi
egli al bosco negli assassini, non se ne alterò punto, anzi
ridendo disse: «Voi avete dato in un fallito». Il perché
domandandolo coloro di quel che ei ridesse e perché egli
come li altri non si spaventasse, rispose: «Perché io sono
ignudo non mi spavento».
</p>
</div2>

<div2 type="capitolo">
<head>37</head>
<head rend="italic">I mariti dover prestar fede alla moglie, che i figliuoli
sieno loro</head>
<p>
Bernardo Amidei si doleva che si dicesse come il suo unico
figliuolo non fusse suo, ma fusse d'altri. Imperò il
Petrarca suo amico il riprese piacevolmente dicendoli: «Tu
cerchi Maria per Ravenna, perché tu hai a credere più alla
tua moglie, che a niun altro; conciosiaché ella meglio che
ogn'altro il può sapere. E a questo proposito ti voglio
raccontare una bella novella. E non ha molto tempo che a
Siena fu un uomo illustre, il quale aveva una moglie
bellissima, ma alquanto sospetta di impudicizia. Così,
avendone egli un solo figliolino, avvenne che la madre
l'aveva un giorno in collo e ne prendeva diletto, onde il
padre veggendolo, or lui or lei riguardava sospirando, e in
guisa sospirando che la donna il domandò di quel che
sospirasse. «Io pagherei – disse egli – con nuovi sospiri,
la metà del mio stato di saper certo che cotesto putto fusse
mio, come sai che egli è tuo». A sì strana proposta la
donna, senza mutar faccia, rispose: «E non vi bisogno pagar
tanto; se voi mi volete donare il valor di mille ducati, io
ve ne certificherò». Or il marito parendogli impossibile
d'esserne certificato, promesse largamente. Però chiamati
certi lor parenti per giudici e narrato loro il caso, la
moglie prese il figliuolo in braccio e voltatasi al marito
con lieto volto disse: «Messere, voi confessate bene che
questo bambino è mio; non è vero?». «Confessolo – rispose
egli – ma che perciò?». Allora ella porgendoglelo soggiunse:
«Pigliate che io vel lo dono, or siete voi certo che egli è
vostro». I parenti molto satisfatti, levate le risa,
commendarono grandemente la saggia donna e l'uomo
meritamente condennarono».
</p>
</div2>

<div2 type="capitolo">
<head>38</head>
<head rend="italic">La bontà dell'uomo rilucere in ogni fortuna del suo
possessore</head>
<p>
Amerigo Zati volendo comperare uno schiavo in
Constantinopoli gli disse: «Se io ti compero, sarai tu buono
?». «E ancor che tu non mi comperi – rispose colui – sarò
buono».
</p>
</div2>

<div2 type="capitolo">
<head>39</head>
<head rend="italic">Chi offende i principi, non si dover fidar leggiermente</head>
<p>
Avendo conspirato certi soldati d'Egitto contra de' lor re e
dubitando del supplizio, si patirono unitamente per andare
ad abitare in Etiopia. Il che inteso il re gli seguitò e
doppo altre buone parole, gli pregava che non volessero
abbandonar le moglie e li loro proprii figliuoli. Ma uno
d'essi comprendendo dove quelle lusinghe tendevano, messo
mano al membro genitale disse: «Dovunque questo sia, sarà
anche mogli e figliuoli»,  e andarono via.
</p>
</div2>

<div2 type="capitolo">
<head>40</head>
<head rend="italic">Trovarsi pur alcune spezie di pazzie soavi e dilettevoli</head>
<p>
Uno ateniese era impazzato in questa maniera: che egli si
dava ad intendere d'esser padrone di tutte quelle navi che
pigliavano porto al Pireo. Così quando elle venivano, senza
ricercare se alcuna n'era andata male o no, con maravigliosa
festa le raccoglieva; parimente quando elle si partivano,
con infiniti ricordi e documenti le licenziava. Imperò
essendo egli pur poi per diligenzia de' parenti e degli
amici stato da ottimi medici di tal umor sanato, facetamente
disse:
</p>
<quote rend="block">
<lg>
<l>Per Dio che voi mi avete ucciso, amici,</l>
<l>poiché m'avete tolto ogni piacere,</l>
<l>con trarmi a forza di sì dolce errore.</l>
</lg>
</quote>
</div2>

<div2 type="capitolo">
<head>41</head>
<head rend="italic">La virtù essere ammirata e temuta</head>
<p>
Monsignor di Desse, eccellente e valoroso capitano franzese,
essendo stato mandato dal suo re in Scozia con buono
esercito contra gli Inglesi, i quali gran parte di quel
regno per forza d'arme avevano occupato, s'accostava con
buon ordine e disciplina militare al lor campo per
combattere. Ma gli Inglesi che il suo valore non ignoravano,
sfuggendo la battaglia, una notte si ritirarono. Laonde il
capitano franzese essendone tosto avvertito, si volse a'
suoi soldati e disse piacevolmente: «Buone nuove, fratelli,
i nostri nimici ci fuggono innanzi che ci abbiano veduti:
che faranno eglino quando ei ci aranno conosciuti?».
</p>
</div2>

<div2 type="capitolo">
<head>42</head>
<head rend="italic">La prudenza e esperienza nel capitano più che la forza
corporea richiedersi</head>
<p>
Avendosi a eleggere in Atene capitano per qualche impresa
importante, i rettori menarono verso Isicrate e Timoteo
deputati un certo Carete, uomo robusto e gagliardo, ma
inesperto e temerario dicendo: «Un tal personaggio ha da
essere nostro capitano». «Non sarà per Dio», disse Timoteo,
«ma sia di costui l'assunto di portar la sopravesta e gli
arnesi del capitano, imperò che capitano dee farsi uno che
vegga molto bene quel che egli ha innanzi a sé e quel che
egli ha dietro». Ed Epaminunda Tebano veggendo un grande
esercito senza capitano, cioè senza valoroso generale,
disse: «Oh che gran bestia senza capo». E Cabria ateniese
(secondo Erasmo, altri ad altri l'attribuiscono), a simil
proposito disse quella memorabil sentenzia, che egli era più
formidabile uno esercito di cervi retto da un lione, che un
esercito di lioni retto da un cervio.
</p>
</div2>

<div2 type="capitolo">
<head>43</head>
<head rend="italic">Dalla virtù de' capitani pender le vittorie e la felicità
degli eserciti</head>
<p>
I Numantini, uomini molto bellicosi, essendo stati rotti e
fugati da Scipione Emiliano, i loro vecchi riprendendoli
iratamente della lor viltà dicevano: «Non sono queste quelle
medesime pecore romane che noi altri abbiamo tante volte
superate e vinte?». A' quali uno di quei giovani rispose:
«Sì veramente che esse sono le medesime pecore, ma ell'hanno
mutato pastore».
</p>
</div2>

<div2 type="capitolo">
<head>44</head>
<head rend="italic">Li uomini savi farsi beffe d'ogni superstizione</head>
<p>
Un cittadino romano levandosi una mattina, trovò che le sue
scarpe erano state rose la notte da' topi. Il che parendogli
una cosa mostruosa e prendendola a cattivo augurio, andò
incontinente molto perturbato a trovar Catone, domandandoli
con gran passione quel che volesse inferire cosa sì nuova e
admirabile. A cui Catone ridendo rispose: «Egli non è
maraviglia, fratello, che i topi abbiano rose le tue scarpe,
maraviglia sarebbe se le tue scarpe avessero rosi i topi
esse».
</p>
</div2>

<div2 type="capitolo">
<head>45</head>
<head rend="italic">Punture impertinenti facilmente ritorcesi verso de'
pungitori</head>
<p>
Essendo Caio Lelio nato di nobilissimo sangue, avvenne che
uno nato di vil condizione quistionando seco gli disse: «Tu
sei indegno de' tuoi antichi». «E tu – rispose Lelio – sei
degno de' tuoi moderni».
</p>
</div2>

<div2 type="capitolo">
<head>46</head>
<head rend="italic">Brutto costume, ma pur usato da diversi, di far marcanzia
delle mogliere</head>
<p>
Cippo stando nel letto con la moglie, quando egli sentiva
qualche innamorato che la venisse a trovare, faceva
sembiante di dormire e di russare, acciò che l'adultero gli
potesse più facilmente far le corna.
</p>
</div2>

<div2 type="capitolo">
<head>47</head>
<head rend="italic">Risposta accorta a domanda impertinente</head>
<p>
Essendo domandato un giudeo se trovando in sabato cento
scudi gli torrebbe, rispose: «Sabato non è, e i danari non
ci sono».
</p>
</div2>

<div2 type="capitolo">
<head>48</head>
<head rend="italic">Ciascuno dover parlare della sua, non dell'altrui
professione</head>
<p>
Venuto Anibale cartaginese come esule in Efeso al re
Antioco, fu un giorno invitato dalli amici d'andare a udir
Formione, eccellente peripatetico. Il quale orando per più
ore dell'offizio del capitano e dell'arte militare molto
eloquentemente, satisfece alli suoi auditori oltra modo.
Imperò domandato Anibale da essi quel che di tanto uomo gli
paresse, rispose ridendo: «Io ho veduti a' miei dì molti
vecchi delirare, ma chi delirasse più di Formione, non veddi
mai niuno».
</p>
</div2>

<div2 type="capitolo">
<head>49</head>
<head rend="italic">Iddio aver assegnato a ciascuno il suo ufficio e non
permettere che di quello s'esca</head>
<p>
Venere essendo stata battuta da Diomede, si voleva con
l'arme vendicare, ma Giove a sé chiamatala le disse:
«Figliuola mia, avvertisci che l'ufficio tuo non è
d'attendere alle cose belliche, ma a quelle delle donne e
degl'amanti; perciò bada all'amore, a' congiugnimenti e a'
piaceri, che quanto alle cose militari Marte e Minerva
n'hanno il carico».
</p>
</div2>

<div2 type="capitolo">
<head>50</head>
<head rend="italic">Il giudicio umano essere fuor di modo fallace</head>
<p>
Alla fama che i monti dovessero partorire correva ognuno.
Così raunatasi moltitudine infinita, non senza timore di
qualche mostro orrendo, s'aspettava il parto. Finalmente
partorendo i monti, ne nacque un ridicul topo. Onde Oratio
trovandosi in una compagnia nella quale era un millantatore,
che molte cose vanamente prometteva disse:
</p>
<quote rend="block">
<lg>
<l>Che ci darà costui, degno di tanta</l>
<l>apritura di bocca, che promette?</l>
<l>Partoriranno un topo i monti pregni?</l>
</lg>
</quote>
</div2>

<div2 type="capitolo">
<head>51</head>
<head rend="italic">Far mestieri non commettere alcun fallo, poiché per vie
inescogitabili a luce vengono</head>
<p>
Era in Parigi un certo proccuratore vecchio, che aveva la
moglie giovane e bella, la quale s'era innamorata d'un Piero
loro scrivano. Così scherzando essa un giorno seco e nol
lasciando scrivere, egli s'accorse dove ella tendeva.
Nondimeno per chiarirsi meglio, facendo alquanto il
salvatico, leggiermente se la toglieva da dosso. Ma ella
tanto più noia gli dava, onde egli spintola di nuovo
indietro, fece un segno col carbone in terra e disse:
«Madonna, se voi passate questo segno, io vi giuro per
Venere che io vi prenderò e gittatavi in su quel letto tanto
vi pigerò, che più d'un pezzo non mi darete noia». La
giovane riscaldata e che altro non desiava, tutta piacevole
rispose: «Ben lo voglio vedere e passò il segno». Allora
egli non più dubbio, fattosele lietamente incontra,
l'abbracciò e gittatala sopra del letto, non trovando
resistenza, la conobbe e riconnobbe molto bene. Ma per
disgrazia vi si truovò presente un figliolino del
procuratore, d'età di quattro o di cinque anni. Or tornato
esso procuratore e andando per dar da scrivere al suo
scrivano, quando che egli fu presso a quel predetto segno,
il bambino gridò: «Mio padre, non passate quel segno, perché
Piero farebbe a voi come egli ha fatto a mia madre che il
volle pur passare, talché egli presala e gittatala in sul
letto e saltatole addosso, l'ha pigiata e premuta più
d'un'ora».
</p>
</div2>

<div2 type="capitolo">
<head>52</head>
<head rend="italic">Accorta e rimordente risposta</head>
<p>
Essendo venuto un giovane greco a Roma, il quale molto
naturalmente somigliava Ottaviano imperadore, tutto il
popolo gli occhi verso di lui volgea. Perché fattoselo
Cesare venir davanti, ammirando tanta similitudine, il
domandò se sua madre era mai stata a Roma. A cui quel
giovane rispose altieramente che no, e non contento di
questo soggiunse: «Ma mio padre c'è bene stato più volte».
Volendo inferire sé non potere essere figliuolo del padre
d'Augusto, ma che Augusto poteva ben esser figliuolo di suo
padre.
</p>
</div2>

<div2 type="capitolo">
<head>53</head>
<head rend="italic">Un audace avvedimento trarre altrui di gran perigli</head>
<p>
Un contadino tornando a casa, trovò per avventura un giovane
in sul letto addosso alla moglie; così volendol furiosamente
dar d'una scura, che egli avea a mano, in su la testa, la
valente donna con viso costantissimo gridò: «Non fare,
perché costui il fa per lo dio d'amore e io il fo per tre
staia di grano che egli m'ha promesso». Il che inteso il
contadino, dubitando forse di non far contra gli dii, o pur
piacendogli il suono delle tre staia di grano, tornò a
dietro e gli amanti fornirono il lavoro.
</p>
</div2>

<div2 type="capitolo">
<head>54</head>
<head rend="italic">Chi fa i fatti suoi non s'imbratta le mani</head>
<p>
Passando Antistene filosofo per piazza con un pezzo di carne
secca in mano, alcuni suoi amici maravigliatisi, gli dissono
essere una vergogna che un suo pari portasse da se medesimo
simili cose in publico e non le disse più tosto al
servidore. A' quali Antistene rispondendo disse: «Ma perché
vi maravigliate voi? Io porto questa cosa per me e non per
altri». A cui alludendo i nostri Fiorentini dicono per
proverbio che chi fa i fatti suoi non si imbratta le mani,
volendo inferire che ei non è vergogna di far le sue
faccende da se stesso.
</p>
</div2>

<div2 type="capitolo">
<head>55</head>
<head rend="italic">Le persone di pronto ingegno sbrigarsi facilmente dagli
importuni</head>
<p>
Andando un giorno Servio Gemino a visitar Lucio Mallio,
eccellentissimo dipintore, e veggendo li suoi figliuoli
molto brutti, non si seppe contenere che non dicesse sé
maravigliarsi assai che egli facesse le figure sì belle e li
figliuoli sì brutti. A cui Mallio garbatamente rispose: «Non
ti maravigliar, Servio, perché io fo le figure di dì e li
figliuoli di notte».
</p>
</div2>

<div2 type="capitolo">
<head>56</head>
<head rend="italic">Stolti esser talvolta i padroni e savi i servidori</head>
<p>
Trovandosi Xanto filosofo a un gran convito, faceva gran
cera e a poco a poco troppo beeva, del che Esopo, quello il
quale fu poi tanto celebre, allora suo schiavo, di dietro
destramente l'avvertiva, ma senza profitto. Di modo che
essendo Xanto già concio, fu addimandato per baia se un uomo
potrebbe bere tutto il mare. A cui Xanto non solamente
affermò di sì, ma giocò anche sopra ciò la casa che egli
medesimo il berebbe e per fede si messero insino alli anelli
in compromesso. Finito poi il convito ciascuno a casa sua si
ritirò e Xanto così pieno se n' andò a letto. L'altra
mattina, veggendosi egli mancare l'anello, si sovvenne della
gaggiura, onde per il dolore e per la vergogna n'era quasi
per dare la volta. Ma Esopo occorse presto a' suoi bisogni e
lo pregò ch'egli stesse di buona voglia, promettendoli di
trarlo d'essa gaggiura, senza danno e con onore. Xanto,
presa speranza, ne lo supplicava. Insomma si venne al fatto.
Così Xanto, admaestrato interamente da Esopo, raunati per
ostentazione molti servidori con molte vassella da bere,
fece l'apparecchio in su lito del mare e quasi volesse
cominciare a bere con una gran tazza in mano si volse a
quello con cui avea giocato e disse: «Amico, come sta la
nostra gaggiura?». «Che tu debba – rispose colui – bere
tutto il mare». Allora Xanto voltatosi al popolo disse: «Voi
sapete, cittadini miei, che nel mare sboccano infiniti
fiumi. Io sono obligato di ber solamente il mare e non li
fiumi che dentro vi entrano; perciò questo valent'uomo
ritenga e contenga prima quei fiumi, ché io sono disposto e
preparato a ber poscia tutto il mare». Il che udito da'
circunstanti, Xanto, per sententia d'essi, rimase con suo
onore totalmente assoluto della scommessa.
</p>
</div2>

<div2 type="capitolo">
<head>57</head>
<head rend="italic">Doni e presenti scitici di ammiranda significazione</head>
<p>
Passando Dario, potentissimo re, con maraviglioso esercito
in Scizia, gli Sciti mandarono ambasciadori con questi doni
e presenti: un topo, un ranocchio, un uccello e cinque
dardi. La qual cosa sciticamente fu interpretata così, cioè
che essi Sciti per il topo la terra, per il ranocchio
l'acqua, per l'uccello i cavalli, e per li dardi l'armi e se
stessi a Dario concedessero.
</p>
</div2>

<div2 type="capitolo">
<head>58</head>
<head rend="italic">Quanto disavvantaggio sia il nascer femina</head>
<p>
E' veramente gran disavvantaggio il nascer femina in questo
mondo, per molte ragioni e principalmente perché rarissime
sono quelle che abbiano fama o nome alcuno: elle non
solamente non danno successione al loro casato, ma esse
medesime maritandosi non ne ritengono per sé il titolo. Sono
debili di forze, d'animo e d'intelletto, sono inabili alle
faccende e agli esercizii d'importanza, suggette a l'uomo,
suggette alla natura e a diverse leggi e costumi, che non è
suggetto l'uomo. Laonde Giunone, sorella e moglie di Giove,
gelosa e sdegnata seco per fresca occasione autane,
l'assaltò un giorno, come mostra Ovidio, tradotto
dal'elegantissimo poeta messer Giovanandrea dell'Anguillare,
querelandosi con queste irate parole:
</p>

<quote rend="block">
<lg>
<l>Ma ben nacquer le donne per soffrire</l>
<l>tutti quanti i martir, tutte le doglie:</l>
<l>l'esser gravide e 'l duol del partorire,</l>
<l>e 'l nutrir tocca alla scontenta moglie;</l>
<l>questo è il nostro  piacer, questo è 'l gioire,</l>
<l>questo frutto d'amor per noi si coglie,</l>
<l>ciò che di male ha il matrimonio, è nostro,</l>
<l>e 'l piacere e 'l contento è tutto vostro.</l>
</lg>
</quote>
</div2>

<div2 type="capitolo">
<head>59</head>
<head rend="italic">Doversi ben pensare innanzi che pungere o mordere persona</head>
<p>
Un giovane che aveva la madre molto sospetta dell'onore alle
gente, venuto a parole con un suo avversario, per
ingiuriarlo lo chiamò bastardo, come invero egli era.
Nondimeno esso, risentitosi, rispose: «Io sono più legittimo
di te, perché mio padre mi fece legittimare, come io posso
mostrare per instrumento publico, ma tu in tanti sospetti
che ne mostri?»
</p>
</div2>

<div2 type="capitolo">
<head>60</head>
<head rend="italic">L'uomo non potere scusare le sue colpe sopra il destino</head>
<p>
Zenone Citico trovato un suo schiavo in furto, comandò che
fusse impiccato. Laonde lo schiavo scusandosi e dicendo
affettuosamente che se li doveva perdonare perché non era
sua colpa, ma destino de' cieli, che fusse ladro, Zenone
rispose: «E de' cieli è destino che tu sia impiccato», e
mandollo al supplizio.
</p>
</div2>

<div2 type="capitolo">
<head>61</head>
<head rend="italic">I danari impedire il sonno e come</head>
<p>
Anacreone filosofo avendo ricevuto in dono da Policrate,
principe de' Sami, il valore di diecimila ducati, entrò in
tanti pensieri e fantasie che egli stette tre dì e tre notti
senza dormire. Onde che tutto spaventato di quella novità e
di tanto incommodo riportò tosto tosto quei danari a quel
signore, dicendo che glieli rendeva perché ei non lo
lasciavan dormire.
</p>
</div2>

<div2 type="capitolo">
<head>62</head>
<head rend="italic">Chi non fa quando ei può, non poter far quando ei vuole</head>
<p>
Piero fiorentino essendo già vecchio, prese per moglie
Isabetta Tarli, la quale, ammaestrata dalla madre, non volle
al primo assalto che egli era a ordine acconsentire,
dicendo, dopo aver fatti più lezii, che le doleva la testa.
Onde il marito lasciatala stare, si ritirò da banda e
attendeva a dormire. Or la fanciulla non si sentendo più
appetire, si doleva fra se stessa del suo errore di non gli
avere acconsentito quando ei ne la ricercava. Finalmente
prese risoluzione e disse: «Piero, ei non mi duole più il
capo»; ma egli che non era a ordine, rispose: «Isabetta, a
me duol or la coda».
</p>
</div2>

<div2 type="capitolo">
<head>63</head>
<head rend="italic">Assai più alla riuscita che all'entrata delle grandi e
perigliose imprese doversi riguardare</head>
<p>
Avendo il re Francesco primo di quel nome deliberato di
passare con grosso esercito in Italia per ricuperare il
Ducato di Milano (che fu quando egli rimase poi prigione
sotto Pavia), messe in consulta per qual via si dovesse
entrare in quella provincia. Così essendosene poscia sua
maestà con li suoi consiglieri risoluta, Amaril suo buffone
all'uscir del consiglio se gli fece incontra e disse: «Sire,
questi vostri savi mi paiono pazzi». «Perché?», rispose il
re. «Percioché essi – soggiunse Amaril – hanno consultato
lungamente donde voi avete a entrare in Italia, ma ei non
hanno pensato punto donde voi n'avete a uscire. Però
avvertite, Sire, a non vi rimanere».
</p>
</div2>

<div2 type="capitolo">
<head>64</head>
<head rend="italic">Più velenosa e nociva peste l'invidia che l'avarizia</head>
<p>
L'avaro e l'invidioso domandano grazie a Giove. Giove
comanda a Mercurio che dia loro tutto quel che vogliono.
Mercurio dice che domandino liberamente il desiderio loro,
che egli esaudirà, a condizione però che il compagno abbia
il doppio più di quel che l'altro addimanda. L'avaro adunque
non li parendo potersi empiere, domanda grandissimo tesoro e
l'ottiene. E il compagno, secondo la condizione, ottiene il
doppio. L'invidioso per contra domanda grazia d'esser
privato d'un occhio, accioché il compagno sia privato di
due. Onde ben a proposito disse Orazio:
</p>
<quote rend="block">
<lg>
<l>Invidus alterius rebus macrescit opimis.</l>
</lg>
</quote>
</div2>

<div2 type="capitolo">
<head>65</head>
<head rend="italic">La forza opprimere e soffocar la ragione</head>
<p>
La gatta aveva preso il gallo, e cercando pur qualche scusa
per poterselo mangiare, il riprendeva dicendo che egli era
animal turbulente e che gridando la notte, non lasciava
riposare i miseri mortali. Il gallo dall'altra parte si
scusava dicendo sé cantare per loro utilità, conciosiaché
egli alle faccende gli svegliava. Ma la gatta soggiugneva:
«Tu sei inoltre scelerato e empio, imperoché tu pecchi
cotidianamente contra natura, usando con le tue sorelle e
con la propria madre». E il gallo di nuovo si difendeva
dicendo che il faceva per profitto del padrone, a cui di
quel faticare uova e pulcini ne pervenivano. Nonostante
tutte queste ragioni, la gatta maligna rispose: «Ancor che
tu abbia ragione a bastanza, a dirti il vero, io non intendo
di star più digiuna», e mangiosselo.
</p>
</div2>

<div2 type="capitolo">
<head>66</head>
<head rend="italic">La soffisticheria non aver luogo appresso degli uomini dotti
e savi</head>
<p>
Un certo soffistico volendo ostentar con Diogene l'acutezza
del suo ingegno, l'affrontò un dì e disse: «Diogene, quel
che sono io, non sei tu». Il che acconsentendo il filosofo,
colui soggiunse: «Io sono uomo, ergo tu non sei uomo». «No
no, – disse Diogene – cominciati da me e arguirai bene». A
un altro che per ostentazione diceva vanamente molte cose
del cielo, disse: «Quanto è che tu vieni di là?».
</p>
</div2>

<div2 type="capitolo">
<head>67</head>
<head rend="italic">Come acerbamente sieno da punire gli adulatori</head>
<p>
Soleva dir papa Giovanni Ventesimo che conosceva benissimo
quando egli era adulato, nondimeno che se ne dilettava
molto. Per contra Giustiniano imperadore essendo un giorno
adulato scioccamente da un greco che l'assimigliava a Dio,
se gli scagliò addosso e gli graffiò tutto il viso. Laonde
trovandosi colui a mal partito disse: «Perché mi graffiate
voi, Cesare Augusto?». E l'imperadore a lui: «Perché mi
mordi tu, gnaton terenziano?».
</p>
</div2>

<div2 type="capitolo">
<head>68</head>
<head rend="italic">Brutta cosa essere il farsi bello d'altrui fatiche</head>
<p>
Avendo Palla Strozzi composte alcune rime, trovò che un suo
amico, a cui egli amichevolmente l'aveva conferite, non solo
ne aveva preso copia e come cosa propria con diversi
comunicatele, ma le aveva poi ancora in proprio nome, come
sue composizioni, fatte stampare. Onde Palla, alteratosene
molto, trovando l'amico in compagnia d'alcuni disse
gratiatamente così:
</p>
<quote rend="block">
<lg>
<l>Chi ruba un corno, un cavallo, un anello,</l>
<l>e simil cose ha qualche discrezione</l>
<l>e potrebbe chiamarsi ladroncello,</l>
<l>ma quel che ruba la riputazione</l>
<l>e dell'altrui fatiche si fa bello,</l>
<l>si può chiamare assassino e ladrone.</l>
<l>E di tanto più odio e pena è degno,</l>
<l>quanto più del dover trapassa il segno.</l>
</lg>
</quote>
</div2>

<div2 type="capitolo">
<head>69</head>
<head rend="italic">Alle proposte pungenti risposte mordenti convenirsi</head>
<p>
Nelle guerre civili tra Cesare e Pompeio, Cicerone in capo a
qualche tempo, venne all'esercito di Pompeio, cioè della
republica, dove subito gli fu rinfacciato che veniva tardi.
«Anzi non vengo tardi, – rispose Cicerone – perché e' non è
ancora apparecchiato», volendoli tassare, che non erano
preparati come a tanta guerra si conveniva. E al proprio
Pompeio che gli domandò per pungerlo dove era Dolabella suo
genero, rispose prontamente: «Egli è col tuo suocero».
Perché Dolabella era con Cesare, già suocero di Pompeio,
volendo più oltre inferire che il parentado tra Cesare e
Pompeio era stato cagione, sì come egli a quel tempo più
volte avea ricordato, della grandezza di Cesare, e quella
grandezza era or per essere la rovina della republica.
</p>
</div2>

<div2 type="capitolo">
<head>70</head>
<head rend="italic">I consigli vili essere scherniti dalli uomini magnanimi</head>
<p>
Aristodemo era, secondo si credeva per ognuno, figliuolo
d'un quoco. Nondimeno pervenuto in intima amicizia del re
Antigono, lo voleva un giorno persuadere a diminuire le
spese e a non usar tante liberalità quante egli
ordinariamente usava. Ma il re, generoso, ridendosene,
meritamente gli disse: «Oh Aristodemo, queste tue parole
sanno di cucina».
</p>
</div2>

<div2 type="capitolo">
<head>71</head>
<head rend="italic">Gli ignoranti vender più le lor fatiche che i dotti</head>
<p>
A tempo nostro fu a Firenze un cittadino, il quale
quantunque fusse addottorato in leggi, non aveva però molte
lettere e per consequenza aveva poche faccende. Or
essendogli data a fare una consulta, egli fatta che l'ebbe,
ne domandava venticinque scudi. «Come? – disse colui, che
gliel'avea data a fare – messer Marco degli Asini, dottor
tanto eccellente, il quale mi ha fatta la medesima consulta,
si contenta di sei scudi e voi ne volete venticinque?». «E
non è maraviglia – rispose il dottore – che cotestui si
contenti di poco, perché egli ne fa ogni giorno, ma io non
ne fo che tre, o quattro l'anno».
</p>
</div2>

<div2 type="capitolo">
<head>72</head>
<head rend="italic">Legista ignorante assimigliarsi alla necessità che non ha
leggi</head>
<p>
Lorenzo Gualterotti essendogli domandato da uno amico della
suffizienza di questo medesimo dottor fiorentino, disse che
egli era fatto come la necessità. «Come?», rispose l'amico.
«Senza legge», disse egli, alludendo facetamente a quel
nostro proverbio che la necessità non ha leggie.
</p>
</div2>

<div2 type="capitolo">
<head>73</head>
<head rend="italic">Come bene rimangano talvolta alla trappola gli astuti e
fraudolenti</head>
<p>
Il cane e 'l gallo, fatta compagnia insieme, si messero un
giorno in viaggio. Così sopravenuta la sera, il gallo si
pose a dormire in su un albero e il cane a piè dell'arbore.
Cantando poi la notte il gallo, come è suo costume, la volpe
che l'udì comparse subito e lo pregò che volesse un poco
scendere, dicendo che desiderava molto d'imparare da lui
quel dolce canto. Imperò il gallo astuto conosciuta la sua
malizia rispose: «Io vengo, ma sveglia intanto il mio
compagno che è costì, accioché noi non siamo soli». La volpe
allegra, cercando di quel compagno, il quale pensava fusse
un altro pollo, destò il cane che la prese e lacerolla.
</p>
</div2>

<div2 type="capitolo">
<head>74</head>
<head rend="italic">Più miserando chi viene in potestà di gente rea, che chi
liberato se n'esce</head>
<p>
Il Piovano Arlotto fiorentino fu un prelato molto piacevole
e umano. A tempo di papa Calisto venne un tratto a lui un
galeotto e disse: «Messere, datemi una limosina per l'amor
de Dio, ché io sono uscito delle mani de' Catelani». A cui
il Piovano rispose: «Io vorrei che tu la dessi a me, che vi
sono entrato», perché papa Calisto era catelano.
</p>
</div2>

<div2 type="capitolo">
<head>75</head>
<head rend="italic">Minor danno esser donar a certi bisognosi uno che prestarne
due</head>
<p>
Domandando al Piovano in tempo di carestia due suoi
popolani, uomini molto poveri ma da bene, due staia di grano
per uno in presto, il Piovano rispose loro: «Io farò meglio.
Io ne voglio donar uno staio a ciascuno di voi». E così fece
loro piacere e risparmiò due staia di grano, perché, a ogni
modo, non arebbe mai riavuto punto.
</p>
</div2>

<div2 type="capitolo">
<head>76</head>
<head rend="italic">
Chi non rende, indarno chieder di nuovo in presto</head>
<p>
A un altro che gli domandava medesimamente in presto tre
staia di grano, rispose: «Io sono contento, va' su di sopra
nel tal luogo e pigliatelo». Andò colui e non vi trovò grano
né altro. Così tornando al Piovano gli disse che dove egli
l'aveva mandato non era grano. E il Piovano a lui: «Dunque
non vi hai tu riportato quello che io ti prestai l'anno
passato? Duolti pertanto di te, perché se tu ve l'avessi
riportato, tu ve l'aresti or trovato». Rimase quel tale
goffo e alla ricolta rese al Piovano quel che gli doveva.
Questo medesimo Piovano diceva che i cantori sono i più
felici uomini del mondo, perché ei guadagnano cantando.
</p>
</div2>

<div2 type="capitolo">
<head>77</head>
<head rend="italic">Le sentenzie e' proverbi principali e più piacevoli del
prefato Piovano (al mio giudicio) sono i sequenti</head>
<lg>
<l>Tanto è il mal che non mi nuoce,</l>
<l>quanto è 'l ben che non mi giova.</l>
<l>Chi lascia la via vecchia per la nuova,</l>
<l>spesse volte ingannato si ritruova.</l>
<l>Donato è morto e ristoro sta male.</l>
<l>Al confessore, medico e avvocato,</l>
<l>non tener il ver celato.</l>
<l>Barbier giovane e medico vecchio.</l>
<l>Certo fu bugiardo.</l>
<l>Al ben s'appiglia, chi ben si consiglia.</l>
<l>Donna danno, dama, dammi.</l>
<l>Tutto quel che luce non è oro.</l>
<l>Non ti conosco, se non ti maneggio.</l>
<l>Danari, senno e fede</l>
<l>ce n'è men che l'uom non crede.</l>
<l>Non è virtù che povertà non guasti.</l>
<l>L'abbondanza delle cose genera fastidio.</l>
<l>Chi ben siede, mal pensa.</l>
<l>L'allegrezze di questo mondo durar poco.</l>
<l>Né caldo né gielo non rimase mai 'n cielo.</l>
<l>Il tempo porta e se ne porta il tutto.</l>
<l>Chi mi fa meglio che non suole,</l>
<l>tradito m'ha o tradir mi vuole.</l>
<l>Chi fa quel che non debbe,</l>
<l>gli avvien quel non crede.</l>
<l>Chi ha tempo ha vita.</l>
<l>Chi scampa d'un punto, scampa di mille.</l>
<l>Monache, frati, preti e polli,</l>
<l>non si veggon mai satolli.</l>
<l>Tutte l'armi di Brescia non armerien la paura.</l>
<l>Il villano se gli dai il piè, piglia la mano.</l>
<l>Chi la fa, l'aspetti.</l>
<l>Caval donato non si guarda in bocca.</l>
<l>Né di tempo né di signoria,</l>
<l>non ti dar melanconia.</l>
<l>Chi si fa pecora, il lupo se la mangia.</l>
<l>Beato a chi ha un occhio in terra di ciechi.</l>
<l>Di cosa nasce cosa e il tempo la governa.</l>
<l>Tra carne e ugna nessun non vi punga, cioè</l>
<l>tra parente e parente.</l>
<l>Parere e non essere, è come filare e non tessere.</l>
<l>Dal detto al fatto è un gran tratto.</l>
<l>A buono intenditor poche parole.</l>
<l>Le feste son belle a casa d'altri.</l>
<l>Più scende chi più sale.</l>
<l>Poco fa chi a sé non giova.</l>
<l>Chi si contenta gode.</l>
<l>Quanto più s'ha, più si desidera.</l>
<l>Tanto è mio quanto io godo e dò per Dio.</l>
<l>La lingua va dove il dente duole.</l>
<l>Né femina né tela non pigliare alla candela.</l>
<l>Parente con parente, guai a chi non ha niente.</l>
<l>Chi è reo e non è tenuto,</l>
<l>può fare il male e non è creduto.</l>
<l>Meglio una penna in mano,</l>
<l>che un uccello in aria.</l>
<l>La Fortuna favorir la gioventù.</l>
</lg>
</div2>

<div2 type="capitolo">
<head>78</head>
<head rend="italic">Ma poiché noi siamo venuti a' proverbii del Piovano, ne
metteremo anche qui alquanti che parlando e scrivendo usava
talvolta il nostro gran Boccaccio. Sono adunque questi</head>
<lg>
<l>Chi muta stato, muta condizione.</l>
<l>La necessità non ha leggi.</l>
<l>Assai sa chi non sa, se tacer sa.</l>
<l>Uomo assaltato, mezzo preso.</l>
<l>Ama chi t'ama.</l>
<l>Grazioso è l'uomo, se gli è uomo.</l>
<l>La prima parte del pazzo è di tenersi savio.</l>
<l>L'uom propone e Dio dispone.</l>
<l>Da buon partiti, partiti.</l>
<l>Peccato celato è mezzo perdonato.</l>
<l>Peccato vecchio, penitenzia nuova.</l>
<l>Guastando s'impara.</l>
<l>Cosa fatta, capo ha.</l>
<l>Chi non spera il bene, non teme il male.</l>
<l>Le minaccia son l'arme de' nimici.</l>
<l>Chi tardi vuole, non vuole.</l>
<l>Oncia di stato libbra d'oro.</l>
<l>Chi ben vive, ben muore.</l>
<l>Chi la dura la vince.</l>
<l>Riguarda il fine,</l>
<l>commetti al savio e lascia fare a lui.</l>
<l>Tosar la pecora e non la scorticare.</l>
<l>Un popolo sciolto è come una bestia senza freno.</l>
<l>Godere il benefizio del tempo.</l>
<l>La riputazione governa il mondo.</l>
<l>Il tentare non nuoce.</l>
<l>Ogni bel giuoco rincresce.</l>
<l>Niente troppo.</l>
<l>Fuggi quel piacer presente,</l>
<l>che ti dà dolor futuro.</l>
<l>Donna oziosa non può esser virtuosa.</l>
<l>La povertà fa gli uomini industriosi</l>
<l>e le leggi gli fan buoni.</l>
<l>Ogni estremità è vizio.</l>
<l>Ogni parola non vuol risposta.</l>
<l>A qualsivoglia dolore rimedia la pazienzia.</l>
<l>La coscienza serve per mille testimoni.</l>
<l>La vera legge è la natura.</l>
<l>Ogni timidità è servitù.</l>
<l>Dalle cose passate si giudicano le future.</l>
<l>Assai presto si fa quel che si fa bene.</l>
<l>A tutto è rimedio eccetto che alla morte.</l>
<l>La legge nasce dal peccato e lo gastiga.</l>
<l>Pari con pari bene sta e dura.</l>
<l>Chi troppo abbraccia nulla strigne.</l>
<l>Chi bene sta, non si muova.</l>
<l>I patti rompon le leggi.</l>
<l>Un uom val cento e cento un uom non vagliono.</l>
<l>Il savio non si dee vergognare de mutar proposito.</l>
<l>Chi altrui travaglia se non posa.</l>
<l>Chi fa falla e chi non fa non falla.</l>
<l>Porta teco, se vuoi viver meco.</l>
<l>Richezza mal disposta, a povertà s'accosta.</l>
<l>La maraviglia è figliuola dell'ignoranza.</l>
<l>I fatti sono maschi e le parole femine.</l>
<l>Diligenzia passa scienza.</l>
<l>La fame soffoca la fama.</l>
<l>Il tempo è padre della verità,</l>
<l>e l'esperienza è madre delle cose.</l>
<l>Chi semina virtù raccoglie fama,</l>
<l>e vera fama supera la morte.</l>
<l>E per l'ultimo diremo,</l>
<l>che tutti i proverbi sono provati.</l>
</lg>
</div2>

<div2 type="capitolo">
<head>79</head>
<head rend="italic">Confessione civile e imitabile</head>
<p>
Zeusi e Parrasio dipintori eccellentissimi quantunque amici,
avevano tra loro qualche emulazione. Accadde un tratto che
Zeusi aveva dipinto certe uve tanto naturalmente, che li
uccelli venivano per beccarle. Per contra Parrasio aveva
dipinto sopra d'una tavola, una tovaglia tanto al naturale
che Zeusi veggendola e pensando che sotto di quella fosse la
pittura, comandò che la si levasse. Ma accorgendosi poi del
suo errore, disse: «Parrasio, tu hai vinto, perch'io ho
ingannato li uccelli e tu hai ingannato me stesso».
</p>
</div2>

<div2 type="capitolo">
<head>80</head>
<head rend="italic">Quanto sia pericoloso di tentare l'Altissimo</head>
<p>
Un mercatante d'Anversa ricchissimo aveva fatta la sua
ricchezza principalmente col dare a usura. E così continuava
a ogni pregio, con tanto piacere e satisfazione di se
medesimo, che egli soleva dir per facezia come nelle sue
orazioni pregava Iddio che figliuoli de' ricchi fussero
pazzi, volendo inferire inconsiderati e prodighi, a spendere
stoltamente, accioché essi avessero cagione di pigliare a
usura ed egli occasione di guadagnare d'avvantaggio al
sicuro, peroché era uno de' primi ritrovati in quel
mestiero. Così burlando avvenne che fu esaudito, e ottenne
quella grazia che non pensava, perché due de' suoi figliuoli
(di padre sì ricco) furono pazzi.
</p>
</div2>

<div2 type="capitolo">
<head>81</head>
<head rend="italic">Modo mirabile di portare i beni, alla sua partita nell'
altro mondo</head>
<p>
Uno nostro fiorentino molto ricco, ma assai più avaro, si
doleva spesso che alla morte non se ne portasse cosa alcuna
nell'altro mondo. Imperò trovato un galantuomo e usandogli
di queste doglienze, colui gli disse che gl'insegnerebbe ben
lui, portar i beni nell'altro mondo. Or pregandonelo
strettamente l'avaro, l'amico gli dette questo modo dicendo:
«Voi siate uomo ricco e di gran credito. Cominciate a
spendere grossamente, a prestare a ognuno e a trionfare dì e
notte, voi verrete per tal via in brieve tempo a toccar
fondo delle vostre ricchezze. Allora cominciate a accattare,
a pigliar a usura e a interesso, continuando la spesa e la
magnificenza quanto voi potete. Alla fine e anche voi come
li altri, verrete a morte. Laonde li vostri creditori
dolendosi, l'uno dirà: «Ei me ne porta cinquecento scudi»;
l'altro dirà: «Ei me ne porta mille»; il terzo: «Ei me non
porta davantaggio», ecc. Così (se siate savio) porterete
allegramente i beni nell'altro mondo».
</p>
</div2>

<div2 type="capitolo">
<head>82</head>
<head rend="italic">In alcuni casi aver luogo la munificenzia, in altri casi
quantunque paiano pari, non vi aver luogo</head>
<p>
Adriano imperadore essendo a' bagni, vedde un certo povero
soldato vecchio, il quale per mancamento di servidori alle
lastre se stesso strofinava. Perciò avendone sua maestà
compassione gli donò alcuni schiavi e il modo da poter far
le spese a sé e a loro. Or saputasi questa umanità e
cortesia del principe, corsono un altro giorno a' bagni
molti soldati e alla presenza sua alle lastre, per conseguir
da lui qualche beneficio, si strofinavano. Ma l'imperadore
accortosi della ragia si voltò loro e disse: «Oh là, se voi
non avete schiavi, strofinatevi l'un l'altro».
</p>
</div2>

<div2 type="capitolo">
<head>83</head>
<head rend="italic">Nel conversare non si dover pesare gli uomini così
sottilmente</head>
<p>
Dice messer Giovanni della Casa che nel conversare con gli
uomini non si dee per l'ordinario pesargli così sottilmente,
anzi che si deono più tosto pesare con la stadera del
mugnaio che con la bilancia dell'orafo. E non essere cosa
sconvenevole di accettargli non solo per quello che ei
vagliono veramente, ma come si fa delle monete per quello
ancora ch'ei corrono.
</p>
</div2>

<div2 type="capitolo">
<head>84</head>
<head rend="italic">Ammonizione degna e considerabile</head>
<p>
Messer Luigi Alamanni ammonendo un giovane alquanto malevolo
e maldicente, gli usò alla fine graziatamente queste parole
dicendo:
</p>
<quote rend="block">
<lg>
<l>Esser parco al dannar, largo alle lodi,</l>
<l>deve ogn'uomo da ben ch'a fama agogna.</l>
<l>In pregio non si vien per torti modi</l>
<l>né ci dà vero onor l'altrui vergogna.</l>
<l>La virtù nostra con più saldi chiodi</l>
<l>che col mal del vicin fermar bisogna.</l>
<l>E più sempre ch'altrui nuoce a se stesso,</l>
<l>chi dir mal si diletta a torto e spesso.</l>
</lg>
</quote>
</div2>

<div2 type="capitolo">
<head>85</head>
<head rend="italic">Graziata cosa esser la donna piacevole</head>
<p>
Ser Bernardino notaio d'Arezzo aveva una moglie arguta e
piacevole, la quale standosi un giorno di festa all'uscio
così spensierata a gambe aperte, il marito veggendola le
mandò a dire che serrase la bottega, perché era festa, e non
si teneva aperta. «Il condennato sarà egli – rispose
prontamente la donna – che ha la chiave e non la serra».
</p>
</div2>

<div2 type="capitolo">
<head>86</head>
<head rend="italic">I presenti ad uomini di magistrato doversi proibire
severamente</head>
<p>
Caio Cincio, uomo severo e giusto, proponeva una legge al
popolo romano, per la quale egli proibiva che i senatori non
potessero prender presenti. Onde Caio Cento, uomo avido e
rapace, opponendosegli altieramente disse: «Che di' tu,
Cincio, failo tu?». A cui egli non meno altiero rispose:
«Dico, Caio, che tu comperi quello che tu vuoi usare».
</p>
</div2>

<div2 type="capitolo">
<head>87</head>
<head rend="italic">La forza cedere alla ragione</head>
<p>
L'aquila proponendosi de bellezza ad ogni altro uccello,
tutti acconsentivano essere il vero. Nondimeno il pavone
parendogli pure strano disse: «Non già le penne e i colori,
ma il becco e l'ugna ti fanno più bella, per timor delle
quali non ci è nessun di noi che ardisca di contradirti».
</p>
</div2>

<div2 type="capitolo">
<head>88</head>
<head rend="italic">Presunzione giovanile non aver luogo appresso de' filosofi</head>
<p>
Volendo un fanciullo filosofar con Diogene, quel filosofo,
facendogli il dovere, non gli ripose altrimenti. Anzi,
datagli la scarsella a portare, come se colui fusse suo
ragazzo, gli disse che lo sequitasse. Or il fanciullo nobile
e altiero vergognandosi, pien di sdegno gettò quella
scarsella per terra e andò via. Non molto appresso
riscontratolo Diogene e veduto che lo voleva sfuggire disse
ridendo: «Oh là, questa scarsella roppe la nostra amicizia,
è?».
</p>
</div2>

<div2 type="capitolo">
<head>89</head>
<head rend="italic">Alcuni non voler ad alcun patto render ben per male</head>
<p>
Piero Martini essendo stato morso da un cane, domandava
rimedio a qualunche persona innanzi gli capitava. Infine
trovò uno che gli disse: «Se tu vuoi guarire, prendi della
midolla di pane e, masticatala, insanguinala nella morsura e
dalla a quel cane e sarai guarito». «Se io facessi cotesto,
– rispose Piero – io meriterei d'esser morso da quanti cani
sono in questa terra».
</p>
</div2>

<div2 type="capitolo">
<head>90</head>
<head rend="italic">La gelosia partorire cattivi effetti</head>
<p>
Un certo Glaudio parigino già vecchio aveva per moglie una
bellissima e saggia giovane, della quale egli era innamorato
estremamente, ma n'era tanto geloso che lasciata ogn'altra
faccenda indietro, non se le partiva mai d'attorno e in
chiesa e per tutto la seguitava e osservava; talché la donna
parendole ricevere, come ella d'effetto riceveva, gran
torto, infastiditasi grandemente, si risolvette, nonostante
tante guardie, a fargli quel che ei meritava e quel che
ella, a mio giudizio, non gli avria mai fatto se fusse stato
uomo ragionevole. Così posto l'occhio addosso a un nobil
giovane, lo dispose immantinente per mezzo d'una sua fidata
cameriera a compiacere alle sue voglie ogni volta che si
potesse. Per il che fare la saggia giovane tenne questo bel
modo. Usava di quando in quando prender la sera occasione
d'aver parole col marito. Onde appiccata la querela, a letto
se n'andava borbottando; dove venuto il marito a' mutoli
infino alla mattina facevano. In su la quale occasione di
non si parlare, la moglie poscia, quando egl'era tempo,
faceva venir pian piano la cameriera a dormir col marito ed
ella lieta se n'andava in un'altra camera a gioir con
l'amante. Questi sono de' frutti della gelosia. Onde
graziatamente disse l'Ariosto:
</p>
<quote rend="block">
<lg>
<l>Che dolce più, che più giocondo stato,</l>
<l>saria di quel d'un amoroso core?</l>
<l>Che viver più felice e più beato,</l>
<l>che ritrovarsi in servitù d'Amore,</l>
<l>se non fusse l'uom sempre stimolato</l>
<l>da quel sospetto rio, da quel timore,</l>
<l>da quel furor, da quella frenesia,</l>
<l>da quella rabbia detta gelosia?</l>
</lg>
</quote>
</div2>

<div2 type="capitolo">
<head>91</head>
<head rend="italic">Fede e costanzia d'un fanciullo e leggerezza d'una donna</head>
<p>
Essendo andato Papirio giovanetto in Senato col padre, la
madre al ritorno gli domandò quel che i senatori avessero la
mattina trattato. Risponde il figliuolo che gli bisognava
tacerlo, perché essendo cosa di grandissima importanza, era
proibito il parlarne. Onde la madre, tanto più cupida di
saperlo, ne lo ricercava con maggiore instanzia e finalmente
non volendo egli però dirlo, con autorità e con violenza il
voleva pur intendere. Allora il fanciullo per torsela
dinanzi pacificamente, controvata una bella e faceta
invenzione, le disse: «Mia madre, poiché voi mi stringete
tanto, io ve'l dirò, ma a condizione che voi non ne parliate
con persona, perché mi fareste troppo danno. Sapiate adunque
che in consiglio si è trattato di quel che sia per dover
esser meglio e più utile per la republica, o che l'uomo
prenda due moglie, o che una moglie sola serva a due mariti,
ma non si è ancora deliberato». La donna udita questa cosa e
tutta commossasene, esce di casa incontinente e la va con
altre matrone a conferire, talché la mattina sequente
infinite donne, a gran frotte al Senato si rappresentarono e
piangendo e raccommandandosi miserabilmente, il supplicano
che voglia piutosto statuire che una donna serva a due
mariti, che un marito a due moglie. Il Senato stupefatto di
tanta novità, e a gran prodigio quella sfacciataggine delle
donne attribuendo, restava quasi confuso e attonito, quando
il medesimo giovanetto, fattosi avanti riferì modestamente
al concistorio della grande instanzia statagli fatta per più
riprese dalla madre, accioché egli il secreto della
republica le palesasse e come in fine non gli parendo senza
dirle qualcosa, poterla contentare, avea per lo meglio
escogitata quella burla. Or i senatori levate le risa,
ammirando la fede e l'ingegno del fanciullo, carezzatolo
prima grandimente, fecero poi un editto che i figliuoli
giovani non potessero più entrare in Senato, eccetto quel
saggio giovanetto de' Papirii, il quale fu inoltre per segno
d'onoranza, avendo di quella età puerile usata prudenza
virile, cognominato Papirio Pretestato.
</p>
</div2>

<div2 type="capitolo">
<head>92</head>
<head rend="italic">Singulare esemplo di continenza</head>
<p>
Xenocrate discepolo di Platone, fu giovane di maravigliosa
continenza. Intanto che avendo Frina meretrice bellissima,
vantandosi, fatto gaggiura che ella alli suoi amorosi
congiugnimenti il potrebbe allettare, introdottolo nel suo
letto, non potè mai per qualunche incitamento, o arte
d'amore, che essa piacevolmente li usasse, muoverlo a
risentirsi. Laonde quei giovani che seco avevan giocato,
domandavano il guadagno della scommessa, ma ella rispose
loro prontamente che aveva parlato d'un uomo e non d'una
statua.
</p>
</div2>

<div2 type="capitolo">
<head>93</head>
<head rend="italic">La superbia umana avere irritato Iddio a render la nostra
natura più debile e più calamitosa</head>
<p>
Dice Aristofane che gli uomini antichissimamente nascevano
con due teste, con quattro mani, con quattro piedi e con
tutte le altre membra allavvenante. Onde che essendo eglino
divenuti superbissimi, proruppono in tanta insania che
mossero guerra a Giove. Il quale volendo abbassare la lor
superbia, dice che per lo lungo gli fece dividere per il
mezzo: l'una parte rimase – come noi diciamo – masculina,
l'altra femminina. E di qui afferma egli proccedere che
l'uomo e la donna desiderando di ritornare nel suo intero,
cercano sì veementemente ad ogn'ora di ricongiugnersi e
rappiccarsi insieme, come cosa naturale.
</p>
</div2>

<div2 type="capitolo">
<head>94</head>
<head rend="italic">La morte non aver riguardo più a' giovani ch'a' vecchi</head>
<p>
Essendo morti a Milano in poco tempo di varie malattie
alcuni giovanetti nobili e virtuosi, l'Alciato fece in
quella occasione questi leggiadri versi.
</p>
<quote rend="block">
<lg>
<l>Albergavano insieme Amore e Morte,</l>
<l>e la mattina desti,</l>
<l>nel partirsi, ambedue per dura sorte</l>
<l>cangiar gli strali, onde ferendo Amore,</l>
<l>i giovani morien miseri e mesti;</l>
<l>e la Morte impiagando a mezzo il cuore,</l>
<l>i vecchi ardevan d'amoroso ardore.</l>
<l>Oh potente Signore,</l>
<l>e tu, de' corpi nostri empia Regina,</l>
<l>ritornatevi l'armi accioché moia</l>
<l>il vecchio e viva il giovanetto in gioia.</l>
</lg>
</quote>
</div2>

<div2 type="capitolo">
<head>95</head>
<head rend="italic">Due moglie d'un sol marito non poter vivere insieme
d'accordo</head>
<p>
Socrate scrivono che fusse di viso e di persona brutissimo,
intanto ch'essendo Zantippe e Mirro Zelotipia sue moglie,
venute per lui un giorno fra gli altri in differenza e
presso che alle mani, egli medesimo esclamando disse: «E che
diavol fareste voi se io fussi bello, poiché voi vi lacerate
per me tanto spesso che sono sì brutto?».
</p>
</div2>

<div2 type="capitolo">
<head>96</head>
<head rend="italic">Quali fussero le faccende di Giove</head>
<p>
Domandato Chilone da Esopo quel che facesse Giove, rispose
prontamente: «Abbassa le cose alte e le basse innalza»,
giudicando quel gran filosofo che per opera de Dio tutte le
cose umane continuamente sotto sopra a vicenda si voltino e
si rivoltino, conforme al corso de' cieli.
</p>
</div2>

<div2 type="capitolo">
<head>97</head>
<head rend="italic">La falsità degli iddii gentili dimostrarsi infino per le
favole</head>
<p>
Ione essendo bellissima donzella, fu amata da Giove. Or
seguitandola egli un giorno e ella fuggendo, la coperse
d'una nuba e impregnolla. Ma Giunone vedendo dal cielo
quelle tenebre, prese sospetto e per chiarirsi rasserenò
l'aere, donde che Giove per coprire il suo peccato,
trasformò in vacca la fanciulla, del che accortasi Giunone,
fece ogni sforzo per averla e finalmente ottenutala, la
diede in guardia ad Argo che aveva cento occhi, de' quali
egli dormendo due per volta solamente ne serrava. Imperò
Giove mosso a compassione di Ione, commesse a Mercurio che
la liberasse. Mercurio presa forma di pastore, si trasferì
ad Argo e toccatolo col caduceo a dormir con tutti gli occhi
il constrinse e addormentato l'ammazzò. Donde che Iunone
prese poscia quelli occhi e alla coda del pagone suo uccello
adattogli. Appreso questo mise la giuvenca in tanta furia,
che fuggendo ella per molti paesi, non si fermò prima che in
Egitto, dove Giunone poi, a' prieghi di Giove, le restituì
ultimamente la prima forma e indi a mano a mano partorì
Epafo, creato di Giove.
</p>
</div2>

<div2 type="capitolo">
<head>98</head>
<head rend="italic">Il voler dimorar savio tra' pazzi, esser totalmente cosa da
pazzo</head>
<p>
Un uomo savio veggendo che per cagione d'una certa pioggia
advenuta, tutta la città era impazzata e che quelle genti
pazze per pazzo tenevan lui, che solo all'asciuto savio era
rimaso, elesse saviamente d'uscir ancor egli per impazzar
con li altri a bagnarsi, dicendo che voleva più tosto esser
pazzo con tutti che savio solo.
</p>
</div2>

<div2 type="capitolo">
<head>99</head>
<head rend="italic">L'ambizione dell'uomo non patire alcun consorte
nell'imperio</head>
<p>
Avendo Alessandro Magno superato in due battaglie Dario,
Dario conosciuta la virtù del nimico, gli mandò ad offerire
la metà del suo regno, una figliuola in matrimonio e tesoro
infinito, se voleva far seco pace. La quale offerta intesa
Parmenione, suo principale uomo e consigliere, disse: «Se io
fussi Alessandro io lo farei». «E io lo farei – rispose
Alessandro – se io fussi Parmenione». Così rifiutata la
condizione, presto acquistò la terza e intera vittoria.
</p>
</div2>

<div2 type="capitolo">
<head>100</head>
<head rend="italic">Molti fare i voti a danno di lor medesimi</head>
<p>
Un contadino domandando grazie a Cerere che il suo grano
nascesse e producesse le spighe senza reste, accioché quando
egli il segasse e battesse, elle non gli offendessero le
delicate mani, ottenne interamente il suo voto. Ma
maturandosi poi il grano senza reste, fu tosto e meritamente
tutto beccato dagli uccelli, apparendo in ciò
manifestamente, sì come noi veggiamo ogni giorno nelle altre
cose apparire, che la natura benigna e provvida non produce
cosa alcuna superflua.
</p>
</div2>

<div2 type="capitolo">
<head>101</head>
<head rend="italic">Passerotti senza penne</head>
<p>
L'Umore da Bologna era nel letto con la gotta. Così chiamato
il servidore disse: «Morgante, vien qua, scuopri quel piede
e guarda bene bene quel che vi è». A cui Morgante disse:
«Signore, questo di qua è rosso rosso». «Cuoprilo dunque, –
soggiunse l'Umore – che debbe essere quel che mi duole».
</p>
</div2>

<div2 type="capitolo">
<head>102</head>
<head rend="italic">I savi vivere in guisa che non temono le calumnie</head>
<p>
Essendo rapportato a Platone che alcuni dicevano mal di lui,
rispose: «Io non ne tengo conto, perché io vivo in maniera
che non sarà prestato lor fede». E Aristotile a proposito
d'uno ch'aveva detto mal di lui, disse: «Io gli do licenza
che mi scoreggi anche in mia assenza». E modernamente Carlo
Quinto imperadore, essendogli riferito che alcuni sparlavano
di lui, disse: «Lasciategli dire, che saranno tenuti pazzi».
</p>
</div2>

<div2 type="capitolo">
<head>103</head>
<head rend="italic">Scherzi e beffe piacevoli che tra li amici talora
intervengono</head>
<p>
Scipione Nasica andato a casa d'Ennio poeta, domanda di lui.
Risponde la serva per comandemento del proprio padrone, che
egli era fuora. Sentì Scipione l'amico e nondimeno andò via.
Pochi giorni dipoi ecco Ennio che viene a Scipione e così
dentro all'uscio il chiama. Risponde Nasica medesimo che ei
non è in casa. Onde il poeta: «Come no, – dice – non conosco
io la tua voce?». E Nasica a lui: «Non sei tu indiscreto,
Ennio, che l'altro dì che io ti cercava, io credetti te non
essere in casa alla tua fante e tu di me non vuoi or
crederlo a me stesso?».
</p>
</div2>

<div2 type="capitolo">
<head>104</head>
<head rend="italic">La vita de' privati esser più lieta e più tranquilla che
quella de' principi</head>
<p>
Massimiano e Diocliziano imperadore infastiditi del regnare,
deposero ambedue voluntariamente l'imperio, questo a
Nicodemia e quello a Milano. Nondimeno Massimiano poi
pentitosi e avendo inteso che Massenzio suo figliuolo era
stato eletto imperadore, venne a Roma con voluntà e con
speranza, che gli riuscì vana, di tornar di nuovo
all'imperio e a questo effetto sollecitava e chiamava anche
Diocleziano. Ma Diocleziano gli rispose così: «Oh fratello,
se tu vedessi i bei cavoli e le belle cipolle che io ho
seminate e piantate di mia mano, certamente che tu non
penseresti mai più a regnare».
</p>
</div2>

<div2 type="capitolo">
<head>105</head>
<head rend="italic">L'amore delle meretrici tendere a spogliarti del tutto</head>
<p>
Una cortigiana la quale aveva rovinato un suo amante e
spogliatolo quasi d'ogni cosa, partendosi egli per debito,
gli andava dietro piangendo. Domandata poi dalla comare, per
qual cagione ella così forte piangesse, rispose: «Perché io
gli ho lasciato il mantello piango, non già per suo amore».
</p>
</div2>

<div2 type="capitolo">
<head>106</head>
<head rend="italic">Natura e qualità delle liti e de' processi</head>
<p>
Papa Pio Secondo tra le altre sue sentenzie a proposito
delle liti e litiganti, soleva dire che il luogo de' piati è
il campo, il giudice la rete, le scritture i lacci, li
avvocati e proccuratori essere li uccellatori e i poveri
litiganti li uccelli, aggirati, presi e pelati con ogni arte
e industria, senza compassione, senza vergogna, o coscienza
alcuna. Il medesimo papa diceva che non si doveva dare
amministrazione di giustizia a gente avare, perché ei
vendevano l'ufficio a chi più ne dava.
</p>
</div2>

<div2 type="capitolo">
<head>107</head>
<head rend="italic">Le reprensioni verso delli amici esser loro utili e
salutifere</head>
<p>
Diogene era tanto mordace nel suo parlare, che si chiamava
per sopranome il filosofo cinico, cioè canino, onde che egli
medesimo burlando soleva dire: «Gli altri cani mordono i
nimici per far lor male, ma io mordo gli amici per la loro
salute», volendo inferire che tassandogli esso de' loro
vizii e facendoli riconoscere i loro errori, faceva il loro
profitto.
</p>
</div2>

<div2 type="capitolo">
<head>108</head>
<head rend="italic">Con quanta mansuetudine e piacevolezza i principi valorosi
raffrenino le male lingue</head>
<p>
Avendo il re Antigono condotto il suo esercito di verno in
luoghi diserti e sterili, molte cose necessarie gli
mancavano. Onde alcuni soldati insolenti, non sapendo che
fusse quivi presso, il biasimavano e di lui molto mal
dicevano. Ma egli udendogli, come clemente e piacevol che
egli era, scosse la tenda del padiglione e disse: «Olà, se
voi volete dir mal del re, andate più discosto, perché se vi
sentisse, voi ne potreste portar le pene».
</p>
</div2>

<div2 type="capitolo">
<head>109</head>
<head rend="italic">Stoltizia essere d'aspettar dalle cose più oltre che la
natura lor porta</head>
<p>
Un pastore il quale aveva un gran gregge di pecore, veggendo
ch'il lupo giornalmente ne pigliava e consumava assai,
congregò un giorno insieme tutto l'armento e quivi con una
bella e distesa orazione il confortava a non aver paura de'
lupi, conciò fusse cosa che elle fussero gran numero e di
più avessero le corna, che i lupi non hanno. Però volessero
con buono e unito animo star forte e dar aiuto l'una
all'altra, che egli ancora non mancherebbe loro d'ogni
sussidio. Quelle pecore preso animo per tali parole,
accompagnate da sì efficaci ragioni, promettono e giurano
che mai più fuggiranno i lupi. Niente di manco poco
appresso, levatosi il romore «al lupo al lupo», quelle
povere bestiuole furono sopraprese da tanto timore che le
parole e le ragioni del pastore e manco le promesse e'
giuramenti loro non bastarono a contenerle dalla fuga.
Laonde dolendosene egli poscia con esse, una delle più savie
liberamente disse:
</p>
<quote rend="block">
<lg>
<l>Mentre che di far bianco il negro tenti,</l>
<l>cerchi che notte chiaro diventi.</l>
</lg>
</quote>
</div2>

<div2 type="capitolo">
<head>110</head>
<head rend="italic">Voracità mostruosissima, che si ritruova in alcuni</head>
<p>
Grande è la ingordigia e la voragine di molti, ma mostruosa
e infinita – come attesta il Testore – fu nelle persone
sequenti: Glodio Albino a una cena sola mangiò cinquecento
fichi, dieci poponi d'ostia, venti libbre d'uve, cento
beccafichi e quaranta ostriche. Teagene atleta solo solo
divorò un toro. Niseo tiranno di Siragusa essendogli detto
da uno indovino che morirebbe presto, consumò tutto il resto
della vita sua in mangiare e bere. Adebunto re d'Ingilterra,
essendo a un convito, mangiò e bevve tanto che gli scoppiò.
Camble re di Lidia si lasciò traportare a tanta voragine,
che si mangiò una notte la moglie.
</p>
</div2>

<div2 type="capitolo">
<head>111</head>
<head rend="italic">La prontezza del rispondere esser molto salutifera</head>
<p>
Andando Esopo per comandamento del padrone, a vedere se il
bagno era a ordine, riscontrò il podestà della terra, il
quale lo domandò dove egli andasse. Esopo rispose: «Io non
lo so». Or parendo al podestà d'esser vilipeso da uno
schiavo, comandò che fusse menato in prigione. Però Esopo
voltatosi a lui prontamente disse: «Oh buon podestà, vedete
voi come io vi risposi bene a proposito. Perché io vo in
prigione e non sapeva d'avervi andare». Laonde il podestà
maravigliatosi di tanta prontezza, ridendo il fece
rilasciare.
</p>
</div2>

<div2 type="capitolo">
<head>112</head>
<head rend="italic">Le donne per le più mostrarsi schife di ciò che elle hanno
maggior vaghezza</head>
<p>
Piero Capponi, uomo dotto e severo, menò moglie. Così
volendo la notte consumare il matrimonio, la sposa doppo
aver fatte mille istorie e lezi gli scappò delle mani e si

fuggì fuor del letto. Donde che Piero infastiditosene, la
lasciò andare e senza più pensarvi, al fresco la lasciava
dimorare. Imperò la moglie stata un pezzo a disagio,
aspettando pur che il marito per lei andasse, veggendo alla
fin lui non ne fare alcun segno, si risolvette e disse: «E'
che no che voi non mi trovate?». «E' che no che io non ti
cerco», rispose egli.
</p>
</div2>

<div2 type="capitolo">
<head>113</head>
<head rend="italic">Le donne per indulgenza de' mariti, aver gran parte negli
stati</head>
<p>
Il figliuolo di Temistocle argumentava facetamente in questa
maniera dicendo: «Quello che voglio io, vuol mia madre, quel
che vuol mia madre, vuol Temistocle, quel che vuol
Temistocle, vuole il popolo ateniese: ergo quello, che
voglio io, vuole tutto il popolo d'Atene».
</p>
</div2>

<div2 type="capitolo">
<head>114</head>
<head rend="italic">Le adulazioni costar talvolta care alli adulatori</head>
<p>
Entrando Marcantonio triunviro in Atene, tutti quei
cittadini, avendoli prima preparati onori grandissimi,
l'andarono poi ad incontrare. Così volendolo adulare
interamente, gli dissero che avean nella città la dea
Minerva da marito e che desideravan di darla per moglie a
lui ch'era dio libero. Or Marcantonio accortosi e
infastiditosi di tanta adulazione, per render loro quel
guiderdone che meritavano disse: «Io son contento e
l'accetto per consorte, ma io voglio di dote, come ben si
conviene a tanto mariaggio, mille talenti».
</p>
</div2>

<div2 type="capitolo">
<head>115</head>
<head rend="italic">Invenzioni crudeli contra il genere umano tornare spesso
sopra gli stessi inventori</head>
<p>
Perillo ateniese per farsi grato a Fallari, crudelissimo
tiranno delli Agrigentini, e per dargli sollazzo e averne
qualche mercede, fabricò un toro di bronzo artificiosissimo
con uno sportello da lato, per il quale inclusovi un uomo e
messovi attorno fuoco, il reo tormentandosi
maravigliosamente, mughiava a guisa di toro, che non pareva
punto voce umana. Così presentando Perillo questo diabolico
instrumento al tiranno, ne domandava anco il premio. A cui
Fallari rispose: «Egli è ben ragionevole, perché tu l'hai
più che meritato». Fattovelo metter dentro per forza, volle
per premio che fusse il primo a provar tanto empia crudeltà.
</p>
</div2>

<div2 type="capitolo">
<head>116</head>
<head rend="italic">Chi ha qualche macchia notabile far gran senno a non
provocare chi la gli possa rimproverare</head>
<p>
Contendendo insieme Filippo, uomo rapace, e Catulo, uomo
arguto, vennero insieme a gravi parole, talché Filippo
levatosi in collera disse: «Che abbai tu cane?». A cui
Catulo subito e mordacemente rispose: «Perché io vegho un
ladro». Onde ben dice il Boiardo:
</p>
<quote rend="block">
<lg>
<l>Ma guardar de' ciascun d'esser ben netto</l>
<l>prima ch'altrui riprenda di difetto.</l>
</lg>
</quote>
</div2>

<div2 type="capitolo">
<head>117</head>
<head rend="italic">Falsi testimoni difficilmente stare al martello delli
accorti interroganti</head>
<p>
Publio Crasso difendendo Pisone in causa importantissima, un
certo Silo con la sua testimonianza falsa offendeva molto
esso Pisone. Laonde Crasso per riprovarlo e sbeffarlo disse:
«E può essere, Silo, che colui da chi tu di' avere udite
queste cose le dicesse per sdegno». Acconsentì Silo e Crasso
seguitando: «E può anche essere – disse – che tu non abbia
bene inteso». E questo ancora – mostrò Silo –
d'acconsentire, talché Crasso soggiunse: «E può anche
essere, che tu non abbia mai udito quel che tu di' d'aver
udito». Or qui nacque un riso universale, che il falso
testimone rimase tutto confuso e smarrito, ad esemplo delli
altri suoi pari.
</p>
</div2>

<div2 type="capitolo">
<head>118</head>
<head rend="italic">I filosofi non si lasciar soprafar da' bisogni</head>
<p>
Domandando Aristippo filosofo danari a Dionisio tiranno,
Dionisio mostrando di maravigliarsi, disse: «Come domandi tu
danari, Aristippo, che poco fa dicevi che i savi non hanno
mai bisogno?». «Da' prima, – dice il filosofo – e poi ti
solverò cotesto dubbio». Avuta pertanto la domandata pecunia
prontamente disse: «Non vedi tu, Dionisio, che io non ho or
bisogno, e che li miei propositi l'un dall'altro non
discordano?».
</p>
</div2>

<div2 type="capitolo">
<head>119</head>
<head rend="italic">Neanche alle donne mancar argomenti arguti per iscusa del
lor disonesto operare</head>
<p>
Essendo domandata Iulia, figliuola di Cesare Augusto, per
qual cagione le bestie non appetissero il maschio, se non in
certi lor tempi per procreare, rispose: «Perché elle son
bestie, però non l'appetiscono». E alla sorella che la
domandava in che modo ella facessi li figliuoli tanto simili
ad Agrippa suo marito, con ciò fusse che ella in potestà di
tanti altri si mettesse, rispose: «Il modo è questo, che io
non prendo mai passeggieri che la nave non sia carica e così
anco non si può dolere Agrippa».
</p>
</div2>

<div2 type="capitolo">
<head>120</head>
<head rend="italic">Considerabile maniera di trovar partito alle figliuole, ma
barbara e inumana</head>
<p>
Gli Asirii usano maritare e collocare le lor figliuole in
questo modo. Menanle un certo giorno deputato alla piazza
publica, dove a suon di tromba vendono prima le più belle, a
chi le vuole, il più che possono. Dipoi venendosi alle più
brutte, pagano col pregio raccolto dell'altre quei tali che
prendono queste e così si vengono a disfar facilmente e
collocar con non nulla le belle e le brutte, non essendo
lecito a persona di trattar altrimenti mariaggio.
</p>
</div2>

<div2 type="capitolo">
<head>121</head>
<head rend="italic">Quanto attribuischino alcuni alli danari e alle richezze</head>
<p>
Lodando il padre d'Euripide mago grandemente la nobilità al
figliuolo, egli a lui disse: «Di grazia, mio padre, non
lodate tanto questa cosa, perché ella consiste nelle
richezze. Lasciatemi pur ricco, ch'io mi farò ben nobile,
quantunque io fussi ignobilissimo». Questo è quel medesimo
mago che sopra tutti gli altri la tirannia de' danari tanto
sfacciatamente descrisse dicendo in questo modo:
</p>
<quote rend="block">
<lg>
<l>Purch'io sia ricco altrui mi chiami tristo,</l>
<l>che nessun cerca s'altri è buon ma ricco:</l>
<l>non perché o donde ti domanda alcuno,</l>
<l>ma ti domanda sol quel che possiedi.</l>
<l>E ciascun tanto appunto sie stimato,</l>
<l>quanto sarà sua copia di richezze.</l>
<l>E se tu cerchi che vergogna sia</l>
<l>aver all'uom, io ti rispondo nulla.</l>
</lg>
</quote>
</div2>

<div2 type="capitolo">
<head>122</head>
<head rend="italic">Arguto morso verso uno scolare guercio</head>
<p>
Lorenzo de' Medici essendo a Pisa, veduto un certo scolare
presuntuoso e guercio disse: «Costui sarà il più valentuomo
di questo studio, perché ei legge amendue le faccie del
libro a un tratto».
</p>
</div2>

<div2 type="capitolo">
<head>123</head>
<head rend="italic">Le cortesie pagarsi spesso con l'ingratitudine</head>
<p>
Uno spinoso, essendo di verno e il tempo pessimo, andò alla
buca d'un coniglio e lo pregò strettamente che gli volesse
concedere alquanto di luogo, per ricoverarsi infino a tanto
che il rigor del verno si passasse. Acconsentì il coniglio
amorevolmente, a condizione però che lo spinoso nol
toccasse. Ma essendo il luogo stretto, non poteva essere che
di quando in quando l'un l'altro non urtassero. Donde che il
coniglio sentendosi pungere, cominciò prima a dolersi, di
poi a crucciarsi e finalmente a voler che lo spinoso a ogni
modo diloggiasse, facendoglene instanzia. Ma lo spinoso
altiero e ingrato, tostamente disse: «Chi non ci può stare
se ne vadia».
</p>
</div2>

<div2 type="capitolo">
<head>124</head>
<head rend="italic">I mariti dover comportar molto la moglie, per causa de'
figliuoli</head>
<p>
Alcibiade domandava a Socrate perché egli sopportasse tante
querele e tanti romori che gli faceva continuamente in casa
la sua moglie. «Perché sopporti tu – rispose Socrate – tanti
strepiti e tanti fastidi che ti danno in casa le tue
galline?». «Perché elle mi fanno  – disse Alcibiade –
dell'uova e de' pulcini». «E la mia moglie – disse Socrate –
a me fa de' figliuoli e delle figliuole».
</p>
</div2>

<div2 type="capitolo">
<head>125</head>
<head rend="italic">Li errore causati d'amore, se non sono criminali, meritare
scusa e perdono</head>
<p>
Gran segno d'umanità mostrò un giorno Pisistrato, tiranno
d'Atene. Imperò che essendo un certo giovane grandemente
innamorato d'una sua figliuola, riscontrandola per la strada
e non si potendo contenere, la baciò publicamente. Del che
la madre infuriata irritava e pregava Pisistrato a prenderne
supplizio capitale. Ma egli ridendo rispose: «Se noi
facciamo morire chi ci porta amore, che faremo noi a chi ci
porta odio?».
</p>
</div2>

<div2 type="capitolo">
<head>126</head>
<head rend="italic">I fraudolenti e maliziosi pregar altrui a suo danno e a lor
profitto</head>
<p>
Una volpe avendo dietro un cane fuggiva a piùù potere. Ma
finalmente potendo poco piùù correre, scoperta per sorte
quivi una lepre, si volse incontinente al cane e disse: «Che
vuoi tu far di me cane, che ho una carne addosso che non ne
mangerebbono i lupi? Prendi questa lepre, che ha la carne
delicata e saporita». Il cane piaciutogli il consiglio,
lasciò la volpe e dette dietro alla lepre, la quale essendo
velocissima scampò, di modo che il cane non ebbe né l'una né
l'altra. Pochi dì poi la lepre, riscontrata la volpe, si
doleva seco a morte che ella l'avesse scoperta e tanto
pregiata al cane. A cui la volpe autorevole rispose: «Oh
ingrata bestia, ti lamenti tu dunque di me, perché io ti
lodai tanto? E che diresti tu s'io t'avessi biasimata?».
</p>
</div2>

<div2 type="capitolo">
<head>127</head>
<head rend="italic">Una qualche astuzia o accorgimento trar talora l'uomo
graziatamente di periglio</head>
<p>
Un franzese avendo sfidato un genovese a combattere in
steccato, perché egli portava nello scudo l'insegna sua,
vennero al campo. Ma il genovese pensata prontamente una
burla disse: «E per qual cagione finalmente mi chiami tu qui
a combattere?». «Perché io pretendo – rispose il franzese –
che questa insegna descenda dalli miei maggiori e che tu
l'abbia usurpato». Domanda il genovese qual sia la sua
insegna, risponde il franzese essere una testa di bue.
«Adunque – disse il genovese – non ci bisogna combatter per
questo, imperoché l'arme mia è una testa di vacca».
</p>
</div2>

<div2 type="capitolo">
<head>128</head>
<head rend="italic">Le umane operazioni da una banda esser degne di riso,
dall'altra di pianto</head>
<p>
Eraclito e Democrito erano due filosofi famosissimi. Questo
considerando le pazzie degli uomini, sempre rideva; quello
considerando le lor miserie sempre piangeva. Or a questo
proposito volendo il grande Alciato dimostrare che la vita
umana se ne va sempre di male in peggio, fece sopra ciò
questi piacevoli versi:
</p>
<quote rend="block">
<lg>
<l>Piùù dell'usato, Eraclito, ti veggio</l>
<l>pianger gli affanni dell'umana vita,</l>
<l>perché ella se ne va di mal in peggio,</l>
<l>e la miseria omai fatta è infinita.</l>
<l>Te, Democrito, ancor piùù rider veggio</l>
<l>che non solevi, e la tua man m'addita</l>
<l>che le pazzie son maggiori intanto,</l>
<l>che non è pari il riso e meno il pianto.</l>
</lg>
</quote>
</div2>

<div2 type="capitolo">
<head>129</head>
<head rend="italic">Fanciulli che davan noia a Diogene morsi con galanteria</head>
<p>
Andando al mercato Diogene, sopranominato cane, molti
fanciulli aggirandoseli attorno, l'uno all'altro dicevano:
«Guarda che questo can non ti morda». Onde Diogene a loro:
«Non dubitate figliuoli, perché i cani non masticano
bietole».
</p>
</div2>

<div2 type="capitolo">
<head>130</head>
<head rend="italic">Il savio dover ubbidire alla necessità</head>
<p>
Demade senator savio e prudente, non volendo gli Ateniesi,
per il rispetto che essi alla lor religione aveano,
attribuir onor divini ad Alessandro Magno, come egli per sua
vana gloria proccurava, disse: «Avvertite, cittadini miei,
che mentre che voi custodite il cielo, voi non perdiate la
terra»; volendo inferire che non soddisfacendo per la loro
superstizione al desiderio d'Alessandro, lo farieno sdegnare
e sdegnatolo mettevano la città in perdizione.
</p>
</div2>

<div2 type="capitolo">
<head>131</head>
<head rend="italic">Con ingegnosi e pronti avvedimenti sovente espugnarsi o la
tenacità o l'ostinazione altrui</head>
<p>
A tempo d'Ottaviano imperadore era in Roma un certo poeta
greco, il quale di quando in quando la mattina che Cesare
usciva di palazzo, fattoglisi incontra, li presentava un
bello epigramma in lingua greca. Ma Cesare ancor che lo
prendesse (come voleva la cattiva sorte di colui) non gli
donava mai niente. Anzi volendolo un tratto burlare e forse
torselo davanti, vedutolo verso di sé venire per
presentarlo, fu il primo egli medesimo a dargli un epigramma
similmente in greco da lui composto e scritto di sua propria
mano. Il greco presolo allegramente, lo cominciò a leggere e
leggendolo a mostrar col volto, con le parole e co' gesti
che molto gli piacesse. Così finito di leggerlo messe subito
mano alla sua povera borsa e accostatosi a Ottaviano gli
dette parecchi soldi dicendo: «Cesare, prendi questi che io
ti dono non secondo la fortuna tua, ma secondo la possanza
mia, che se io piùù n'avessi piùù te ne darei». Or levatesi le
risa universalmente l'imperadore ridendo più delli altri,
gli fece donare incontinente centomila sestersii.
</p>
</div2>

<div2 type="capitolo">
<head>132</head>
<head rend="italic">La curiosità di sapere o di provare ciò che non ci
s'appartiene, precipitarne talora in calamità e miseria</head>
<p>
Un uccellatore tendeva la ragna. Il che vedendo una merla
gli domandò quel ch'ei faceva. «Io edifico una città»,
rispose egli, e finito di tendere si nascose. La merla
prestandogli fede, s'accostò per veder quell'edifizio e
dette nella ragna, onde l'uccellatore corse là subito per
prenderla. A cui la merla, voltatasi sdegnosamente, disse:
«Oh uomo fallace, se tu edifichi tali città, tu trovarrai
pochi abitatori».
</p>
</div2>

<div2 type="capitolo">
<head>133</head>
<head rend="italic">Opinioni filosofiche e vere circa la richezza e facultà
dello uomo</head>
<p>
Domandato Democrito chi egli stimasse ricco, rispose: «Chi
ha poche cupidità». E Socrate domandato del medesimo
medisimamente rispose: «Chi si contenta del poco». Epitteto
disse ricchissimo essere chi ha tanto che si contenti. E
soggiunse che egli è meglio vivere allegramente col poco,
che miserabilmente col molto. Messer Luigi Alamanni dice che
l'uomo si debbe contentare del poco e dell'assai, del bene e
del male e d'ogni cosa, soggiugnendo graziatamente questi
versi:
</p>
<quote rend="block">
<lg>
<l>L'uom si dee contentar in ogni stato,</l>
<l>che chi perde il contento perde 'l tutto.</l>
<l>Sia colmo un quanto ei vuol d'argento e d'oro</l>
<l>possegga quante son cittadi e regni,</l>
<l>che s'el contento manca, ogn'altra cosa</l>
<l>si dee poscia stimar sogni, ombra e fumi.</l>
</lg>
</quote>
</div2>

<div2 type="capitolo">
<head>134</head>
<head rend="italic">Li uomini virtuosi e chiari esser lontani dall'invidia e
dallo sdegno</head>
<p>
Pandareto, ottimo e chiarissimo cittadino, non essendo
ricevuto nello ordine de' trecento, il qual magistrato
appresso  agli Spartani era di suprema autorità nella loro
republica, se ne tornò a casa così repulso allegro e
ridente, dicendo per tutta la strada esser molto gioioso che
la sua patria avesse tanti cittadini che fussero tenuti
migliori di lui.
</p>
</div2>

<div2 type="capitolo">
<head>135</head>
<head rend="italic">Argumento e confessione filosofica che sia Dio</head>
<p>
Essendo sospetto Diogene, come filosofo astratto, di non
credere che fusse Dio, Lisia, uomo maligno e sfacciato,
trovatolo un giorno alla presenzia di molti, per ingiuriarlo
disse: «Diogene, di' il vero, credi tu che sia Dio?». A cui
il filosofo alterato rispose: «E perché nol crederrò io? Ché
so certo che tu sei in sua disgrazia».
</p>
</div2>

<div2 type="capitolo">
<head>136</head>
<head rend="italic">Acuta esser la vista del padrone e grossa quella del
servidore</head>
<p>
Un cervio fuggendo i cacciatori si ricoverò in una stalla,
dove veduto un muletto, il pregò che gli permettesse di
nascondersi là dentro. Risponde il muletto che egli non vi
sarebbe sicuro, perché presto verrebbe il padrone e il
servidore. Il cervio persevera tenersi sicuro, se egli no'
tradisce. In questo dire entra il servidore. Così essendosi
occultato il cervio nel fieno, non lo vede, onde egli
allegro già più non temeva e esultava. Però il muletto gli
disse: «Fratello, egli è facile a ingannare questo servo
talpa, ma se viene il padron Argo, sarà difficile, perciò
pensa a' fatti tuoi». Intanto ecco il padrone, il quale
guardando bene ogni cosa, vedde le corna del cervio e levato
il romore, a furia di popolo il pigliarono.
</p>
</div2>

<div2 type="capitolo">
<head>137</head>
<head rend="italic">Le donne non aver mezzo alcuno ne' loro affetti</head>
<p>
Dice Seneca che la donna non ha mezzo alcuno, o ella è buona
o ella è cattiva, o ell'ama o ell'odia, o ella è avara o
ella è prodiga. E così nelli altri affetti che ella tende e
cade sempre nelli estremi.
</p>
</div2>

<div2 type="capitolo">
<head>138</head>
<head rend="italic">Fragilità della donna con la quale si fa anco pruova
dell'uomo</head>
<p>
Diceva Pittagora filosofo che col fuoco si pruova l'oro, con
l'oro la donna e con la donna l'uomo. Il medesimo Pittagora
diceva che se le donne fussero d'ariento, che elle non
varrebbono danaio, perché elle non ne starebbono al
martello.
</p>
</div2>

<div2 type="capitolo">
<head>139</head>
<head rend="italic">Di filosofi astratti essere l'odiare mortalmente le donne</head>
<p>
Diogene dimandato da un amico quando egli paresse il tempo
da prender moglie, rispose così: «Giovane non ancora,
vecchio non mai». Questo medesimo filosofo, veggendo una
donna impiccata a un noce, disse: «Volesse Iddio che tutti
gli alberi producessero simili frutte». E fu detto questo
veramente da Cinico cioè da filosofo canino.
</p>
</div2>

<div2 type="capitolo">
<head>140</head>
<head rend="italic">Descrizzione della donna adirata</head>
<p>
Descrivendo messer Luigi Alamanni la donna irata, la formò
garbatamente in questa guisa:
</p>
<quote rend="block">
<lg>
<l>Sempre ha vendetta in sommo della bocca</l>
<l>femina irata, che per poco oltragio,</l>
<l>odio, rabbia e venen dal cor le fiocca.</l>
<l>Né pensi alcun per buon consiglio saggio,</l>
<l>giamai placcarla, che men crudo è l'aspe,</l>
<l>quando più cuoce 'l sol passato 'l maggio:</l>
<l>quasi empia tigre intorno all'onde caspe,</l>
<l>che non s'acqueta finché il sangue scorga,</l>
<l>o 'l fil troncato, che la Parca innaspe.</l>
<l>E per torto o ragion ch'ad altri porga,</l>
<l>danno, o vergogna le ne cal sì poco,</l>
<l>ch'udir non degna chi di ciò s'accorga,</l>
<l>dicendo accesa di sdegnoso foco:</l>
<l>– Così comando e voglio e regni e prenda</l>
<l>quasta mia voluntà di legge loco –.</l>
</lg>
</quote>
<p>
Onde saggiamente disse Seneca che la Natura negò la forza
alla donna, perché altrimenti non ci si potrebbe vivere.
</p>
</div2>

<div2 type="capitolo">
<head rend="italic">Le moglie esser tenute da alcuni cosa noiosa e importuna</head>
<p>
Lionida spartano aveva preso per moglie una fanciulla
piccolissima. Or essendogli domandato per qual ragione egli
avesse presa donna così piccola, rispose: «Dappoiché io mi
aveva pure a maritare, io ho eletto del male il minore».
</p>
</div2>

<div2 type="capitolo">
<head>142</head>
<head rend="italic">In che concetto sia la moglie appresso d'alcuni filosofi</head>
<p>
Protagora filosofo domandato per qual causa egli aveva
maritata la sua figliuola a un suo nimico, rispose: «Perché
io non gli poteva far peggio, a mio giudizio, che dargli
moglie». Chilone, uno de' savi di Grecia, domandato da un
uomo vedovo se gli pareva che si dovesse rimaritare, gli
detta questa risposta, dicendo che stimava ben pazzo colui
il quale con una pericolosa nave da un gran naufragio s'era
salvato, volesse ancora tornare al mare, come se la tempesta
non avesse possanza sopra tutti i navili.
</p>
</div2>

<div2 type="capitolo">
<head>143</head>
<head rend="italic">Niente più molesto e intolerabile trovarsi che donna rea</head>
<p>
Noferi, cognominato impaziente, avendo una moglie strana,
odiosa e perfida, che in diversi modi cotidianamente il
molestava, trovandosi un giorno in una compagnia, dove si
divisava e disputava della qualità delle donne, proruppe con
queste voci calde:
</p>
<quote rend="block">
<lg>
<l>Terribil sono i fiumi traboccanti,</l>
<l>orrenda è la tempesta del gran mare,</l>
<l>spaventoso l'incendio di gran fuoco,</l>
<l>mostruosa gran peste in una terra,</l>
<l>come è la povertà cruda e acerba,</l>
<l>ma sopra tutto è peggio mala donna.</l>
</lg>
</quote>
</div2>

<div2 type="capitolo">
<head>144</head>
<head rend="italic">Quanto stranamente temino alcuni del giogo della moglie</head>
<p>
Un biscaino trovandosi al mare in una tempesta orribile con
timore e spavento estremo, si raccomandava divotamente a
Dio, ma aumentando sempre la furia e procella di Netunno,
come fantastico e impaziente si volse al mare e disse: «Oh
Mare Mare, che ti potesse maritare, tu non saresti tanto
fiero; una donna sola gonfiando e soffiando più di te, ti
domerebbe e ti torrebbe tanto orgoglio».
</p>
</div2>

<div2 type="capitolo">
<head>145</head>
<head rend="italic">Opinione di filosofo astratto sopra il maritaggio</head>
<p>
Secondo filosofo, essendogli domandato che cosa fusse
moglie, rispose: «Il naufragio dell'uomo, la tempesta di
casa, impedimento della quiete, prigione della vita, danno
continuo, guerra cotidiana, animal malizioso e finalmente
una bestia a lato all'uomo». E l'Ariosto, benché in persona
di Rodomonte sdegnato e barbaro disse:
<quote rend="block">
<lg>
<l>Non siete però tumide e fastose,</l>
<l>donne, per dir che l'uom sia vostro figlio.</l>
<l>Che delle spine ancor nascon le rose,</l>
<l>et d'una fetida erba nasce il giglio.</l>
<l>Importune, superbe e dispettose</l>
<l>prive d'amor, di fede e di consiglio,</l>
<l>temerarie, crudeli, inique, ingrate,</l>
<l>per pestilenzia eterna al mondo nate.</l>
</lg>
</quote></p>
</div2>

<div2 type="capitolo">
<head>146</head>
<head rend="italic">Quei che sono di sano intelletto e veramente sani, commendar
molto il matrimonio</head>
<p>
Ma veggiamo un poco quel che dice il sapientissimo Socrate,
in favor delle donne e come l'intende l'Ariosto medesimo,
quando egli scrive a suo senno, acciò che noi dimostriamo la
fallacia, per non dir malignità delle opinioni di sopra.
Socrate adunque, essendogli domandato consiglio da un
giovane suo amicissimo se si doveva maritare o no, rispose,
che la più piacevole, la più onesta e la più giusta cosa che
possa far l'uomo per sodisfare a Dio, alla natura e alla
patria, è di prender moglie onesta. E l'Ariosto scrivendo al
suo fratello il conferma con lungo proposito e con molte
ragioni, ma particularmente con queste appresso, dicendo:
</p>
<quote rend="block">
<lg>
<l>Io fui di parer sempre, e così detto</l>
<l>l'ho più volte, che senza moglie a lato</l>
<l>non puote l'uomo in bontade esser perfetto</l>
<l>né senza si può star senza peccato.</l>
<l>Che chi non ha del suo, fuor accatarne,</l>
<l>mendicando o rubandolo, è forzato.</l>
<l>Et chi s'usa a beccar dell'altrui carne,</l>
<l>diventa ghiotto e oggi tordo o quaglia,</l>
<l>diman faggiani, un altro dì vuol starne.</l>
<l>Non sa quel che sia amor, non sa che vaglia</l>
<l>la caritade e quindi avvien che preti</l>
<l>sono sì ingordi e sì crudel canaglia.</l>
</lg>
</quote>
</div2>

<div2 type="capitolo">
<head>147</head>
<head rend="italic">Le donne far talvolta fatti egregii</head>
<p>
Nella guerra tra l'imperadore Currado Terzo, cognominato
ghibellino, e Guelfo, duca di Baviera, da' quali presero
anticamente il nome le parti de' Ghibellini e de' Guelfi
tanto sanguinose, nacque un fatto di donne (come attesta
Paulo Emilio istorico) non meno egregio che piacevole. E
questo fu che avendo Cesare espugnato per forza Monaco,
città principale di Baviera, e disegnando per molto sdegno
conceputo di far tagliare a pezzi tutti gli uomini, concesse
pur per grazia alle donne che elleno con tutto quello che
esse addosso portar potessero salve si partissono. Laonde
quelle magnanime donne, aiutate da grandissimo amore e da
vera affezzione, ebbero consiglio e forza di portarne seco
di peso gli uomini, del quale egregio tratto Augusto, non
solamente non si tenne deluso, ma gli piacque tanto, che per
loro amore ricevette poi anco in grazia i mariti e il duca
stesso.
</p>
</div2>

<div2 type="capitolo">
<head>148</head>
<head rend="italic">Questo nel nostro secolo imitarsi da alcuni uomini, i quali
cambievolmente si distruggono</head>
<p>
La natura delle vipere è tale, che esse per la bocca
ingenerano. Onde che quando la femina si sente impregnare,
ella schiaccia per dolcezza il capo al maschio. E li suoi
figliuoli poscia per venire al mondo, il corpo a lei di
dentro rodono e così nascono. Or morendo la madre in quella
guisa, si doleva con essi grandemente di tanta crudeltà e
ingratitudine verso di sé usata, che gli aveva generati. Ma
l'uno di loro le disse: «Abbiate pazienza, nostra madre,
perché noi abbiamo imparato da voi, e inoltre facciamo le
vendette di nostro padre». «Io arò dunque pazienzia, – disse
la vecchia – ma voi ancora figliuoli, arete col tempo la
medesima pazienza?».
</p>
</div2>

<div2 type="capitolo">
<head>149</head>
<head rend="italic">Benigna e imitabile ammonizione d'un filosofo verso d'un
maldicente</head>
<p>
Aristippo filosofo, essendo un giorno affrontato e
ingiuriato di parole da un uomo loquace e maldicente, senza
mostrarne alcuna alterazione, benignamente gli disse:
«Amico, Iddio volesse, per tuo beneficio, che tu fussi
signor della tua lingua, come sono io signore de' miei
orecchi. Di' pur ciò che ti piace, che tu ti straccherai
prima che tu m'offenda, perché io fo conto che tu sogni, o
che una gallina stiamazzi».
</p>
</div2>

<div2 type="capitolo">
<head>150</head>
<head rend="italic">Stravaganti capricci trovarsi nelli uomini</head>
<p>
Grimaldo genovese aveva questo capriccio: ch'egli non voleva
praticare se non con persone grandi; non voleva parlare, né
udir parlare se non di cose grandi; voleva servidori e
serve, cavalli e altre bestie grandi; usava vestimenti
grandi; voleva gran casa, gran vasella d'argento e gran
copia di vivande; così tutte le altre cose grandi. Aveva una
moglie grandissima e finalmente quando parlava, si rizzava
in punta di piedi per parer più grande.
</p>
</div2>

<div2 type="capitolo">
<head>151</head>
<head rend="italic">Li uomini dotti non prestar gli orecchi a' cicaloni</head>
<p>
Avendo un cicalone gracchiato vanamente più ore con
Aristotile, alla fine gli disse: «Sono io stato troppo
prolisso?». A cui Aristotile diridendo rispose: «Sozio, a
dirti il vero, io pensava ad altro e non ho punto atteso al
fatto tuo».
</p>
</div2>

<div2 type="capitolo">
<head>152</head>
<head rend="italic">I mortali benché vecchi calamitosi, per ogni modo esser
vaghi di vivere</head>
<p>
Un vecchio e povero portando dal bosco un fastel di legne,
stracco e infastidito di vivere sì miserabilmente, lo gittò
per terra, chiamando per disperato la Morte, la quale subito
comparita, il domandò quel che ei voleva. A cui il vecchio
veggendola tanto orrida, tosto ripentito disse: «Che tu mi
aiuti, di grazia, ripor questo fascio in su le spalle».
</p>
</div2>

<div2 type="capitolo">
<head>153</head>
<head rend="italic">Bel tratto quadrante contra qualunque ignorante artefice</head>
<p>
Diogene veduto uno il quale facendo a trar con l'arco,
traeva malissimo oltra modo, si mise a lato al segno. Laonde
domandato perché egli così presso al segno si ponesse,
rispose: «Perché colui non mi colga».
</p>
</div2>

<div2 type="capitolo">
<head>154</head>
<head rend="italic">La potenzia dell'uomo doversi fondare in su la virtù più che
in su altro</head>
<p>
Essendo Cromwello, quello che fu poi decapitato, pervenuto
in un subito d'infima condizione a tanto grado in
Inghilterra che governava quasi il re e 'l regno,
esercitando egli la sua autorità, massime verso i principali
signori del paese, insolentissimamente, vi fu uno di quelli
il quale per dimostrargli che non si doveva agguagliare a
loro, che come ei perveniva alla tempesta delle invidie e
delle persecuzioni, non avendo egli fondamento di nobiltà o
di virtù perirebbe, gli fece una sera attaccare alla porta
di casa questi leggiadri versi del Alciato:
</p>
<quote rend="block">
<lg>
<l>Crebbe la zucca a tanta altezza, ch'ella</l>
<l>a un altissimo pin passò la cima:</l>
<l>e mentre abbraccia in questa parte e in quella,</l>
<l>i rami suoi superba oltre ogni stima,</l>
<l>il pino ride e a lei così favella:</l>
<l>– Breve è la gloria tua, perché non prima</l>
<l>verrà il verno di nevi e ghiaccio cinto,</l>
<l>ch'ogni vigor in te sarà estinto –.</l>
</lg>
</quote>
</div2>

<div2 type="capitolo">
<head>155</head>
<head rend="italic">Accorgimenti belli e utili a' principi verso i maldicenti</head>
<p>
Il re Filippo di Macedonia essendo persuaso da alcuni di
mandar in esilio uno che diceva mal di lui, disse: «Io non
ne farò nulla, perché se egli andasse fuor di qua, ei
direbbe tanto peggio e spargerebbelo tra più persone». E
Cesare Augusto, essendoli riferito come Emilio Eliano
cordovese sparlava di lui senza alcun rispetto, non ne tenne
alcun conto, anzi voltatosi all'accusatore con sembiante
d'essersene molto commosso, disse: «Io voglio che tu mi
provi questa cosa. Perché io farò conoscere a Eliano, che
ancor io ho la lingua e che io posso dir peggio di lui che
egli di me». Il medesimo Augusto, crucciandosi Tiberio e per
lettere avvertendolo che alcuni dicevano mal di lui, gli
rispose così: «Non perder più il tuo tempo, Tiberio mio, in
queste cose, né ti alterar punto se qualcuno dice mal di
noi, perché il dire importa poco, basta che nessuno ci possa
far male».
</p>
</div2>

<div2 type="capitolo">
<head>156</head>
<head rend="italic">I principi savi saper anche godere della libertà de'
privati</head>
<p>
Il re Federigo di Danimarca, giovane di gran valore e di
gran governo, si fa prudentemente non solo riverire ma anco
amare sommamente dai suoi popoli e da ognuno, perché fra le
altre sue nobilissime qualità è molto umano e piacevole a
tempo e luogo con le persone. Costui talvolta quando ei vuol
esser privato co' suoi più intimi familiari, spogliatosi
della gravità regia, gli invita e priega manierosamente a
rallegrarsi seco e a far delle baie, dicendo loro con lieta
fronte: «Venite via, scherciamo, burliamo, siamo giocondi,
siamo liberi, che non ci è il re, ei si è ritirato». E così
avendo privatamente e giovanilmente sollazzato un pezzo,
recatosi poi in sul severo dice: «Oh là, oh là, e basta,
ecco il re», e rivestitosi della sua gravità e maestà non
par quasi quel medesimo, che egli era poco avanti.
</p>
</div2>

<div2 type="capitolo">
<head>157</head>
<head rend="italic">Un bel motto salvar talora altrui da danno e da vergogna</head>
<p>
Francesco da Seminara, fatto prigione per aver giocato a
dadi le sue sustanzie, dolendosi disse: «Questo podestà mi
mette in prigione perché io ho giocato il mio, che farebbe
egli s'io avessi giocato il suo?». Il podestà udita quella
piacevolezza, il fece subito trar di prigione e perdonogli.
</p>
</div2>

<div2 type="capitolo">
<head>158</head>
<head rend="italic">Degna risposta a una ingiuriosa proposta</head>
<p>
Essendo rinfacciato da un uomo di pessima vita a Diogene che
egli altre volte avesse forgiate monete false, rispose
falsamente, dicendo: «Io confesso essere stato tempo nel
quale io fui tale quale or sei tu, ma tale quale sono or io
non sarai tu giamai».
</p>
</div2>

<div2 type="capitolo">
<head>159</head>
<head rend="italic">Quanto gli uomini prudenti aborrischino le vane cerimonie</head>
<p>
Alfonso duca di Ferrara, il vecchio principe savio e
prudente, avendo fatto scrivere una lettera a un certo
signorotto, il segretario il domandò come egli doveva dire
nella soprascritta: «Dagli – disse il duca – del molto
magnifico signore». A cui il segretario: «Avvertisca, Vostra
Eccellenza, che questo è poco a un grande personaggio».
«Dagli dello Illustre», soggiunse il duca. E il segretario:
«E anche questo non basta, Signore», onde il duca mezzo in
collera, disse: «Daghe del Domenede».
</p>
</div2>

<div2 type="capitolo">
<head>160</head>
<head rend="italic">La malizia far grande strage ne' simplici</head>
<p>
Un lupo essendo stato morso da' cani malamente, si stava
prostrato per terra, che mal si poteva aiutare. Però veduta
una pecora che passava per là, la pregò che ella gli volesse
portare un poco d'acqua del fiume, che quivi correva,
dicendo: «Se tu mi porti da bere, io mi provvedo ben da
mangiare». Così la pecora veramente pecora, andò e
volendogli dar da bere, gli dette, non volendo, anche
mangiare, perché il lupo carpitala se la divorò.
</p>
</div2>

<div2 type="capitolo">
<head>161</head>
<head rend="italic">Per giovare altrui, non per nuocere, doversi prestare i
danari</head>
<p>
Riposandosi un dì il capitano Tarquinio Abbatonio in sul
letto, lo sopragiunse un soldato che veniva caldo caldo da
giocare e disse: «Oh capitano, dormite voi?». «Perché?»,
rispose egli. «Perché io vorrei – soggiunse colui – che voi
mi prestaste dieci scudi per riscattarmi dal giuoco». «Un bè
io dormo», rispose il capitano.
</p>
</div2>

<div2 type="capitolo">
<head>162</head>
<head rend="italic">Le azzioni de' savi penetrar più oltre che alla superficie
delle cose</head>
<p>
Essendo Lorenzo de' Medici richiesto di favorire
nell'elezzione de' signori che si facevano a Firenze non so
chi, a cui piaceva il sugo delle vite, e dicendo colui che
glie ne parlava: «Voi gli farete fare con un bicchier di
vino ciò che voi verrete», rispose, «e se un altro glie ne
desse un fiasco, dove mi troverrei io?».
</p>
</div2>

<div2 type="capitolo">
<head>163</head>
<head rend="italic">L'ipocrisia mal potersi ricoprire</head>
<p>
Una vedova ricca richiedeva una sua vicina molto pratica,
che le volesse trovar marito, dicendo: «Non, alla fede,
perché io mi diletti de' piaceri amorosi, anzi li aborrisco
grandemente e vorrei volentieri che si potesse fare senza
essi; ma io cerco di consorte perché tanti miei beni hanno
bisogno di qualche custode». Or la vicina sagace, che
conosceva benissimo l'ipocrisia e la natura di quella donna,
senza replicar altro, le promesse di cercarne uno a suo
modo. Così in capo di pochi giorni eccola di ritorno alla
vedova e dice: «Madonna, io ho trovato un marito che sia a
punto il caso vostro, perché egli è uomo savio e nato
propriamente per le faccende. Inoltre egli è castrato, sì
come voi mostrate di desiderarlo». «Levatemi dinanzi in
malora, – disse la vedova in collera – con un tal marito,
perché se bene io non mi diletto di quelle tresche, io
voglio pur nondimeno uno che abbia il modo, quando noi ci
adirassimo insieme, da poter far la pace da noi midesimi».
</p>
</div2>

<div2 type="capitolo">
<head>164</head>
<head rend="italic">La morte non dolere alli uomini costanti</head>
<p>
Diceva Socrate che la scienza è il sommo bene. Per contra
l'ignoranza il sommo male. Diceva che molti vivono in questo
mondo per bere e per mangiare, ma egli mangiare e bere per
vivere. Il medesimo Socrate, essendogli portata la nuova che
gli Ateniesi l'avevano condennato a morte, senza perturbarsi
punto, disse: «E la natura ha condennati loro». E voltatosi
alli suoi amici soggiunse questi versi in sustanzia:
</p>
<quote rend="block">
<lg>
<l>Quanta sia vana ogni speranza nostra,</l>
<l>quanto fallace ciaschedun disegno,</l>
<l>quanto sia il mondo d'ignoranza pregno,</l>
<l>la morte mia or chiaro vel dimostra.</l>
</lg>
</quote>
</div2>

<div2 type="capitolo">
<head>165</head>
<head rend="italic">Consiglio femminino esser talora di gran valore</head>
<p>
Avendo alcuni congiurati forlinensi ammazzato il conte
Girolamo lor principe e fatti prigioni i figliuoli e la
contessa Caterina sua moglie, legitima eretiera di quello
stato, occuparono la città. Ma tenendosi ancora la fortezza
e il castellano non la volendo dare, non pareva lor senza
essa aver fatto niente. Laonde la contessa valorosa tosto
preso un nobilissimo espediente, promesse che se la
lasciavano entrare là dentro farebbe loro incontinente
consegnare, lasciando, per fede della promessa i figliuoli
per i statichi. Convenutisi adunque insieme, la donna
entrata nella fortezza, s'affacciò subito alle mura,
rimproverando con acerbissime parole a' congiurati la morte
del marito e minacciandogli d'ogni qualità di supplizio.
Però essi presi i figliuoli di lei e un coltello in mano,
facevano sembiante di volerli uccidere in sua presenza, se
ella non manteneva loro la promessa. Ma la contessa animosa
non mutando faccia, alzatisi tostamente i panni davanti con
fiero sguardo disse loro: «E non vi pare egli, stolti, ch'io
abbia le forme da farne delli altri?». Talmente che coloro
tardi ravvedutisi del loro errore, lasciati quei figliuoli
senza lesione alcuna, pensarono a salvarsi e così fuggendo
diloggiarono.
</p>
</div2>

<div2 type="capitolo">
<head>166</head>
<head rend="italic">L'adulazione essere estremamente dalli uomini magnanimi
aborrita</head>
<p>
Aristobolo istorico aveva scritti i fatti d'Alessandro
Magno, ma con tanta adulazione e falsità, che
recitandogliene egli medesimo un tratto qualche parte in
nave, Alessandro strappatogli il libro di mano, lo gittò nel
fiume Idaspe e voltatosi a lui in collera fieramente disse:
«Tu sei ancor più degno d'esser ivi precipitato, che non è
il tuo libro, poiché tu fai combatter me solo e a ogni colpo
di dardo occidere un elefante, che ti doverresti
vergognare».
</p>
</div2>

<div2 type="capitolo">
<head>167</head>
<head rend="italic">Più facilmente mutarsi forma che natura</head>
<p>
Una gatta innamorata d'un fanciullo, supplicò Venere che la
volesse in donna transformare. Venere avuta compassione di
lei le fece la grazia e le dette forma di bellissima
giovane, mediante la qual forma e bellezza essa ben tosto
l'amante a letto si condusse. Or in quello instante volendo
Venere esperimentare se ella, mutata forma, avesse mutata
natura, fece passare per il mezzo della camera un topo,
verso il quale, subito saltata del letto, donna gatta corse
per prenderlo, di che sdegnata Venere, la ridusse
immantinente nella sua pristina forma.
</p>
</div2>

<div2 type="capitolo">
<head>168</head>
<head rend="italic">Giove non tener conto de' giuramenti falsi degli amanti</head>
<p>
Diceva Platone che gli dii sogliono perdonare a coloro che
giurano il falso per conto d'amore, per essere quello il più
suave e il più giocondo piacere che si possa avere. E perché
i giuramenti delli innamorati sono cose da fanciulli, i
quali sì come ei non hanno alcun buon discorso nelle cose
che essi leggiermente fanno, così gli amanti accecati
dall'amore hanno smarrita la ragione. Onde si dice per
proverbio «il giuramento di Venere». E Ovidio disse:
</p>
<quote rend="block">
<lg>
<l>Giove non cura i giuramenti falsi,</l>
<l>degl'amadori e gli dà in preda a' venti.</l>
</lg>
</quote>

<p>
E l'Ariosto dice:
</p>
<quote rend="block">
<lg>
<l>L'amante per aver quel ch'ei desia,</l>
<l>senza guardar che Dio tutto ode e vede,</l>
<l>avviluppa promesse e giuramenti,</l>
<l>che tutti spargon poi per l'aria i venti.</l>
</lg>
</quote>
</div2>

<div2 type="capitolo">
<head>169</head>
<head rend="italic">Instabile perlopiù e momentaneo esser l'amor delle moglie</head>
<p>
Martino Ubaldo confortando la figliuola, il cui marito era
malato in estremo, gli diceva: «Non ti affliger tanto,
figliuola mia, perché io ti ho trovato un altro marito molto
più bello e molto più atto a mitigare il desiderio tuo, che
non è questo». Imperò la giovane impaziente, non solamente
non ammetteva le parole del padre, ma si doleva anco che
egli d'un altro marito le facesse menzione. Nondimeno il suo
uomo non fu prima morto, che ella infra sospiri e infra le
lagrime de' parenti, domandò al padre del nuovo marito.
</p>
</div2>

<div2 type="capitolo">
<head>170</head>
<head rend="italic">Grazioso e ammirando tratto di giovane principe</head>
<p>
Molto per tempo comincia Carlo Nono, re di Francia, a dar
manifesti segnali della sua virtù e liberalità. Imperoché
fra altre cose a' giorni passati entrando l'anno nuovo, egli
domandò danari per poter dar la mancia, che là si chiama il
novel anno, alle sue genti di casa. Laonde il tesoriere gli
diede mille scudi. A cui il re crucciandosi – non avea ancor
finiti undici anni – disse che egli erano pochi e che glie
ne desse d'avvantaggio. Ma il gran cancelliere, il quale per
avventura era quivi presente, l'ammonì dicendo: «Avvertite,
Sire, che sono assai. Perché voi siate oggi di tanti debiti
che voi avete un povero re». Allora Carlo guardandolo in
viso fissamente, levò per iscorno le risa al cielo. E
voltatosi incontinente al Re di Navarra e verso gli altri
principi, che gli erano attorno, si cavò il bonetto e con
esso in mano andava graziosamente a ciascuno dicendo: «Date
qualcosa, per l'amore de Dio, al povero re». Il medesimo re,
essendo poi a Reins per sacrarsi e incoronarsi, la regina
madre dubitando che egli, come tenero fanciullo, in tante
cerimonie non si straccasse, voleva fare abbreviare; ma esso
avvedendosene disse: «Mia madre, lasciate pur fare, che per
un altro simil regno, io sofrirei ancor volentieri più che
altre tanto».
</p>
</div2>

<div2 type="capitolo">
<head>171</head>
<head rend="italic">Uffizio di savio essere il prevedere e evitare i futturi
danni</head>
<p>
Due ranocchi di palude per gran calore seguito rimasero in
secco. Così cercando d'un'altra palude, trovarono un pozzo,
il quale veduto l'uno di loro disse: «Oh cugino, entriamo
qua dentro». Ma l'altro, più savio di lui, rispose: «Io me
ne guarderò molto bene, perché se questa acqua si seccasse,
come l'altra, noi non ne potremmo poi uscire».
</p>
</div2>

<div2 type="capitolo">
<head>172</head>
<head rend="italic">Espedienti sagaci accompagnati dall'audacia trarre gli
uomini d'ogni gran periglio</head>
<p>
Era una legge appresso de' Cartaginesi, che quando le cose
della guerra andavano male, punivano il capitano. Però
Emilcone, capitano della loro armata di mare, avendo
combattuto con Gneo Duillo capitano de' Romani e perduta la
battaglia, si fuggì. E corso in tutta diligenzia, si
rappresentò al senato cartaginese, domandando se doveva
combattere co' nimici. A cui rispondendo i senatori, di
comun consenso, che dovesse combattere a ogni modo, fusse
che si volesse, egli soggiunse: «Io ho combattuto e perso»,
onde con quella astuzia campò la vita.
</p>
</div2>

<div2 type="capitolo">
<head>173</head>
<head rend="italic">Li uomini grandi mostrare la grandezza e virtù dell'animo
loro in tutte le cose</head>
<p>
Marco Emilio Scauro, senatore tanto famoso e chiaro, fu
accusato in sua vecchiezza da Vario, tribuno della plebe.
Venuto il giorno del giudicio parlò al popolo in questo
modo: «Vario Sucronense dice che Emilio Scauro ha sollevato
per danari i confederati a prendere l'armi. Scauro dice che
non è vero, a cui vi par egli da prestar più fede, Quiriti,
o a Vario tribuno o a Scauro senatore?».
</p>
</div2>

<div2 type="capitolo">
<head>174</head>
<head rend="italic">I savi e valentuomini prevedere spesso con le ragioni il
futuro</head>
<p>
Teramene filosofo essendo messo in prigione, per
comandamento de' trenta tiranni d'Atene, prese il vaso del
veleno che doveva bere con costantissimo viso e disse:
«Crizio, io beo a te» (era Crizio uno de' trenta, quello che
veramente lo faceva morire a torto), presagiendo che il
detto Crizio dovesse morire della medesima morte, come
presto avvenne.
</p>
</div2>

<div2 type="capitolo">
<head>175</head>
<head rend="italic">Convenire per le città certi uomini satirici per urtare e
deprimere l'ostentazione e vanità d'alcuni</head>
<p>
Un nostro fiorentino si vantava spesso che aveva speso in
poco tempo più di mille scudi negli studi e nelle lettere.
Onde Alfonso de' Pazzi, uomo libero e satirico, parendogli
che gli avesse molto male impiegati, disse d'un tratto: «Se
tu ne truovi cento, pigliali per mio consiglio senza
pensarvi».
</p>
</div2>

<div2 type="capitolo">
<head>176</head>
<head rend="italic">Le donne ubbidir più tosto al senso che alla ragione</head>
<p>
Essendo morto Sigismondo imperadore, un suo parente curioso
esortava la moglie, che dimorando vedova imitasse la
tortola, narrandole a lungo come quello uccello morto il
marito, serva castità in perpetuo. Ma la donna ridendosene
gli rispose: «Poscia che tu mi consigli ad imitare uno
uccello tanto irrazionale, perché non mi proponi tu più
tosto la columba, o la passera, che hanno natura più
conforme e più piacevole per le donne».
</p>
</div2>

<div2 type="capitolo">
<head>177</head>
<head rend="italic">L'uomo dovere star sempre in cervello e per qualunche caso
non si sbigottire</head>
<p>
Andando Alessandro Magno all'impresa di Lansaco, città
importantissima, fu ammonito dall'oraculo di fare occidere
il primo che li uscisse incontro della città. Incontrato
adunque Agaso, il re lo fece subito rapire, ma egli non
mancato d'animo, domandò quel che egli avesse fatto, che
doveva morire. Fugli risposto dell'ammonizione dell'oraculo.
Allora egli voltatosi ad Alessandro, disse: «Advertisci, re,
che l'oraculo non vuole dire di me, ma del mio asino, il
quale è il primo che tu hai incontrato e io te lo meno a
posta per questo, che altrimenti non sarei uscito fuora».
Piaciuto quel comento al re, fece occidere l'asino per
l'uomo.
</p>
</div2>

<div2 type="capitolo">
<head>178</head>
<head rend="italic">Piacevolezze pilose forse più da piangere che da ridere</head>
<p>
Un mercatante d'Anversa, avendo esercitato lungamente la
mercatura, si trovava alla fine, come in quell'arte avvien
sovente, d'aver avanzato i piedi fuor del letto. Di maniera
che oltre alla cattiva sorte, consumato e mangiato
continuamente dalle spese e dalli interessi, non trovava più
credito, né rimedio alcuno a' fatti suoi. Però risoluto in
se medesimo di ritirarsi e di cedere alla fortuna, gli parve
d'usar prima questa piacevolezza. Convitò tutti li suoi
creditori in casa sua a pasto, ove trattandoli molto bene e
magnificamente, all'ultimo andava attorno alla mensa,
dicendo spesso (come s'usa): «Fate buona cera, signori, fate
buona cera di quel che c'è, perché voi non arete altro». E
così seguì d'effetto. Imperoché scopertosi fallito, il dì
seguente, non se ne cavò mai più nulla; onde ancor oggi si
ride e replica la sua facezia, quasi a guisa di proverbio.
</p>
</div2>

<div2 type="capitolo">
<head>179</head>
<head rend="italic">I veri filosofi in tutte le cose dimostrare la degnità loro</head>
<p>
Essendo fuggito Mane, schiavo di Diogene, li amici
l'esortavano a farne ricercare diligentemente e di ridurlo a
casa. A' quali Diogene crollando la testa, disse: «Questa
sarebbe ben da ridere, che se Mane può vivere senza Diogene,
Diogene non potesse vivere senza Mane».
</p>
</div2>

<div2 type="capitolo">
<head>180</head>
<head rend="italic">Lo studio d'Amore impedire e tor via ogni altro studio</head>
<p>
Girolamo padovano, uomo studiosissimo e dotto, leggeva quasi
dì e notte per pervenire alli suoi nobili disegni. Ma caduto
nelle fiamme d'Amore, si governava di sì fatta maniera, che
l'Alciato fece sopra ciò questi bei versi:
</p>
<quote rend="block">
<lg>
<l>Il legista che sempre aveva il cuore</l>
<l>a' libri, in gravi e belli studi involto,</l>
<l>or tutto è dato in servitù d'Amore,</l>
<l>né difender si può poco né molto:</l>
<l>così Venere appresso ogni intelletto,</l>
<l>Pallade vince e 'l mondo tien suggetto.</l>
</lg>
</quote>
</div2>

<div2 type="capitolo">
<head>181</head>
<head rend="italic">Prontezza graziosa servire a ogni proposito</head>
<p>
Same, nipote del re di Beles, allora scacciato del regno,
venne d'Affrica in questi paesi a Bruselles, per servizio
del zio a trovare l'imperadore. Ove sopra stato qualche
tempo, Carlo de Cordes fece seco amicizia e tanto
familiarmente, che un giorno in compagnia d'altri gli
parlava a lungo della nostra vera e della sua falsa
religione, domandandolo di più cose e confutandogliene con
molte ragioni, quasi che lo volesse convertire. Allora
l'affricano, per interrompere quel proposito con buona
grazia, disse: «Volete voi che io vi dica, Carlo, un cappon
bene arrostito è un buon mangiare».
</p>
</div2>

<div2 type="capitolo">
<head>182</head>
<head rend="italic">Il sospetto degli stati avanzar tutti li altri sospetti</head>
<p>
Eduardo Quarto re d'Inghilterra, avendo Giorgio di Chiarenza
suo fratello sognato che dipoi esso Eduardo regnerebbe uno,
la prima lettera del cui nome sarebbe G., prese tal sospetto
di lui, che lo fece metter subito in prigione, facendogli
intendere che doveva morire, ma che gli donava per grazia
l'elezzione della qualità della morte che egli volesse fare.
Laonde Giorgio, al quale piaceva la malvagia, come ella
piace estraordinariamente a tutti gli Inghilesi, elesse di
morire in quel liquore. Fattone per tanto preparare un gran
vaso, vi si gittò dentro; e così bevendo e sguazzando finì
la vita sua.
</p>
</div2>

<div2 type="capitolo">
<head>183</head>
<head rend="italic">Alcuni per ottenere il loro desiderio promettere assai per
non ottener nulla</head>
<p>
Un uomo povero in estremo, ammalato gravemente, avendo
perduto la speranza dell'opera de' medici, ricorse all'aiuto
divino. E così fece voto a Giove che se guariva di quella
malattia, gli farebbe sacrifizio di cento tori. La moglie
uditolo il riprese che facesse voto a Dio d'una cosa che non
potesse osservare. «E che importa, – disse egli – pensi tu
che quando io sia guarito, Giove venga in terra a stringermi
per giustizia?». E però ben dice il siciliano: «Fatto lo
voto, gabbato lo santo».
</p>
</div2>

<div2 type="capitolo">
<head>184</head>
<head rend="italic">Pronta risposta di donna da far racchetare i tenaci e
querimoniosi mariti</head>
<p>
Rinieri Abbaco dolendosi con la Martina sua moglie, perché
ell'aveva fatta una veste di grande spesa, disse: «Martina,
se noi facciamo bene il conto, io non ho mai usato teco il
matrimonio che non mi costi più d'un ducato d'oro per
volta». «Egli è vostra colpa, – rispose la moglie – perché
non l'usate voi tanto spesso, che non vi costi un quattrino
per volta».
</p>
</div2>

<div2 type="capitolo">
<head>185</head>
<head rend="italic">Carità più che paterna verso la figliuola, ma da lasciarla
alla semplicità rusticana</head>
<p>
Trattando un certo Bongianni da Pergola di maritarsi con una
giovane sua vicina, al concludere poi la rifiutava, dicendo
che ella era troppo acerba. Laonde il padre di lei, levatosi
in collera, disse: «Ella è più matura che tu non pensi, che
già ha avuti tre figliuoli col cherico del nostro prete».
</p>
</div2>

<div2 type="capitolo">
<head>186</head>
<head rend="italic">Molti ingordi essere tratti da speranze vane d'utilità e
preda</head>
<p>
Il lupo affamato cercando di mangiare, passa da una casa e
sente piangere un bambino e la madre che gli dicea: «Se tu
piangi, io ti darò al lupo». Il lupo credendo che ella
dicesse da vero, aspettò un pezzo; ma udendo poi che la
madre rappacificatasi col figliuolo gli faceva carezze e
diceva: «Se ci viene il lupo, noi l'ammazzeremo», andò via
borbottando e disse: «Costei dice una cosa e ne fa
un'altra».
</p>
</div2>

<div2 type="capitolo">
<head>187</head>
<head rend="italic">I medici inesperti e cattivi occidere le persone</head>
<p>
Pausania, ripreso da un amico che dicesse mal d'un medico
del quale egli non avesse fatto esperienza, disse: «Se io ne
avesse fatto esperienza, io non ne potrei dir male, perch'io
sarei morto». Il medesimo Pausania a un altro medico, il
quale quasi offerendo l'opera sua, inconsideratamente gli
disse: «Pausania, ricordati che tu sei venuto alla
vecchiaia», rispose: «Perché io non mi sono servito di te,
ché io non ci sarei pervenuto».
</p>
</div2>

<div2 type="capitolo">
<head>188</head>
<head rend="italic">I minacci vani consumar la maggior parte della vendetta</head>
<p>
Polidoro figliuolo d'Alcamene a uno che non cessava di
minacciar con istrane parole gli inimici disse: «Sta cheto;
non conosci tu che tu consumi la maggior parte della
vendetta in vano?». E Vergilio: «Vana est sine viribus ira».
</p>
</div2>

<div2 type="capitolo">
<head>189</head>
<head rend="italic">Quali essere le proprie doti e qualità della donna</head>
<p>
In una compagnia di molte gentildonne e gentiluomini di
valore, cadde il ragionamento sopra d'una nobil donna
sanese, tenuta comunemente per bella e per onesta. E
quantunque ella quivi fusse lodata quasi da tutti, sì come
quella che il meritava, vi fu pur uno il quale, o per
istudio di contradire, o per qualche ripulsa ricevuta da
lei, la tassò di vanità e di leggerezza. Onde madonna
Onorata de' Pecci, la quale era presente, prontamente disse:
«Ma se voi levate la vanità e la leggerezza dalle donne, che
rimarrà egli loro?».
</p>
</div2>

<div2 type="capitolo">
<head>190</head>
<head rend="italic">Onestà e acutezza femminile risplendere a maraviglia</head>
<p>
Madonna Camilla degli Arnolfini, gentildonna di spirito
grande e onestissima, udendo parlare d'una la quale era
troppo buona compagna e lodarla per virtuosa e per valente
donna, disse graziatamente: «Egli è un peccato che costei
non sia abbruciata e che di lei si servi la cenere per
memoria eterna». E un'altra volta, in altra occasione e
compagnia, volendo inferire d'un certo trivisano grande che
egli era sciocco e scemo d'intelletto disse: «Le case grandi
dal mezzo in su non si abitano».
</p>
</div2>

<div2 type="capitolo">
<head>191</head>
<head rend="italic">L'improntitudine essere molto importuna a' principi</head>
<p>
Federigo imperadore teneva dieta de' principi e stati
d'Alamagna a Norimbergo. Venne un povero uomo a corte,
richiedendo con instanzia d'essere intromesso, con dire che
era fratello dell'imperadore. Il che inteso sua maestà lo
fece entrare, domandandolo in che modo fusse suo fratello.
Rispose il povero uomo che era figliuolo d'Adamo come lui e
che tutti gli uomini del mondo sono fratelli. Così lo pregò
che gli donasse qualcosa, per rispetto della fratellanza che
era tra loro. L'imperadore poco satisfatto di quella
improntitudine, o presunzione, gli fece dare un bezzo solo.
A cui il mendico: «Imperadore, essendo voi il ricco, date
troppo poco a un vostro fratello». E Cesare a lui: «Va in
buonora, ché se tutti i tuoi fratelli ti doneranno quanto ti
dono io, tu sarai più ricco di me».
</p>
</div2>
<div2 type="capitolo">
<head>192</head>
<head rend="italic">Esemplo per guardarsi di non usurpar mai quel d'altri</head>
<p>
Messer Alamanno Salviati fra le altre sue virtù era molto
piacevole e faceto gentiluomo nelle conversazioni. Il quale
un giorno a certo proposito d'un uomo, che aveva usurpato
qualcosa di non piccola importanza e si diceva essersi
confessato e che la restituirebbe, domandato della sua
opinione, dette questa garbata risposta dicendo: «Io ho
inteso più volte, come Astarotte, uno degli spiriti
infernali, dipoi essere stato absente più anni, ritornò
all'inferno, onde Belzabù, diavol supremo, levatosi in
collera il domandò dove egli era stato a perdere tanto
tempo. Rispose Astarotte che non aveva mica perduto il
tempo, perché essendosi abbattuto a vedere il tale che aveva
rubati i beni d'un suo compare, non l'aveva mai voluto
abbandonare infino alla morte, accioché egli non si
ripentisse e restituisse il furto per salvarsi. Allora il
diavolo tanto più alterato, trattandolo da semplice e da
fanciullo lo fece levare a cavallo e dargli cinquanta
staffilate, comandandogli che imparasse a vivere, perché non
era mestiere (disse egli) di perdere tanto tempo in sì fatta
cosa, conciosiaché non s'è mai trovato persona, il quale
avesse preso o rubato cosa d'importanza, che la
restituisse».
</p>
</div2>

<div2 type="capitolo">
<head>193</head>
<head rend="italic">In che grado si riduca la verità degli uomini</head>
<p>
Il re Luigi Undicesimo, che trovava d'ogni cosa nel suo
reame, massimamente in casa sua, eccetto verità,
soggiugnendo che si ricordava come il suo signore e padre
soleva spesso dire che la verità era malata, ma che egli
teneva per certo che dipoi ella fosse morta e non avesse
trovato confessoro. Questo medesimo re domandando a un certo
viandante quanto egli guadagnava il giorno, colui che non lo
conosceva rispose liberamente: «Io guadagno quanto il re,
perché lui e io viviamo alle spese di messer Domenedio e al
partire di questo mondo, egli non ne porterà più di me». La
qual risposta piaciuta a quel principe, lo fece suo
cameriere.
</p>
</div2>

<div2 type="capitolo">
<head>194</head>
<head rend="italic">Considerazione degna per chi si dee maritare</head>
<p>
Antistene filosofo, domandato da un giovane che si voleva
maritare, disse: «Avvertisci che se la moglie è troppo
bella, ell'è comune a molti; se brutta, ella infastidisce
presto il marito; pertanto va' per la via del mezzo,
accioché o per la sua brutezza non ti venga presto a noia, o
per la sua bellezza non ti sia corrotta da altri».
</p>
</div2>

<div2 type="capitolo">
<head>195</head>
<head rend="italic">Quale essere in effetto la più felice e la più sicura vita</head>
<p>
Ragionando una sera a veglia certi amici insieme di diverse
cose e finalmente cadendo in proposito a qual vita o a qual
professione un galantuomo si dovesse dare, alcuni di loro il
mettersi in corte al servizio del pontifice o d'altri gran
prelati, o pur di qualche principe temporale, onde onori e
profitti si potesse sperare, con varie ragioni assai
lodavano; altri l'andare attorno per il mondo a cercar
venture e a veder nuovi paesi, nuove genti, nuove cose e
nuovi costumi, onde oltre al piacere, esperienza e pratica,
da potersene in più modi valere, grandemente pregiavano. Al
qual proposito abbattendosi l'Ariosto, pregato di dirne il
suo parere, come quello, che l'aveva ben provato, espresse
garbatamente l'animo suo con questi versi:
</p>
<quote rend="block">
<lg>
<l>Chi brama onor di sproni, o di cappello,</l>
<l>serva re, duca, cardinale, o papa,</l>
<l>io no, che poco curo e questo e quello.</l>
<l>In casa mia mi fa meglio una rapa,</l>
<l>ch'io cuoco e cotta s'un stecco l'inforco,</l>
<l>e mondo e spargo poi d'aceto e sapa,</l>
<l>che a l'altrui mensa tordo, starna, o porco</l>
<l>selvaggio: e così sotto una vil coltre,</l>
<l>come di seta o d'oro, ben mi corco.</l>
<l>E più mi piace di posar le poltre</l>
<l>membra, che di vantarle agli Sciti</l>
<l>sian state, agl'Indi, agli Etiopi e oltre.</l>
<l>Degli uomini son varii gl'appetiti,</l>
<l>a chi piace la chierca, a chi la spada,</l>
<l>a chi la patria, a chi gli strani liti,</l>
<l>chi vuol andar attorno, attorno vada:</l>
<l>vegga Inghilterra, Ungaria, Francia e Spagna.</l>
<l>A me piace abitar la mia contrada.</l>
<l>Visto ho Toscana, Lombardia, Romagna,</l>
<l>quel monte che divide e quel che serra</l>
<l>Italia, e l'un mar e l'altro che la bagna.</l>
<l>Questo mi basta; il resto della terra</l>
<l>senza mai pagar l'oste, andrò cercando</l>
<l>con Tolomeo, sia il mondo in pace, o in guerra.</l>
<l>E tutto il mar senza far voti, quando</l>
<l>lampeggi il ciel, sicuro in su le carte,</l>
<l>vedrò più che sui legni volteggiando.</l>
</lg>
</quote>
</div2>

<div2 type="capitolo">
<head>196</head>
<head rend="italic">Principi ridiculi essere indegni di vivere</head>
<p>
Vincislao re di Boemia, principe in molte cose molto
dissoluto, principalmente nel fatto del bere, fu nondimeno
eletto per imperadore. Di che congratulandosi seco i suoi
più familiari e proponendoli varie e degne imprese, egli
disse che se la fortuna volesse che egli potesse soggiugare
l'Italia, concederebbe volentier tutte le spoglie a' suoi
soldati, ma che vorebbe il vino per sé, con ordine che
qualunque entrasse per le cave senza sua licenza, fusse
subito gastigato. Così li principi elettori, trovandolo
disutile e indegno dello imperio, lo dimessero e in suo
luogo Ruberto duca di Baviera surrogarono. Al quale tutte le
città d'Alamagna presto s'accostarono, eccetto quella di
Norimbergo, che all'altro aveva prestato il giuramento.
Imperò temendo del nuovo imperadore, mandò imbasciadori a
Vincislao, a supplicarlo che la volesse assolvere
dell'omaggio fattoli, offerendoli per tale assoluzione
cinquantamila fiorini. Vincislao uditi quelli imbasciadori,
rispose incontinente che se gli mandavano quattordici carri
di vino baccarracense (questo è una sorte di vino del Reno
tanto eccellente, che si chiama vulgarmente il vino di
Bacco), gli assolverebbe liberamente senza altro, in buona
forma.
</p>
</div2>

<div2 type="capitolo">
<head>197</head>
<head rend="italic">La superbia fare impazzare in fino a' savi</head>
<p>
La superbia, come si dice vulgarmente, dispiace a Dio e agli
uomini, intanto che li suoi figliuoli sono odiati da ognuno
e talor gastigati, almeno spesso uccellati e dispregiati. La
burla che fece Filippo, re di Macedonia, a Menecrate medico,
fu piacevole e notabile. Costui per esser veramente
eccellente nella sua professione e aver fatto molte degne
prove, s'era lasciato trasportare da tanta superbia e
presunzione, che si faceva chiamare Giove Salvatore. Della
quale arroganza volendolo quel nobil principe far
riconoscere, lo fece un tratto chiamare a un bel convito che
teneva, e quivi gli fece apparecchiare una mensa a parte,
del che al principio egli si dimostrava ben contento. Ma
quando vedde poi che il luogo di vivande, non se gli dava
altro, che fumo d'incenso e mirra, tutto vergognoso,
malcontento e confuso si partì dalla festa.
</p>
</div2>

<div2 type="capitolo">
<head>198</head>
<head rend="italic">Cose nuove e strane che talor avvengono</head>
<p>
San Girolamo medesimo scrive una cosa tanto maravigliosa,
che se fusse altro autore che lui, non potrebbe essere se
non molto sospetta. Dice che a tempo suo vedde e conobbe in
Roma una donna, che era stata maritata legittimamente con
ventidue mariti. E come essendo ella vedova dell'ultimo,
accadde che nel medesimo tempo un uomo era altresì vedovo di
venti moglie. Così trovandosi amendue liberi e eguali di
stato, perché erano di bassa condizione, mediante qualche
galantuomo si maritarono insieme, e in chiesa al solito
fecero publicamente le debite cirimonie, non però senza risa
e considerazione di molti, i quali stavano poi in orecchi e
attenti con gran desiderio per intendere qual de' due
resterebbe al disopra. Avvenne in capo a qualche tempo che
la donna finalmente passò all'altra vita. Il che saputosi
incontinente per tutta la città, concorse popolo infinito a
trovare il marito a casa, per congratularsi seco e come a
vincitore d'una grande e lunga battaglia, gli posero la
corona d'alloro in testa e vollono che egli andasse
all'interramento della moglie con la palma della vittoria in
mano, raccompagnandolo tutti a casa con festa e gioia
grande, a guisa di trionfo e non di mortorio.
</p>
</div2>

<div2 type="capitolo">
<head>199</head>
<head rend="italic">La rosa meritar la corona di tutti li altri fiori</head>
<p>
Saffo bellissima dama ed eccellentissima nella poesia,
lodando in estremo la rosa, diceva che se Giove avesse
voluto imporre re a' fiori, la rosa arebbe ottenuto lo
scetro e la corona. Perché oltre a che ell'è l'ornamento
della terra, l'onor delle piante, l'occhio de' fiori, la
grazia de' giardini, bellezza celeste, color maraviglioso,
odor suavissimo che spira Amore, riconcilia Venere, e con
foglie e fronde tanto grate e gioconde, che Zefiro se ne
risente e ride.
</p>
</div2>

<div2 type="capitolo">
<head>200</head>
<head rend="italic">Non si dovere scherzare co' principi</head>
<p>
Il duca d'Arscot presente è principe assai umano e benigno,
ma satirico talvolta ne' suoi motti. Erasi addimesticato
seco a Bruselles uno di questi nuovi gentiluomini, che i
padri a forza di danari bene spesso male acquistati,
insolentemente tirano avanti. Così costui facendo del
compagnone col duca, lo domandò una sera se voleva andare in
maschera (come la s'usa di verno) a veder le dame. Il duca
rispose: «Io sono contento, ma che abbigliamenti piglieremo
noi? Perché io non voglio di queste belle e ricche giornee,
che sono troppo comuni – soggiugnendo a posta – vestiamoci
da villani». A cui il nuovo gentiluomo dice: «E' mi piace,
signore, ma io non so dove mi trovare tali vestimenti».
Allora il duca a lui prontamene: «Pigliamo – disse – de'
tuoi», volendo inferire che li suoi vestimenti dovessero
essere da villano, come egli lo stimava.
</p>
</div2>

<div2 type="capitolo">
<head>201</head>
<head rend="italic">Esser pur cosa strana di mettere in dubbio qual sia meglio,
o le virtù o le richezze</head>
<p>
Domandato Simonide poeta qual delle due cose fusse meglio o
più desiderabile, la virtù o le richezze, rispose: «Io ne
dubito, perch'io veggo che i virtuosi frequentano molto le
case de' ricchi e non veggo che i ricchi s'aggirino troppo
alle case de' virtuosi».
</p>
</div2>

<div2 type="capitolo">
<head>202</head>
<head rend="italic">L'acutezza d'alcuni penetrar per tutto</head>
<p>
Un certo oste, nel tempo che Dionisio tiranno per la sua
tirannia più temeva, gli fece intendere che gli voleva
scoprire una congiura. Il re l'amesse subito e li diede
audienza a solo a solo. Allora colui liberamente disse:
«Signore, dammi un talento, accioché paia che io t'abbia
rivelato qualche insidia». Dionisio piaciutoli quel tratto,
gli fece dare incontinente il talento, per metter terrore in
chi machinasse contra la vita e stato suo.
</p>
</div2>

<div2 type="capitolo">
<head>203</head>
<head rend="italic">Quanto facilmente li uomini farsi ridiculi</head>
<p>
Il Gonnella, buffone molto piacevole e nominato, trovandosi
a certe nozze, fece diverse buffonerie garbate; tra le
altre, veggendo che lo sposo era assai ben vecchio e la
sposa molto giovane, disse: «Messere, voi avete preso un bel
podere, ma bisognerà che pigliate chi ve l'aiuti lavorare,
accioché non restasse sodo».
</p>
</div2>

<div2 type="capitolo">
<head>204</head>
<head rend="italic">Ne l'uso e non nella custodia consistere il frutto del
danaio</head>
<p>
Un avaro venduto ogni sua cosa e recatosi in danari
contanti, gli aveva sotterrati in certo luogo, dove egli a
ogni ora andava a vedergli, di sì fatta maniera, che un
contadino, osservata la cosa, vi andò di notte e gli
disotterrò e se ne gli portò a casa. Or tornando l'avaro un
altro dì per vedere il suo tesoro e non lo trovando, si
voleva per disperato dare al diavolo. Ma sopragiunto un suo
amico e intesa la cagione gli disse: «Datti pace, sozio,
perché a ogni modo tu non usavi quei danari, talché in lor
luogo tu puoi metter delle pietre e darti ad intendere che
sia oro, imperoché tanto ti serviranno queste pietre, quanto
ti servivano quei danari», e soggiunse questi versi del
Petrarca:
</p>
<quote rend="block">
<lg>
<l>O mente vaga al fin sempre digiuna,</l>
<l>a che tanti pensieri? Un'ora sgombra</l>
<l>quel che 'n molti anni a pena si rauna.</l>
</lg>
</quote>
<p>
E l'Alciato a simil proposito scrisse:
</p>
<quote rend="block">
<lg>
<l>L'uom ch'ammassa danari è sì vile,</l>
<l>che si pasce de rape, o cosa tale,</l>
<l>né mai per cangiar pelo cangia stile,</l>
<l>ch'avarizia maggior sempre l'assale.</l>
<l>O veramente all'asino simile,</l>
<l>che quanto il peso più ch'ei porta vale,</l>
<l>ei men l'assaggia. E per vivanda cara</l>
<l>sol si pasce di spine e d'erba amara.</l>
</lg>
</quote>
</div2>

<div2 type="capitolo">
<head>205</head>
<head rend="italic">Risposta grave e degna d'uomo grande</head>
<p>
Piero, figliuolo di Cosimo de' Medici, tornando imbasciadore
da Roma, andò a visitare la signoria di Perugia, ove uno de'
signori parlando, diceva molte scioccherie. Imperò un altro
de' suoi compagni, per iscusare tutta la compagnia, disse:
«Pazienzia, Piero, che ancor voi ne dovete avere de' simili
a Fiorenza». «Noi ve ne abbiamo veramente, – rispose Piero –
ma non li adoperiamo a queste cose».
</p>
</div2>

<div2 type="capitolo">
<head>206</head>
<head rend="italic">Semplicità o malizia pastorale da sfuggirsi</head>
<p>
Un mercatante andando in viaggio sur una mula, pervenne a
una riviera, ove vedendo un pastorello propinquo lo domandò
se si passava per quivi il fiume. «Sì, – disse egli – per là
diritto lo passano». Il mercatante entrato con la mula, andò
poco avanti, che l'acqua già le dava alle cigna, perciò
tornato a dietro tutto in collera, disse al pastore: «Oh
traditore, tu m'hai ingannato». «Non ho, per Dio, – rispose
egli – che le nostre oche e quelle di Martino nostro vicino,
passan per là ogni giorno».
</p>
</div2>

<div2 type="capitolo">
<head>207</head>
<head rend="italic">Gli inconvenienti servir talvolta a cose necessarie</head>
<p>
Parlandosi un dì variamente certi signori franzesi delle
gravi guerre, che li lor re per la ricuperazione dello stato
di Milano facevano, fu detto che sarebbe meglio per loro che
quella città fusse rovinata e sprofondata, tante perdite e
tanti danni ne ricevevano. Ma messer Antonio di Prat,
cancelliere savio e prudente, con buona grazia disse: «Egli
è necessario che Milano resti così, perché ei serve di purga
al reame di Francia, togliendo via i cattivi umori degli
uomini guasti e vagabondi, che lo potrebbono corrompere».
</p>
</div2>

<div2 type="capitolo">
<head>208</head>
<head rend="italic">Quanto cieca e assurda sia l'inesperienza degli uomini</head>
<p>
Un figliuolo d'un contadino allevato in casa leziosamente
dalla madre, senza esperienza alcuna, fu mandato un giorno
dal padre alla città con frutte a vendere. Costui arrivato a
un fiumicello, che si guadava da ognuno a piacere, si fermò
aspettando tutto il giorno, che quel rio finisse di correre.
Infine non ne veggendo alcun segno, tornò a casa pieno di
sdegno, dolendosi forte della sua fortuna e di quelle acque,
che non fussero mai cessate e corressero ancora.
</p>
</div2>

<div2 type="capitolo">
<head>209</head>
<head rend="italic">Doversi aver buon occhio a non si lasciare ingannare dalle
passioni degli uomini</head>
<p>
Due amici innamorati di due bellissime giovane,
disputavano un giorno insieme dell'amore. L'uno forse ben
trattato, lodandolo nell'infinito affermava con molte
ragioni che da quello procedeva ogni bene; l'altro per
avventura mal visto (come che la passione troppo ci domina)
vituperandolo al possibile, sosteneva con non manco
allegazioni, che dall'amore procedeva ogni male. Così
essendo del tutto differenti e non senza qualche
alterazione, rimessero pur finalmente la causa al giudizio
del conte Matteo Maria Boiardo, il quale in tanta
contenzione si scusò, di non volere giudicare
diffinitivamente, ma per modo di provvisione, espresse il
suo parere in questa guisa:
</p>
<quote rend="block">
<lg>
<l>Amor primo trovò le rime e versi,</l>
<l>e suoni e canti e ogni melodia;</l>
<l>e gente strane e popoli dispersi,</l>
<l>congiunse Amore in dolce compagnia:</l>
<l>il diletto e 'l piacer sarien sommersi,</l>
<l>dove Amor non avesse signoria.</l>
<l>Oh che crudele e dispietata guerra,</l>
<l>se Amor non fusse, aria tutta la terra.</l>
</lg>
</quote>
</div2>

<div2 type="capitolo">
<head>210</head>
<head rend="italic">Esser difficile a spogliar gli uomini dell'abito già fatto
della religione</head>
<p>
Un predicatore ammoniva diligentemente un moresco per
convertirlo, ma veggendo che non approfittava niente disse:
«Io dubito che tutto quel ch'io vi dico entri per un
orecchio e esca per l'altro». «Il male è – rispose il
moresco – che non entra». Il medesimo predicatore poco
appresso volendo confortare un altro moresco, perché la
giustizia faceva abbrucciar quel giorno un suo proprio
fratello gli disse: «Abbiate pazienzia, signore, perché
tutti alla fine avete ad andare per quella via».
</p>
</div2>

<div2 type="capitolo">
<head>211</head>
<head rend="italic">La vanità esser meritamente schernite dagli uomini gravi</head>
<p>
Il marchese Chiappino Vitelli giocando col capitanno Torres
spagnuolo, il quale per coprire la sua vecchiezza con
stoltizia si tigneva ogni giorno la barba, laonde Torres gli
disse: «Signor marchese, voi fate oggi miracoli». «Miracoli
fate voi, – disse il marchese – che fate ogni dì del bianco
nero e del nero bianco».
</p>
</div2>

<div2 type="capitolo">
<head>212</head>
<head rend="italic">La piacevolezze degli uomini grandi essere grate e
accettabili</head>
<p>
Il medesimo marchese avendo udita la messa, il prete secondo
la costuma di qua da' monti con l'asperge dell'acqua
benedetta asperse prima lui e con poca discrezione lo bagnò
assai bene. Or il marchese voltatosi prontamente al suo
spendittore disse: «Quanto dai tu a questo prete perch'ei
dica messa?». «Un reale», rispose lo spenditore. «Dagnene un
altro, – disse il signore – perché ei m'ha lavato la testa».
</p>
</div2>

<div2 type="capitolo">
<head>213</head>
<head rend="italic">L'ignoranza esser ripresa e dannata meritamente da ognuno</head>
<p>
L'asino provocato e costretto per suo onore di combattere a
corpo a corpo in battaglia campale con cervio, diffidando
delle forze e armi sue, richiese con grande instanzia il
toro che gli volesse prestare e accomodare solamente per
quella giornata delle sue corna, promettendo d'essergli
grato e rendergli la pariglia per tanto favore e servizio in
ogni occasione. Ma il toro ridendosi di lui disse: «O
veramente, sozio, che in ogni occasione tu ti mostri un
asino ignorante, come tu sei, non sai tu oramai, povero
animale, che i beni di natura non si possono prestare, come
quelli della fortuna?».
</p>
</div2>

<div2 type="capitolo">
<head>214</head>
<head rend="italic">La bellezza esser grazia divina e pregiata da tutti</head>
<p>
Socrate chiamava bellezza una tirannia di brieve tempo;
Platone un privilegio di natura; Teofrasto un tacito
inganno; Teocrito un detrimento dilettevole; Carneade un
regno solitario; Domizio diceva che non era cosa più grata;
Aristotile afferma che più vale la bellezza che tutte le
lettere di raccomandazione; Omero disse essere un dono
glorioso della natura; e Ovidio, a lui alludendo, la
chiamava una grazia divina. Di maniera che non è maraviglia
se le donne apprezzano assai la lor bellezza, e se per cosa
che elle dichino, non sieno vaghe di vederla apprezzare e
lodare da altri. Al qual proposito l'Alamanno dice così:
</p>
<quote rend="block">
<lg>
<l>Cieco è colui che follemente crede</l>
<l>che vaga donna onesta apprezzi poco</l>
<l>quella cara beltà ch'ella possiede.</l>
<l>Non pensi alcun ch'ella si prenda in gioco</l>
<l>l'alte sue lode e ch'ogni ardente sguardo</l>
<l>non truovi in cor gentil pietoso loco.</l>
<l>L'occhio presto al veder, al volger tardo,</l>
<l>scorge ben tutto, e 'l saggio orecchio intento</l>
<l>a quanto uom di lui parla ha sol riguardo.</l>
</lg>
</quote>

</div2>

<div2 type="capitolo">
<head>215</head>
<head rend="italic">Quanto e quale essere il fumo e fantasia d'alcuni</head>
<p>
Un biscaino preso per un delitto commesso, gli dettono il
giuramento s'egli era vero che egli avesse fatto tal cosa.
Giurò che no. Dettongli sopra ciò due volte il tormento e
sempre negò arditamente. Infine levandolo dal martorio,
l'arcaldo, o vogliam dir bargello, acuto e conscio del fumo
di quella nazione, gli disse: «A fé di gentiluomo, hai tu
fatto quel che dicono costoro?». «Signor sì», rispose egli,
tenendo più conto di non si pregiudicare nella sua vana
pretensione di gentiluomo, che non aveva fatto del
giuramento falso e di tanti tormenti.
</p>
</div2>

<div2 type="capitolo">
<head>216</head>
<head rend="italic">Esser ben fatto di ricorrere nelle cose a' rimedi più
pronti</head>
<p>
Contrastando Antonio Ferrucci con un beccaio, che aveva per
moglie una bella e buona compagna, la quale per poco prezzo
faceva di sé piacere alle persone, lo sgridava e si doleva
che volesse vender la carne sì cara. Al qual contrasto
abbattendosi per sorta Averardo Serristori, disse: «Ché
bisogna far tante parole per questo, andate alla moglie, che
ne fa buon mercato».
</p>
</div2>

<div2 type="capitolo">
<head>217</head>
<head rend="italic">La natura non creare cosa alcuna senza proposito</head>
<p>
Domandava un certo Niccasio a Socrate a che proposito avesse
la natura creato la pazzia negli uomini, a cui egli rispose:
«Accioché ei si possa conoscer meglio quanto onore merita la
sapienza nelle cose umane». «Io non tengo così, – disse
l'altro – ma che sia per dare materia alle persone di
ridere». «Anzi – disse Socrate – per dar lor cagion di
piangere, perché la stoltizia non è cosa da ridere, ma da
averne pietà e compassione».
</p>
</div2>

<div2 type="capitolo">
<head>218</head>
<head rend="italic">Motti piacevoli e gravi avere molto del buono</head>
<p>
Publio Scipione Affricano, quantunche di natura fosse severo
e grave, era nondimeno nelle conversazioni molto piacevole e
graziato. Veggendo egli un certo Muzio, uomo malevolo, più
malcontento del solito, disse: «O egli è accaduto qualche
male a Muzio, o qualche bene è avvenuto a qualcun altro».
Parimente udendo che uno di pessima natura diceva ben di
lui, disse sorridendo: «Ei debbe forse pensare che io sia
morto, perché ei non disse mai bene di persona viva».
</p>
</div2>

<div2 type="capitolo">
<head>219</head>
<head rend="italic">Nature intra di loro contrarie non potere insieme convenire</head>
<p>
Gloriavasi la rondine d'aver fatto compagnia col tordo, ma
sua madre ripresala disse: «Tu sei folle, se tu pensi di
poter convenire col tordo, essendo voi di natura tanto
contrarii, imperoché tu cerchi la state e egli il verno».
</p>
</div2>

<div2 type="capitolo">
<head>220</head>
<head rend="italic">Spesso trovarsi più infelici quelli che paiono più felici</head>
<p>
Un gran signore di Spagna, giovane e ricco, era del resto
poco obligato alla natura, perché non si dilettava di virtù
alcuna e nelle conversazioni era sgraziato e semplice.
Imperò un suo zio l'ammoniva e riprendeva, avvertendolo che
dovesse parlare e intrattenere i signori e cavalieri che
l'andavano a visitare. Domandava il giovane quel che doveva
dir loro e di quel che gli doveva addimandare. Rispose il
zio che domandasse loro della moglie e de' figliuoli e di
simili cose, che tirano poi a sé altri propositi. Accadde
che il primo uomo di conto che capitasse a casa sua, fu un
arcivescovo. Però il signore raccoltolo allegramente, gli
domandò a mano a mano della moglie e de' figliuoli.
</p>
</div2>

<div2 type="capitolo">
<head>221</head>
<head rend="italic">Quali cose secondo alcuni facciano l'uomo cauto</head>
<p>
Bartolomeo Cavalcanti soleva dire che l'uomo per essere uomo
cauto e compiuto vuolle avere tre cose: la prima essere
stato un trato innamorato, la seconda aver avuta una
quistione e la terza avere avuto un piato. Onde si fa
l'esperienza e la sagacità, per far sicuramente il nostro
viaggio. Ma anche questo non basta, se non si aggiugne in
tanti pericoli il favore della fortuna, o più tosto la
grazia de Dio, come mostra il nostro Alamanno con questi bei
versi:
</p>
<quote rend="block">
<lg>
<l>Non si può gir senza celesti scorte</l>
<l>per questo periglioso aspro viaggio,</l>
<l>senza prender talor le strade torte;</l>
<l>è la vita mortal bosco selvaggio,</l>
<l>pien di lacci infiniti, visco e reti,</l>
<l>ove più incappa chi si tien più saggio.</l>
</lg>
</quote>

</div2>

<div2 type="capitolo">
<head>222</head>
<head rend="italic">Neanche Demostene potrebbe difender meglio l'ingiusta causa
del giuoco</head>
<p>
Essendo ripreso un genovese, grandissimo giocatore, da un
suo amico e pregato d'astenersi di quel vizio, il quale
avanzava tanto li altri vizii che cadeva in peccato mortale,
rispose ch'era d'altra opinione, perché gli pareva ch'el
giuoco fusse unico rimedio a molti vizii e specialmente a'
peccati mortali, argumentando in questa guisa: «Che superbia
può avere – diceva egli – un uomo che levandosi da perdere
cento scudi con un conte, si mette a giuocare quattro reali
col famiglio? Che avarizia può avere chi non sa guardare un
reale che nol giuochi? Come si può occupare in lussuria chi
sta sempre occupato con l'animo e col corpo nel giuoco? Che
ira può avere uno che patisce mille ingiurie, accioché i
compagni non si partino dal giuoco? Che gola l'uom che non
osa spendere mezzo reale per giocarselo? Che invidia di quel
d'altri, quando ei getta via il suo al giuoco? Che pigrizia
chi non si riposa mai, giocando dì e notte?».
</p>
</div2>

<div2 type="capitolo">
<head>223</head>
<head rend="italic">Le cupidità delle donne esser sempre pronte e vive</head>
<p>
Un uffiziere d'un vescovo era stato un pezzo fuor di casa e
della patria, che non aveva veduta la moglie. Però il
padrone gli dette licenza, che l'andasse per qualche giorno
a vedere. Or il maiordomo, il segretario, lo scalco e un
cameriere del signore, come molto suoi familiari, burlando
con esso lui gli dissero che quando ei veniva a casa, la
prima notte desse un'abbracciata per ciascuno di loro alla
sua moglie. Il che egli promesse e arrivato mantenne la sua
parola. Così raccontando poi per piacere il caso alla
consorte e della promessa fatta, ella ridendo domandò subito
se il vescovo non aveva più servidori. A cui il marito
rispose di sì, ma che non aveva più raccommandazioni.
</p>
</div2>

<div2 type="capitolo">
<head>224</head>
<head rend="italic">Tratti nobili e gravi essere di grande esemplo</head>
<p>
Essendo Scipione Africano all'espugnazione di Cartagine con
quel grosso e bello esercito, aveva tra la gioventù un certo
Gello, personaggio ricchissimo, il quale attendeva più alle
spese superflue e alle delizie, che alla disciplina o alle
fazzioni militari, non senza cattivo esempio. Così avendo
costui fatto un giorno a molti giovani uno splendidissimo
convitto, tra le altre cose fece fare un grande e suntuoso
edifizio, a similitudine de Cartagine, composto di saporite
paste con zuccheri, spezierie e altre gentilezze. E poi
ripieno per tutto di venagione e d'ogni sorte volataglie ben
cotte, lo dette a sacco a' convitati, i quali in un tratto
con furia e con romore l'assaltarono e messero in rovina e
in preda. Scipione severo e aborrente nel campo simili cose,
fece torre il cavallo al giovane, per modo d'ignominia, come
a quei tempi egli usavano di fare. Gello rappresentatosi
incontinente d'avanti al capitano, lo domandò quel che egli
avesse fatto, che egli era così notato. «Come? – disse
Scipione, – Tu hai dato a sacco Cartagine senza mia
licenza».
</p>
</div2>

<div2 type="capitolo">
<head>225</head>
<head rend="italic">Non si può vincere né pattare o pugnere persone di stoffo</head>
<p>
Un giovane romano, il quale fu già imputato d'aver dato il
veleno al proprio padre in una torta, minacciava un giorno
Cicerone suo nimico, di fargli mille ingiurie. A cui
Cicerone (come egli era prontissimo) per tassarlo disse:
«Più tosto mille ingiurie che una torta».
</p>
</div2>

<div2 type="capitolo">
<head>226</head>
<head rend="italic">I filosofi motteggiar senza rispetto a lor posta</head>
<p>
Diogene passando dalla piccola terra di Mindo e vedendo le
sue porte grandissime e molto magnifiche si maravigliò. Così
entrato dentro e considerato li piccoli e poveri edifizii di
quella, come fu su la piazza con la sua solita licenza
cinica, cominciò a gridare: «Oh uomini di Mindo, correte e
serrate le porte, perché la vostra città si fuggirà per la
più propinqua».
</p>
</div2>

<div2 type="capitolo">
<head>227</head>
<head rend="italic">La moglie esser di peso molto grave ad alcuni</head>
<p>
Essendosi levata gran tempesta in alto mare, il padrone
della nave Cicala comandò a tutti che gettassero nell'acqua
(come in simil fortune è usanza) le cose più gravi. Onde un
franzese maritato vi gittò incontinente la moglie, dicendo
che non aveva cosa alcuna più grave di lei.
</p>
</div2>

<div2 type="capitolo">
<head>228</head>
<head rend="italic">L'armi e la forza essere le ragioni e i titoli de' tiranni</head>
<p>
Baiaset, figliuolo d'Amurat imperadore de' Turchi, aveva
occupato con grosso esercito la Bulgaria, parte d'Ungheria.
A cui Sigismondo mandò imbasciadori a domandare che ragione
o diritto egli aveva d'occupare il suo paese. Baiaset ordinò
che tornassero a lui tra tre giorni. Intanto per risponder
loro, fece raunare tutte le armi della provincia in una gran
piazza.
Questo fatto e chiamati quegli imbasciadori disse loro:
«Vedete là (mostrandole col dito) le ragioni e il diritto,
che io ho in questo paese e non inchiostro e carta, come il
vostro re di scacchi».
</p>
</div2>

<div2 type="capitolo">
<head>229</head>
<head rend="italic">Quanto poter il vizio e impotenza d'alcuni</head>
<p>
Consigliando un medico a un gran bevitore, il quale aveva un
occhio molto enfiato, che non bevesse vino, perché lo
potrebbe perdere, rispose che voleva più presto perdere una
finestra, che tutta la casa, quasi dubitando di morire, se
egli intermettesse punto il vino.
</p>
</div2>

<div2 type="capitolo">
<head>230</head>
<head rend="italic">Crudeltà certo arguta, ma tirannica e mostruosa</head>
<p>
Caio Caligula, imperadore e mostro crudelissimo, usava,
quando che un ammalato gli lasciava qualcosa per testamento
(come in quel tempo s'accostumava assai verso delli amici e
del signore) e poi di quella malattia non moriva, per
eredare a ogni modo, farlo empiamente occidere, dicendo che
egli il burlava a vivere di poi che l'aveva lasciato erede.
A questo modo succederono, l'uno dietro l'altro, li due
Neroni, per infestare e travagliare per molti anni tutto il
mondo, mondo all'ora veramente immondo e pieno di vizii e
corruzioni. Onde saggiamente disse l'Ariosto:
</p>
<quote rend="block">
<lg>
<l>Il giusto Dio, quando i peccati nostri</l>
<l>han di remission passato il segno,</l>
<l>accioché la giustizia sua si mostri</l>
<l>eguale a la pietà, spesso dà regno</l>
<l>a tiranni atrocissimi e a mostri,</l>
<l>e dà lor forza e di mal fare ingegno:</l>
<l>per questo Mario e Silla pose al mondo,</l>
<l>e duo Neroni e Caio furibondo.</l>
</lg>
</quote>
</div2>

<div2 type="capitolo">
<head>231</head>
<head rend="italic">Alcuni non si smarrir mai per qualunche accidente</head>
<p>
Essendo uno menato da' birri per debito alla carcere, fu
domandato da un suo amico che a caso lo riscontrò, per qual
cagione fusse preso. A cui egli rispose: «Voi vedete gli
altri vanno in prigione per qualche ribalderia e io vi vo
per aver fatto il debito mio».
</p>
</div2>

<div2 type="capitolo">
<head>232</head>
<head rend="italic">Non essere senza profitto il considerare l'altrui arguzie</head>
<p>
Alfonso de' Pazzi, gentiluomo fiorentino, era molto arguto
ne' suoi motti. Così avendo egli lite alla mercatanzia di
Firenze e essendo un giorno ambedue le parti davanti al
magistrato, l'avversario gareggiando seco si volse a'
giudici, e disse: «Voi non conoscete bene, signori, la
natura d'Alfonso, la quale trapassa tutte le altre che sieno
cattive, e per ciò suo padre conoscendolo benissimo gli
lasciò tre tutori, dove che gli altri più che due non ne
lasciano». Allora Alfonso prontamente: «Se mio padre – disse
– avesse saputo che io dovessi piatir teco, ei me n'arebbe
lasciati più di quattro».
</p>
</div2>

<div2 type="capitolo">
<head>233</head>
<head rend="italic">La virtù degli uomini d'alto affare cominciar di buon'ora a
risplendere</head>
<p>
Alcibiade essendo giovanetto entrato in una scuola, domandò
l'Iliade d'Omero. A cui rispondendo il maestro che non aveva
niente d'Omero, egli senza altro gli dette un pugno sul viso
e andò via dicendo che un maestro che tiene scuola si doveva
vergognare di non aver appresso di sé l'opere d'Omero.
</p>
</div2>

<div2 type="capitolo">
<head>234</head>
<head rend="italic">Insino a' parassiti saper l'arte loro in perfezzione</head>
<p>
Carisofo, parassito di Dionisio tiranno, veggendolo di
discosto ridere con certi amici, rideva anche egli per
adulazione. Il perché domandatolo Dionisio di quel ch'ei
ridesse, rispose: «Perch'io veggo rider voi, sapendo bene
che voi non ridete a caso».
</p>
</div2>

<div2 type="capitolo">
<head>235</head>
<head rend="italic">Motti degni di principi aver più degnità che li altri</head>
<p>
Romulo primo re de' Romani era (come si legge) molto sobrio
del vino. Or essendogli fatto un convito, bevve al solito
suo pochissimo, il perché uno de' suoi molto familiari li
disse: «Se ognuno bevesse come voi, Signore, il vino sarebbe
a miglior mercato». «Anzi sarebbe più caro – disse Romulo –
se ognuno beesse come me, perché io beo quanto io voglio».
</p>
</div2>

<div2 type="capitolo">
<head>236</head>
<head rend="italic">La vanità farsi sempre sbeffare</head>
<p>
Un pittore poco perito nell'arte, vantandosi con Apelle di
dipingere presto, li mostrò una tavola dipinta di fresco
(come ei diceva) in brevissimo tempo. «Ancor che tu nol
dicessi, – disse Apelle – la pittura stessa dimostra bene
assai d'essere stata fatta in fretta».
</p>
</div2>

<div2 type="capitolo">
<head>237</head>
<head rend="italic">La virtù, per opposizione che vi sia, sempre rilucere</head>
<p>
Essendo li Ateniesi tra loro in grandissima discordia,
intanto che fra essi non era alcun cittadino ardito che
osasse d'intromettersi, per essere tutto pieno di sospetto,
d'insolenza e diffidenza, laonde quelli della città di
Bisanzio, oggi detta Constantinopoli, come loro amici e
collegati, deliberarono di mandare in Atena Leone bisantino,
il quale e per prudenza e per eloquenza era riputato il
primo cittadino della terra, sperando eglino con la virtù e
bontà sua di poter ridurre alla concordia quel popolo.
Arrivato dunque Leone in quella città, ove già erano le
nuove della sua venuta con grande aspettazione d'ognuno,
quando poi lo veddero, si diffidarono subito che potesse far
bene alcuno, perché oltre a l'essere piccolissimo della
persona, era mal fatto e di brutta e strana presenza. Imperò
compreso egli benissimo quanto freddamente, o più tosto
ridiculmente, era ricevuto, trovò ben modo (come savio) di
farsi conoscere, e prima, giunto in piazza, si voltò al
popolo, e disse: «Io veggo bene, Ateniesi, che l'essere io
così piccolo, brutto e contrafatto dalla natura, v'ha mossi
a ridere del fatto mio, ma che fareste voi, se voi vedeste
la mia moglie, che è minor di me la metà e forse più brutta?
Nondimeno così piccoli come noi siamo, se vegniamo in
discordia, tutto Bisanzio non ci capisce. Se siamo d'accordo
un piccolo letto ci basta per vivere in pace e in riposo».
Or qui li Ateniesi cominciando per sì piacevoli e argute
parole a gustare il suo proposito e la sua prudenza,
mutarono faccia e maniera di fare, dandoli con grande
attenzione una gratissima audienza. Onde Leone, seguitando
il suo parlare, discorse con tante ragioni e belli esempi,
sopra li gravi e importantissimi effetti della concordia e
della discordia proponendo bellissimi espedienti, che li
Ateniesi, ammirando la dottrina e sapienza di quell'uomo,
deposte volentieri le loro gravissimi dissensioni, per suo
mezzo amichevolmente insieme s'accordarono.
</p>
</div2>

<div2 type="capitolo">
<head>238</head>
<head rend="italic">Spesso quelli che si tengono più astuti, trovarsi più
ingannati</head>
<p>
Un dottore pisano offerse a un contadino, il quale si
dilettava di non pagare e di piatire, che se gli donava uno
scudo, gli insegnerebbe un segreto che vincerebbe tutte le
liti. Promesse il contadino liberamente. Alora il dottore
gli disse: «Niega sempre, ché sempre vincerai sopra di me».
E così chiese lo scudo. Ma il buon contadino valendosi
presto del segreto, negò d'averlo promesso.
</p>
</div2>

<div2 type="capitolo">
<head>239</head>
<head rend="italic">Quanto sia stimata pericolosa l'arte del navigare</head>
<p>
Anacarside filosofo domandato qual sorta di navi fussero le
più sicure, rispose: «Quelle che sono in porto», quando il
domandatore lo ricercava di sapere, quale specie di navi
fussero le megliori. Volendo dimostrare che nessuna sorte di
nave fusse sicura al mare. Il medesimo filosofo, domandato
quali egli pensava che fussero più, o li vivi o li morti,
rispose: «Dimmi prima tra' quali tu metti li naviganti»,
mostrando parimente di dubitare, se s'aveano a porre tra'
vivi quelli che la lor vita all'arbitrio del mare e de'
venti commettevano. L'Alciato per mostrar similmente il
pericolo e crudeltà dal mare l'espresse con questi versi:
</p>
<quote rend="block">
<lg>
<l>Me povero delfin gettò nel lido</l>
<l>il tempestoso mar de l'onde fuore.</l>
<l>Per dimostrar quanto è dannoso e infido,</l>
<l>quand'el muove de' venti empio furore.</l>
<l>Ma se Nettuno non perdona a' suoi,</l>
<l>mal navigante assicurar ti puoi.</l>
</lg>
</quote>
</div2>

<div2 type="capitolo">
<head>240</head>
<head rend="italic">Non si dover né poter vituperar la povertà</head>
<p>
Se le cose avessero la parola (disse il saggio Biante) e che
fusse lor permesso di disputare con esso noi, la Povertà non
si potrebbe ella con buona ragione dir così: «Oh uomo
strano, perché di' tu mal di me? Perché combatti tu contra
di me? Che t'ho io fatto? Perché mi sei tu tanto nimico?
T'ho io rubato qualcosa? T'ho io ingiurato? O t'ho io
privato di qualche bene? T'ho io levato la prudenza, la
giustizia, o la fortezza? Ma io conosco il tuo male, tu hai
paura che ti manchino le cose necessarie. Come? Li cammini e
li campi non sono eglino aperti e pieni d'erbaggi e di
frutte? E le fontane piene d'acqua fresca? Non hai tu tanto
letto quanto la terra è grande? E coverte e materassi quanto
foglie? Non hai tu un buon quoco per mio mezzo, facendo
appetitose salse, che è la fame? E quando tu hai sete, non
pigli tu gran piacere a bere? Pensi tu che l'uomo debba
morir di fame per non avere delle torte? O di sete per non
aver prezioso vino, rinfrescato con la neve? Queste cose non
servono che per delizie; che ti manca? Sei tu più dappoco, o
hai manco coraggio che le bestie e che li uccelli? I quali
senza alcun pensiero si pascono dì per dì a lor piacere con
quel che porge loro la natura». L'uomo certamente non
saperrebbe che rispondere quando la Povertà parlasse in
questo modo.
</p>
</div2>

<div2 type="capitolo">
<head>241</head>
<head rend="italic">Superfluità di vivande aborrita e aborrenda da' virtuosi</head>
<p>
Epaminonda, il maggior capitano e filosofo del suo tempo,
viveva sì sobriamente e temperatamente, che essendo stato
invitato un tratto a cena da un suo amico e veggendovi
suntuosità e superfluità grande, si partì tutto sdegnato,
dicendo che pensava d'essere stato convitato per divisare e
pascersi insieme onestamente e non per ricevere ingiuria e
contumelia, con l'esser trattato da gola e da ghiottone.
Socrate ne' suoi sobrii conviti soleva dire: «Se sono amici,
e' ci è assai, se sono nimici e' ci è troppo».
</p>
</div2>

<div2 type="capitolo">
<head>242</head>
<head rend="italic">In casa d'altri doversi ubbidire al padrone</head>
<p>
Essendo il duca di Firenze a Roma, convitò una mattina a
desinare il conte di Tendila, imbasciadore del re di Spagna.
Così volendolo mettere in capo di tavola, l'imbasciadore
(come cirimonioso) non solo ricusava, ma importunava troppo
il duca che vi si assentasse lui medesimo. Perciò quel
signore, infastidito, si voltò a un paggio e disse: «Corri,
porta la chiave di casa al conte, poiché se ne fa padrone e
vuol commandare più di me».
</p>
</div2>

<div2 type="capitolo">
<head>243</head>
<head rend="italic">Avarizia e ambizione scoperte con grazia e privilegio</head>
<p>
Il re Luigi Undecimo, principe molto accorto e arguto,
intendendo come messer Niccolò Rollino, cancelliere del duca
di Borgogna, uomo ricchissimo, aveva fondato a Bionna, città
principale di quella provincia, un suntuoso e amplissimo
spedale, disse garbatamente: «Egli è ben giusto e
ragionevole che il cancelliere di Borgogna, il quale a suo
tempo ha fatti tanti poveri, faccia alla fine uno spedale
per alloggiargli e intrattenergli».
</p>
</div2>

<div2 type="capitolo">
<head>244</head>
<head rend="italic">La nimicizia degli strani far riconciliare i domestici</head>
<p>
Veggendo il lupo da una montagna due gran cani, custodi d'un
gregge di pecore, che insieme combattevano, pensò di poter
assalire in quello stante l'armento senza pericolo. Così
sceso impetuosamente a basso, prese una pecora e con essa a
più potere se ne fuggiva. Ma i cani, vedutolo, lasciarono
incontinente la pugna domestica e raggiunto il fugitivo
lupo, il manomessero di sì fatta maniera che egli appena
vivo si riscosse.
</p>
</div2>

<div2 type="capitolo">
<head>245</head>
<head rend="italic">La vita umana non si poter passare in modo alcuno senza
molestia</head>
<p>
Socrate, domandato da un amico suo in che modo si potesse
passare la vita umana senza molestia, rispose: «In modo
alcuno, perché non è possibile – disse egli – abitar per le
città, per le castella e per le case fra le genti senza
travaglio e senza molestia». E il Boiardo dolendosi di
questa infelicità disse sospirando:
</p>
<quote rend="block">
<lg>
<l>Ahi vita umana trista e dolorosa,</l>
<l>nella qual mai diletto alcun non dura;</l>
<l>sì come alla giornata luminosa</l>
<l>vien dietro incontinente notte scura,</l>
<l>così non fu giamai cosa gioiosa,</l>
<l>che non fusse mischiata di sventura.</l>
<l>Ma ogni diletto è breve, via trapassa,</l>
<l>la doglia sempre dura e mai non lassa.</l>
</lg>
</quote>
</div2>

<div2 type="capitolo">
<head>246</head>
<head rend="italic">Tratti compassionevoli far pur talvolta ridere</head>
<p>
Bartolomeo Banelli lucchese era uomo che aveva travagliato
assai in diverse professioni e passato del bene e del male
con buon coraggio. Ma finalmente ridottosi in gran povertà,
si condoleva un giorno con un amico, raccontandogli più cose
delle sue necessità. Infine gli disse: «Vedete come io sono
vestito alla leggerie per questo verno che soprastava?». A
cui l'amico che n'aveva compassione e non aveva anche egli
molto il modo, rispose: «E come farete voi?». «Pregherò Dio
– disse il Banello – che mandi il gielo secondo i panni».
</p>
</div2>

<div2 type="capitolo">
<head>247</head>
<head rend="italic">Esser necessario d'andar lesti con certa sorte d'uomini</head>
<p>
Il capitano Tommaso Sassetti, uomo piacevole ma talvolta
molto satirico, essendo in Anversa, riscontrò una mattina
uno de' nostri di bassa condizione, ma che pur si metteva e
passava tra li altri di qualità e condizione. Così lo salutò
dicendo: «Buongiorno, signor Piero». A cui Piero disse: «Voi
avete torto, capitano, perché a me non si convengono questi
onori». «Voi avete ragione, – soggiunse il Sassetto –
perdonatemi, perché a dirvi il vero, oggidì io do del
signore a ogni furfante».
</p>
</div2>

<div2 type="capitolo">
<head>248</head>
<head rend="italic">Quanta essere la presunzione e superbia d'alcuni benché
minimi</head>
<p>
Il ragnatelo e il baco da seta vennero in competenza e in
disputa della nobiltà e virtù loro. Il ragnatelo diceva come
ei nascono a primavera alla venuta del sole, de' quattro
elementi concordanti e temperati tra loro, in modo che
freddo né caldo non gli potevano impedire né nuocere. E che
non erano prima nati, che cominciavano a lavorare e tessere
naturalmente le lor tele, senza imparar da persona, con
tanta arte e industria, che passava l'intendimento umano,
vivendo poi nobilmente di preda e caccia, a uso di signori e
gentiluomini. Laonde per molti degni e gravi autori, si
faceva di loro onoratissima menzione. Il baco dall'altra
banda diceva come ei nascono al principio della state,
quando il sole aveva già forza, al crescer della luna, non
d'umore corrotto, senza testimoni o altro, come grilli o
ragnateli, ma del proprio seme de' suoi progenitori tra
fiori e fronde e spesso tra delicatissime mammelle di
bellissime vergini. Nati, crescere e vivere onoratamente con
gran desiderio e favore d'ognuno, per il propinquo e felice
parto, che da essi s'aspettava, il quale con tanta virtù e
degnità da loro si preparava e procreava; come apparisce per
la fazzione de' suoi artificiosi e nobili edifizii, dal
vulgo detti bocciuoli di purissima seta, che non solamente
gli uomini se ne maravigliavano, ma se ne arricchivano. «E
che più? – soggiugneva egli – Principi e satrapi medesimi
con suntuosi e splendidi vestimenti di seta, ornati
d'argento, d'oro e gemme reputano e onorano per tutto la
nostra generazione».
</p>
</div2>

<div2 type="capitolo">
<head>249</head>
<head rend="italic">Piacevolezze bene usate essere grate alle persone</head>
<p>
Il marchese Chiappino Vitelli, dolendosi un giorno di state
che facesse caldo eccessivo, il conte di Montedogliò,
giovane suo parente, gli disse: «Voi non crederreste mai,
signore, quanto buon fresco fa nella credenza; se voi state
un poco là vi rinfrescherete tutto». Alora il marchese,
quasi come se di ciò si volesse sdegnare, disse: «Guarda che
mi vuol insegnare quel che sia credenza che è più di trenta
anni, ch'io non vivo altrimenti che a credenza».
</p>
</div2>

<div2 type="capitolo">
<head>250</head>
<head rend="italic">Spiriti acuti sapersi valer d'ogni cosa a loro proposito</head>
<p>
Aurelio Palermo, capitano di cavalli, uomo bravo e valoroso,
aveva perduto un occhio nell'assalto d'una terra. Or essendo
egli in queste guerre di Fiandra alloggiato con la sua
compagnia in Valenzina, nobil città, gli era talvolta fatto
querela de' suoi soldati che trattassero male quei cittadini
ove egli alloggiavano, a' quali ei dava buone parole,
scusandosi poi che non avendo esso che un occhio, non poteva
veder tutto. Appresso chiamati li suoi soldati, gli
riprendeva aspramente dicendo: «Voi credete forse, perch'io
non ho ch'un occhio, ch'io non vegga quel che voi fate, e
v'ingannate largamente, perch'io veggo più con uno, che voi
non fate con due». E così del suo incommodo, si sapeva sì
ben prevalere, che non senza grazia lo convertiva quasi al
commodo.
</p>
</div2>

<div2 type="capitolo">
<head>251</head>
<head rend="italic">Risposta feminile piena di grazia e d'onestà</head>
<p>
Una gentildonna fiorentina, trovandosi a nozze e venendosi a
danzare al ballo della torcia, toccata la torcia a lei,
invitò (come è l'usanza) un giovane, il quale essendo vano e
leggiere, se lo prese a tanto favore, che pensava che la
donna fusse innamorata di lui. Così ragionando seco al
ballo, non sapeva intrattenerla con altro, che con
domandarle importunamente la cagione per la quale ella più
lui che altri avesse invitato, aspettando forse che ella
dicesse d'averlo fatto per il suo bel viso. Ma la donna
savia, infastidita di sì sgarbata domanda, gli rispose
garbatamente dicendo: «Non vi maravigliate di questo;
perché, a dirvi il vero, mi è convenuto far così, avendomi
imposto il mio marito di danzar sempre con persone da non
gli dare sospetto».
</p>
</div2>

<div2 type="capitolo">
<head>252</head>
<head rend="italic">Sentenzie vere e considerabili</head>
<p>
Messer Francesco Guicciardini mio zio soleva dire che uomo
non si può scusare, né meritare compassione, il quale
ingannato una volta da uno, torna incautamente a fidarsi di
lui. Messer Carlo Rim gentiluomo e cavalliere fiammingo,
molto virtuoso e nostro amico, a questo proposito disse
così: «Se un uomo m'inganna, la prima volta io mi dolgo di
lui; se m'inganna la seconda volta, io mi dolgo di lui e di
me; se m'inganna per disgrazia la terza volta, io mi dolgo
di me solo». Lorenzo de' Medici conferma queste opinioni con
questi graziosi versi:
</p>
<quote rend="block">
<lg>
<l>Un uccelletto e semplice animale,</l>
<l>se gli vien discoperto</l>
<l>un inganno, che certo</l>
<l>si mostri turbator della sua pace,</l>
<l>tiene al secondo poi più l'occhio aperto:</l>
<l>ch'è ragion naturale,</l>
<l>ch'ogn'uom fugga il suo male.</l>
</lg>
</quote>
</div2>

<div2 type="capitolo">
<head>253</head>
<head rend="italic">Nuovi modi per acquistar grazia con l'amore</head>
<p>
Una gentildonna se n'andava coperta per la strada, per non
essere conosciuta. Ma un suo amante veggendola, presto la
conobbe e se le accostò per parlarle. Onde ella gli domandò
come ei l'aveva riconosciuta. «Al sentire – rispose egli –
che le mie piaghe si rinfrescavano», aludendo a quel che si
dice d'un uomo stato ammazzato, che se gli viene innanzi
quello che l'ammazzò, le ferite di nuovo risentirsi e versar
sangue.
</p>
</div2>

<div2 type="capitolo">
<head>254</head>
<head rend="italic">Le allegrezze di questo mondo durar poco</head>
<p>
Domenico da Cigoli, essendosi transferito a Roma, ebbe fra
pochi giorni nuove che la moglie fusse morta. Onde molto
allegro, si fece subitamente prete e impetrò la cura del suo
vilaggio, dove poi venendo, la prima persona che trovasse fu
la moglie.
</p>
</div2>

<div2 type="capitolo">
<head>255</head>
<head rend="italic">Essere stoltizia di provocare a duello li suoi maggiori</head>
<p>
Mario, tanto famoso capitano, sfidato da un suo nimico, pur
romano a combattere a solo a solo, sdegnandolo rispose
altieramente che se egli aveva tanta voglia di morire,
poteva senza aiuto d'altri a sua posta impiccarsi per la
gola.
</p>
</div2>

<div2 type="capitolo">
<head>256</head>
<head rend="italic">La virtù dell'animo più che la forza del corpo ci bisogna</head>
<p>
Amideo, conte di Savoia, avendo guerra contra Imberto,
dalfino di Vienna, gli mandò un cartello contenente in somma
che lo sfidava a combattere corpo a corpo, soggiugnendo che
lo stimava per principe tanto nobile che non mancherebbe di
rappresentarsi al campo per difender l'onor suo, altrimenti
che lo riputerebbe per poltrone e per codardo. Il dalfino
molto savio e modesto fece risposta di bocca al'araldo in
questo termine dicendo: «Vien qua amico, dirai al tuo
padrone che la virtù e l'onor d'un principe non consiste in
forza corporale, se non nella virtù dell'intelletto e che se
lui si vuol tenere e vantare d'esser forte e robusto, io gli
fo intendere che io non ho toro nel mio paese che non sia
più forte e più robusto di lui e non è però altro che una
bestia».
</p>
</div2>

<div2 type="capitolo">
<head>257</head>
<head rend="italic">In tra i deboli contra potenti non si mettere gli astuti</head>
<p>
Le lepri guerreggiando al tempo passato con l'aquile,
addimandavano aiuto alle golpi, le quali risposono così:
«Noi vi aiuteremo volentieri, se noi non sapessimo chi voi
siete e con chi voi avete a fare».
</p>
</div2>

<div2 type="capitolo">
<head>258</head>
<head rend="italic">Con degne risposte confondersi gli arroganti</head>
<p>
Una bella dama parigina, essendo molto sollecitata per causa
d'amore da un principe franzese, si scusava quanto ella
poteva. Imperò stringendola egli un giorno con varii
propositi, gli disse alla fine, che l'amava solamente per la
sua onestà. Alora la dama, tutta rasserenata, allegra e
graziosa rispose: «Io vi ringrazio assai, monsignore, del
vostro buon amore, degno veramente della signoria vostra. Ma
contentavi vi priego che io viva sempre onesta, accioché io
mi mantenga sempre in vostra buona grazia e in riputazione
delli altri, perché se io satisfacessi alla vostra domanda,
io perderei il vostro amore e l'onore del mondo»; non
ignorando punto quel, che sopra ciò scrive nobilmente il
chiarissimo Alamanno poeta fiorentino con questi versi:
</p>
<quote rend="block">
<lg>
<l>Non pensi donna mai ch'esser cortese</l>
<l>di quel che non si dee, sia forte accetto.</l>
<l>Ben per un tempo tien le voglie accese</l>
<l>d'un servitor il micidial diletto,</l>
<l>ma poi si sente uscir di mese in mese</l>
<l>l'appetito già stanco e vien negletto;</l>
<l>apronsi gli occhi allora e ben si vede,</l>
<l>che 'l puro amor non vuol lorda mercede.</l>
</lg>
</quote>
</div2>

<div2 type="capitolo">
<head>259</head>
<head rend="italic">Concetti veramente degni di filosofo</head>
<p>
Diceva Diogene che si maravigliava di veder molti uomini
emuleggiare e competere l'un con l'altro di chi fusse più
forte, più agile, più corridore, più ricco, più splendido; e
non veder mai nessuno che competesse con altri di chi fusse
più giusto, più onesto, più sobrio, più dotto e più
virtuoso. Diceva agli astrologi ch'ei miravano le cose del
cielo e non vedevano quelle, che egli avevano a mano. A'
musici diceva che temperavano gli strumenti materiali e non
sapevano temperare gli affetti e inclinazioni corporali.
Essendo un tratto stato fatto prigione per mare da' corsali,
il banditore gli domandò che virtù o qualità egli avea per
publicarlo nella vendita. «Di' – disse Diogene – che tu
vendi un servo, che saprà commandare al padrone». Al padrone
medesimo disse poi: «Avvertisci, che tu mi hai a ubbidire in
tutto quello che io ti comanderò». Del che volendosi
risentire il padrone, «Dimmi – disse Diogene – se uno
infermo comperasse un medico, non sarebbe egli ragionevole
che l'ubbidisse? E se questo s'usa nelle infirmità
dell'animo? C'ha mestieri della dottrina e del consiglio del
filosofo?».
</p>
</div2>

<div2 type="capitolo">
<head>260</head>
<head rend="italic">Non si dover tentare la paziencia de' principi</head>
<p>
Glaudio Cesare, quinto imperadore, fu sempre in tutte le
cose inconstante, or mansueto e benigno, or severo e
crudelissimo. Avvenne che difendendo davanti a lui Iulio
gallico, oratore eccellente, un suo cliente, usò certe
parole, che Glaudio alteratosene estremamente, lo fece
gettar subito nel Tevero, dove egli affogò. Onde vedendosi
il reo privo di difensore, ricorse incontinente a Domizio
Afro, avvocato ne' suoi tempi molto famoso e celebre. Lo
richiese strettamente che volesse intraprendere a difendere
la causa sua, a cui Domizio guardandolo bene in viso disse:
«Chi ta detto (ti priego) che io sappia notar meglio di
Iulio gallico?».
</p>
</div2>

<div2 type="capitolo">
<head>261</head>
<head rend="italic">Le donne savie non dover soprafare i mariti</head>
<p>
Era a Bruselles una ostessa vedova molto ricca, la quale
benché fusse di bassissima condizione, per la sua ricchezza
si maritò con un povero gentiluomo. Ma come avviene di
simili mariaggi difformi, presto insieme cominciarono a
garrire e la donna (al solito loro) a rimproverare all'uomo
le sue facultà. Così un giorno essendo a desinare con buona
compagnia, l'ostessa senza proposito, cominciò a pigliare
parole con l'oste. E perché egli per rispetto de'
commensali, dava del buono per la pace, la malvagia femina
più si riscaldava e con quella furia, o per disgrazia, o per
dispetto roppe un bel bicchiere di cristallo. A cui l'uomo
non disse altro, se non: «Pian piano, Isabetta» (tale era il
suo nome). Ma ella tanto più in collera disse a lui: «Io ho
rotto del mio e tutto quel che è in casa è mio», e preso un
altro vaso lo gettò in terra, dicendo: «E questo è mio e lo
getto sul mio», perché la casa era sua. Or il marito che era
pur gentiluomo e molto robusto, non potendo più con suo
onore tanta furia e pazzia comportare, si levò da tavola e
serratosele addosso con le pugna e co' calci, gridando forte
diceva: «E io dò col mio e dò sul mio e io dò col mio e dò
sul mio», perché la moglie era sua e gli dava di sua mano.
</p>
</div2>

<div2 type="capitolo">
<head>262</head>
<head rend="italic">Facezie più da ridere che da imitare</head>
<p>
Un nostro imbasciadore fiorentino, partito da Firenze e
arrivato a Roma, comparirono incontinente a casa sua diversi
sonatori, i quali per guadagnare qualcosa, come è l'usanza,
cominciarono a sonare allegramente. Ma l'ambasciadore forze
più avaro che faceto, inteso quel suono fece lor dire, che
non sonassero altrimenti, perché sua madre era morta. Poco
dipoi venuti alcuni gentiluomini a visitarlo e preso il
proposito, gli domandarono quanto tempo fosse, che la madre
era morta. «Egli è più di quaranta anni», rispose
l'imbasciadore.
</p>
</div2>

<div2 type="capitolo">
<head>263</head>
<head rend="italic">La natura creare le cose perfette</head>
<p>
Dice Macrobio che egli è contenzione e dubbio tra' vulgari
quel che nascesse prima, o l'vuovo o la gallina, ma che tra'
filosofi non è cosa più chiara. Conciosiaché sì come non si
può dire uomo di seme, ma seme d'uomo, così non si può dire
gallina d'vuovo, ma vuova di gallina: perché la natura ha
primieramente fatto le cose perfette. Dipoi ha dato loro
legge perpetua di continuare con la generazione, la propria
successione. E che sia vero che nel principio ella abbia
dato loro la perfezzione, ne fanno testimonianza, oltre alle
altre cose, diversi animali, i quali con la pioggia, che a
certi tempi cade in terra, di terra nascono perfetti, come
specialmente in Aegitto topi e in altri luoghi ranochi,
serpi e similia. Parimente nel medesimo Egitto si vede,
quando che il Nilo doppo l'avere allagato qualche paese, al
suo letto si ritira, come ei lascia per quei terreni,
procreati d'acqua e terra, aiutata dal sole, molte sorti
d'animali perfetti, e molti altri, perché non avere avuto
tempo conveniente, restano imperfetti, difformi e monchi, ma
vuova non si vedde mai nascer di terra, perché in quelle non
è perfezzione alcuna, conciosiaché la natura (come è detto)
forma le cose perfette e delle perfette nascono l'vuova,
come parte dell'intero. In conformità della qual cosa,
Ovidio tradotto dall'Anguillare, scrive questi bei versi:
</p>
<quote rend="block">
<lg>
<l>Come quando le sette altere corna</l>
<l>unisce il Nilo, e 'l suo paese inonda,</l>
<l>tosto che nel suo letto antico torna,</l>
<l>e va levando la sua ricca sponda,</l>
<l>fa d'animali assai se stessa adorna</l>
<l>la terra, aitata dal sole e da l'onda:</l>
<l>ecco una fera intera, una imperfetta,</l>
<l>mezza n'è viva e mezza è terra schietta.</l>
</lg>
</quote>
</div2>

<div2 type="capitolo">
<head>264</head>
<head rend="italic">Le lettere apprezzarsi molto dalli uomini savi</head>
<p>
Alfonso re d'Aragona, di Napoli e di Sicilia, avendo inteso
che un certo re di Castiglia aveva detto che non si
conveniva la dottrina delle lettere alli uomini nobili e
generosi, esclamò dicendo: «Queste sono parole d'un bue e
non d'un uomo».
</p>
</div2>

<div2 type="capitolo">
<head>265</head>
<head rend="italic">La troppa semplicità essere spezie di pazzia</head>
<p>
Giuseppe Torta era tanto semplice che trapassava Calandrino.
Costui stato tre anni absente dalla moglie, ella che
semplice non era, fece in quel tanto due figliuoli, i quali
trovati da Giuseppe al suo ritorno, non solo gli ricevette
allegramente per suoi, ma predicava per tutto la facondia e
fertilità della consorte, che ella facesse senza lui
figliuoli.
</p>
</div2>

<div2 type="capitolo">
<head>266</head>
<head rend="italic">Tratti da fuggire e non da imitare</head>
<p>
Dappoi che noi abbiamo raccontato molte facezie, che
consistono in detti, ne voglio raccontare una, che consiste
in fatti, se facezia si può chiamare un latrocinio sì nuovo,
sì sottile e sì ardito, che per un tratto si potrebbe forse
perdonare. Il gran cardinale Farnese faceva un giorno in
Roma uno splendidissimo convito a molti prelati e signori di
corte. Or essendo il palazzo per l'ordinario tutto adorno,
adornissimo era per quello estraordinario. E fra l'altre la
sala di presenza era fornita d'una tappezzeria a seta e oro
bella a maraviglia. Avvenne che certi ladri fini di tutta
botta, se ne innamorarono ardentemente. E così come l'amore
insegna e presta ardire, escogitarono il modo d'ottenere
l'amata, che fu questo. In sul mezzo giorno quando le gente
erano per tutto il palagio più frequenti e massimamente in
quella stanza, li ladri (che per quanto si vedde erano tre)
pigliano una scala e staccano tanto liberamente la
tappezzeria, che li ufficieri e ministri di casa, i quali
per le lor bisogne attorno andavano, pensando che coloro
avessero la commissione di stendere e che quivi qualche
altro paramento più ricco s'avesse a porre, davano
un'occhiata e passavano via, talmente che i ladri con grazia
e con prestezza (chi crederria una tal cosa) a salvamento
con la preda allegramente si ritirarono, che mai più se
n'ebbe notizia.
</p>
</div2>

<div2 type="capitolo">
<head>267</head>
<head rend="italic">Gli uomini chiari apparire in tutte le cose</head>
<p>
Durando la guerra tra i Franzesi e gl'Inghilesi, al tempo di
Carlo Settimo, un gentiluomo franzese stato prigione, avendo
salvocondotto da Talebot, chiarissimo capitano, per
ritirarsi a casa, fu preso di nuovo da un inghilese, sotto
ridicul pretesto d'averlo trovato allacciato con le stringhe
d'arme, che era un contravenire al salvocondotto, il quale
conteneva riserva di non portare vestito alcuno da guerra.
Talebot informato del caso, fece venire davanti a sé
l'inghilese col suo prigione. E intesa la querela del
franzese e le ragioni dell'avversario, ridendo in se stesso
d'una tale quistione, ne fece degno e giusto giudizio, il
quale volle che in sua presenzia fusse messo a essecuzione
in questo modo. Prese le stringhe d'arme appartenenti al
franzese e le diede in mano all'inghilese. Poi prese la

spada dell'inghilese e la messe in mano del franzese,
comandandoli sotto pena di punizione, che desse addosso al
suo contrario, al quale comandò che si difendesse con quelle
stringhe ch'ei chiamava vestito da guerra. L'inghilese fu
battuto e ferito e il franzese ne fu rimandato a casa armato
e bene a cavallo con buona compagnia. Di questa maniera fu
giudicato che le stringhe non fussero armi da offendere.
</p>
</div2>

<div2 type="capitolo">
<head>268</head>
<head rend="italic">Doversi dare esemplo più tosto co' fatti che con le parole</head>
<p>
Gorgia eccellente oratore, lodato da Cicerone in più luoghi,
esortava i Greci a pace e a concordia, con una orazione
bellissima e piena d'artificio. Ma rizzatosi innanzi alli
altri assistenti, un certo Melanto disse: «Signori, ecco
Gorgia, il quale con grande eloquenza e non piccola
efficacia tende (come voi udite) a persuadere a pace e a
concordia noi, che siamo un numero infinito di gente,
intanto egli non sa sì bene orare, che lui medesimo possa
stare in pace con la moglie e con la serva, che non sono che
tre persone, sentendosi continuamente tra loro querele e
dissensioni. Laonde mi pare gran temerità la sua,
d'esortarci a concordia, quando che egli non la sa fondare
in casa sua, per darci buon esemplo co' fatti e non con le
parole, come ci fa mestiere».
</p>
</div2>

<div2 type="capitolo">
<head>269</head>
<head rend="italic">L'avarizia accecar gli uomini</head>
<p>
Ermone fu tanto avaro (secondo attesta Lucilio) che sognando
egli d'avere spesi certi danari, si strangolò per eccessivo
dolore da se medesimo. Dinarco Fidone fu similmente sì
avaro, che essendosi egli disperato per certa perdita
ricevuta, lasciò d'impiccarsi per non spendere sei quattrini
in un pezzo di corda, cercando la morte a miglior mercato.
Ed Ermocrato fu per istrema avarizia, accompagnato da tanta
stoltizia, che morendo lasciò erede di tutti li suoi beni se
medesimo. Onde saggiamente disse Biante filosofo, che
l'avarizia è metropoli della pazzia e della malvagità degli
uomini. Il gentil Salazar la biasma e scaccia a furia con
questi versi, dicendo:
</p>
<quote rend="block">
<lg>
<l>O mal nata avarizia, o sete ardente</l>
<l>de' montani tesor, che sempre cresci!</l>
<l>Miser chi dietro a te suo mal non sente.</l>
<l>Or va', infelice, a te stessa rincresci,</l>
<l>poiché fan senza te più lieta vita,</l>
<l>le fere vaghe e gli augelletti e i pesci.</l>
</lg>
</quote>
</div2>

<div2 type="capitolo">
<head>270</head>
<head rend="italic">Doversi l'uom guardare di non mordere né da vero né da
motteggio</head>
<p>
Andavano due gentiluomini franzesi insieme a spasso fuor di
Parigi, i quali sentendo cantare un cuculio con quella sua
voce di cucù, che in franzese suona becco, l'uno disse
all'altro per piacere: «Quello uccello canta per voi», a cui
il compagno rispose: «Anzi, canta per voi» (erano amendue
maritati). Il primo tornò a replicare ch'ei cantava per lui
e il secondo a duplicare che cantava per lui. Di sorte che
così burlando vennero alle parole calde e ingiuriose e da
quelle a' fatti e alle mani e alle ferite talmente, che la
causa si ridusse in giustizia, ove il giudice essendo a ciò
assai idoneo, gli pelò per un pezzo amendue molto bene.
Infine sollecitato dalle parti, avendo già fatto il fatto
suo, giudicò non senza grazia e veritieramente che il
cuculio aveva cantato per lui e non per quei gentiluomini.
</p>
</div2>

<div2 type="capitolo">
<head>271</head>
<head rend="italic">Le burle tornare spesso sopra del burlatore</head>
<p>
Un fiorentino passando per Siena sopra d'un cavallo magro e
di lunghezza extraordinaria, un sanese per burlarlo disse:
«Oh del cavallo, quanto vale la canna?» (questa è una misura
di quattro braccia). Or il fiorentino sentendosi pungere,
alzata subito la coda del cavallo, rispose prontamente:
«Entra qua in bottega, che io ti farò buon mercato».
</p>
</div2>

<div2 type="capitolo">
<head>272</head>
<head rend="italic">Gli innamorati per ottenere il loro desiderio posporre ogni
altra considerazione</head>
<p>
Essendosi maritato un buon compagno per amore con una povera
gentildonna, un gentiluomo domandava al suo fratello quel
che gli avevano dato di dota: che digiuni a pane e acqua,
rispose egli, volendo inferire che il fratello aveva auto
poco o niente.
</p>
</div2>

<div2 type="capitolo">
<head>273</head>
<head rend="italic">Gli uomini magnanimi voler più tosto morire che viver servi</head>
<p>
Marco Bruto, di poi aver perduto la battaglia contra
Ottaviano e Marcantonio, un suo amico lo consigliava a
fuggirsi, al quale egli rispose: «Egli è vero che bisogna
fuggirsi, ma con le mani e non co' piedi». E così toccando
la mano a tutti con un viso forte e costante proferì queste
parole: «Io sento nel mio cuore un gran contento, perché
nessuno de' miei amici mi ha mancato al bisogno, e non mi
dolgo ancor della fortuna, se non per quanto tocca alla mia
patria, considerato ch'io lascio una gloria di virtù, per
avere adventurato liberamente ogni cosa a fine di liberare
li miei fratelli e cittadini dalla servitù. La quale laude
li nimici nostri non possono né per arme, né per danari
acquistare e lasciare alla posterità, anzi si dirà sempre,
che come ingiusti e tristi hanno disfatto gente da bene, per
usurpare una dominazione, che non se li appartiene». E
questo detto, prese la spada e col medesimo animo s'occise
di sua mano.
</p>
</div2>

<div2 type="capitolo">
<head>274</head>
<head rend="italic">Pazienzia imitabile, ma incredibile in un tanto monarca</head>
<p>
Cesare Augusto, ancor che fusse asceso alla monarchia del
mondo, fu sempre modesto e paziente, infino a sopportare
talvolta l'ingiurie e temerità d'un semplice soldato.
Trovandosi sua maestà in villa a spasso, una civetta
schiamazzando tutta notte, gl'interrompeva talmente il
sonno, che comandò fusse ammazzata, o presa in qualche modo.
Onde un soldato pratico con li uccelli, tesi suoi lacci e
altro, la carpì, di che l'imperadore lodatolo, li faceva
dare mille nummi, che possono essere venticinque scudi de'
nostri. Ma il soldato insolente, che pensava d'averne
qualche gran cosa, refusatili disse: «Io voglio più presto
che ella viva e la lasciò andare».
</p>
</div2>

<div2 type="capitolo">
<head>275</head>
<head rend="italic">La necessità trapassare tutte le altre considerazioni</head>
<p>
Essendo stato rotto e occiso Marco Crasso da' Parti, le
reliquie dello esercito riffuggivano a Cassio, che si
trovava là presso in Soria, il quale sforzandosi di salvarle
il più che poteva, disegnava già di partirsi, quando un
certo astrologo caldeo l'ammonì che aspettasse tanto che la
luna uscisse del segno di scarpione e entrasse nel
sagittario, assegnandone più sue ragioni. A cui Cassio
disse: «Io temo più il sagittario che lo scarpione», volendo
inferire, che aveva più timore de' Parti, i quali erano
quasi tutti sagittari, che d'altri segni della luna. E così,
fattosi beffe del caldeo, si partì con le sue genti in
diligenzia.
</p>
</div2>

<div2 type="capitolo">
<head>276</head>
<head rend="italic">Quanto sia folle e pericoloso l'ingiuriare altrui</head>
<p>
Un barone di Borgogna, essendosi innamorato d'una bellissima
e nobile damigella che in casa al servigio della donna
dimorava, ottenne finalmente con grande studio e maggior
promesse il suo desiderio. Così prendendo spesso con la
moglie qualche scusa, con la damigella poscia se n'andava a
dormire e a solazzare. Ma presto saziandosi e
infastidiendosi, una notte che la damigella l'aspettava, vi
mandò per dispregio un suo cameriere, il quale non essendo
al buio conosciuto la scosse molto bene. Nondimeno la
damigella alla fine s'accorse dell'inganno e, sdegnatane
grandemente, pensò subito alla vendetta. E però senza
mostrare d'aver conosciuto il cameriere, li usati modi col
cavaliere riteneva. Or avendole egli di nuovo un'altra sera
per la nottolata promesso simulatamente, ella se n'andò
incontinente alla padrona e le disse come il suo marito non
la lasciava vivere e che pur alora l'aveva costretta a
promettergli di riceverlo quella notte nel suo letto, ma che
essa non ne voleva far nulla, il perché la consigliava
d'aspettarvelo in vece sua. La moglie leggiermente credutolo
e molto turbatasene, proccedendo nondimeno in questo caso
freddamente, si mise, per farne poi severa dimostrazione,
nel letto della damigella. Dove per comandamento del marito,
andò il medesimo cameriere, che fece ben l'ufficio e la
damigella si mise nel letto della padrona, dove venne il
signore, ignorante della trama. Il qual signore in sul fare
del giorno volendo giostrare un tratto, gli fu detto dalla
damigella che andasse a giostrare con sua moglie: «La quale
– disse ella – ha voluto per questa notte dormire nel mio
letto». E soggiunse iratamente e molto a proposito questi

bei versi del buon Pescatore:
</p>
<quote rend="block">
<lg>
<l>Maggior macchia non porta l'uomo in fronte,</l>
<l>appresso a Dio, n'appresso al mondo ancora,</l>
<l>ch'essere ingrato e far oltraggi e onte</l>
<l>a chi ti serve, a chi t'apprezza e onora,</l>
<l>come fa il serpe, che nutrito in seno</l>
<l>paga il servizio al fin d'aspo veleno.</l>
</lg>
</quote>
</div2>

<div2 type="capitolo">
<head>277</head>
<head rend="italic">La vana gloria esser sempre odiosa e sempre ridicula</head>
<p>
Antistene filosofo ateniese, considerando quanto certi suoi
cittadini spesso e senza proposito si gloriavano d'essere
indigeni, cioè di non esser venuti d'altre parti, né avere
mai mutato sedia o paese, per ripremerli alquanto di tanta
vana iactanza, disse loro: «La vostra vana gloria è comune
alle chiocciole, alle testuggine, le quali nate nel proprio
guscio, non escono anche esse né mutano mai di casa».
</p>
</div2>

<div2 type="capitolo">
<head>278</head>
<head rend="italic">Quanto sia utile il patrocinio d'un valentuomo</head>
<p>
Ivo Biliotti, nostro fiorentino, fu capitano e gentiluomo
veramente valoroso, il quale esercitava la sua professione
dell'arme con tanta prontezza e buona voluntà, che non
solamente si ritrovava per tutto, a tutte le guerre, ma era
sempre il primo a comparire e l'ultimo a partire, talché
n'aveva anche acquistato il sopranome di straccaguerra. Era
costui, tra li altri onori che per la sua virtù e esperienza
se gli attribuivano, desiderato molto per patrigno ne'
duelli da gentiluomini e d'altri generosi soldati, che in
steccato a corpo a corpo combattevano, perché pareva loro, o
che per la sua buona condotta, o che per la giusta querela
de' combattenti che egli eleggeva, li suoi favoriti
restassino sempre vittoriosi. Avvenne un tratto che avendo
egli con esempli e degni precetti condotto infino al campo
il suo campione, conobbe che per cosa ch'egli avesse
ricordata o rimostrata egli era ancor timoroso e perplesso,
di sorta che il Biliotto bene sguadratolo, finalmente quando
si dette nelle trombe, per inanimirlo prese questo bello
espediente dicendo: «Coraggio, figliuolo, sappia per certo
che il tuo avversario ha più paura di te che tu di lui, e
così lo spinse avanti bravamente». A un altro suo campione
già condotto con li debiti ricordi e cirimonie a fronte del
nimico, come sentì la tromba, per farlo più ardente e
animoso, disse: «Fratello, ve' là colui che viene per
ammazzarti, diffendi da valentuomo l'onore e la vita»,
parole da muovere le statue, nonché gli uomini.
</p>
</div2>

<div2 type="capitolo">
<head>279</head>
<head rend="italic">Non essere cosa sì orribile che la consuetudine non faccia
parer lieve</head>
<p>
La volpe, la prima volta che ella vedde il lione, n'ebbe
tanto terrore che ella ne fu per morire. La seconda volta
ebbe gran paura, ma non tanta; la terza, poca o niente; la
quarta volta che ella lo vedde, non solo non ebbe timore, ma
parlò seco sicuramente.
</p>
</div2>

<div2 type="capitolo">
<head>280</head>
<head rend="italic">Uomini sì piacevoli meritare pensione o premio</head>
<p>
Il Barlacchia, banditore fiorentino, fu uomo molto piacevole
e faceto. Vendendo costui un tratto in publico le robe d'un
certo uffiziere, che era stato impiccato per aver rubato al
comune, quando venne alla vendita d'una sua mula, con più
sonora voce disse: «Ell'è giovane, ell'è sana, ell'è bella
con tutti i suoi fornimenti, eccetto la cavezza, la quale il
padrone ha voluto per sé».
</p>
</div2>

<div2 type="capitolo">
<head>281</head>
<head rend="italic">La temerità esser degna d'ogni amenda</head>
<p>
Un certo soldato importunava il re Luigi Duodecimo perché ei
lo ricompensasse delle perdite e danni che diceva aver
patiti per lui alla guerra, mostrando la cicatrice d'una
ferita che egli aveva avuta nel volto. Il re che sapeva come
egli era un poltrone, per pagarlo della sua temerità, disse:
«Un'altra volta, quando tu fuggi, non voltare il viso
indietro».
</p>
</div2>

<div2 type="capitolo">
<head>282</head>
<head rend="italic">La stoltizia soffocar talvolta la prudenzia</head>
<p>
Il medesimo re volendo far la guerra a' Viniziani, qualche
signore di corte, per dissuaderlo dall'impresa, rimostrava
esser cosa difficile e pericolosa, dicendo, fra le altri
ragioni, come i Viniziani erano prudenti e savi da metter
grande ordine a' fatti loro. A cui il re, ridendo rispose:
«Io metterò loro testa a testa tanti pazzeroni, che non
saperranno da qual banda voltarsi», come in effetto avvenne
con gravissimo detrimento loro.
</p>
</div2>

<div2 type="capitolo">
<head>283</head>
<head rend="italic">Esser difficile non iscoprire gli affetti naturali</head>
<p>
Un dottore e medico di Bruselles si trovava là con poche
faccende, principalmente perché nella terra era buona
disposizione delle gente e poche malattie. Per contra in
Anversa, ancor non sia più di venticinque miglia distante, e
per tutto il suo paese circunvicino (qual si fusse la
cagione) nel medesimo tempo erano infinite infirmità, non
senza la morte di molti, d'ogni età e sesso. Or udendo il
buon dottore ogni dì e a ogni ora dall'uno e dall'altro che
da questa a quella città continuamente vanno e vengono, di
tanto malore non solo in generale, ma in particulare del
tale e del tale, non si poté contenere, che non esclamasse:
«Io vorrei pure che 'l vento spingesse oramai in qua quello
umore».
</p>
</div2>

<div2 type="capitolo">
<head>284</head>
<head rend="italic">Chi cerca quel ch'ei non debbe, trovar quel ch'ei non crede</head>
<p>
Caio Metello era nato per madre d'una donna che non era
tenuta molto onesta. Costui volendo imputare Cicerone
d'ignobiltà e che fosse uomo nuovo in Roma, gli domandò un
tratto fuor di proposito chi fusse stato su' padre: «Tua
madre – disse Cicerone – ha fatto in modo che egli è molto
difficile a far risposta a questa tua domanda», volendo
inferire che quando una donna ha che fare con più persone,
mal si può sapere di qual padre sieno i figliuoli.
</p>
</div2>

<div2 type="capitolo">
<head>285</head>
<head rend="italic">Le cose mal fatte avere quel fine che merita l'autore</head>
<p>
Essendo li cardinali raunati in Bologna nel conclave, per
eleggere, dopo la morte d'Alessandro, il nuovo pontefice, il
cardinal Baldassar Cossa, vescovo di quella città,
trovandovisi con armata mano disse alli altri cardinali che
se egli eleggevano papa, il quale non gli fusse grato e
accetto, se ne pentirebbono. I cardinali turbati per quelle
minaccie e veggendo tante gente armate a torno del conclave,
nominarono diversi de' più suoi amici, ma egli non si
contentava. Perciò quei prelati tanto più spaventati, gli
dissero finalmente che nominasse egli medesimo uno a suo
modo, perché se fusse capace di tanto grado se ne
contenterebbono. Alora il cardinale Cossa domandò che gli
facessero dare il manto papale, per metterlo addosso a
quello che gli piacesse di eleggere. Portato il manto, il
buon cardinale se lo messe in su le spalle, dicendo: «<foreign lang="lat">Ego
sum papa</foreign>», che fu Giovanni Ventitreesimo di quel nome.
Questo medesimo pontefice, trovandosi poi personalmente al
concilio di Gostanza, fu imputato di tanti diffetti e
mancamenti, che per sentenza generale di tutti fu dimesso e
privato del grado. Ma il bello era che mentre si leggevano
in sua presenza li articoli de' suoi falli, a ciascun
capitolo non rispondeva altro se non che aveva fatto peggio.
Domandato finalmente che peggio egli avesse fatto: «Di venir
qua in persona – disse – al vostro giudizio».
</p>
</div2>

<div2 type="capitolo">
<head>286</head>
<head rend="italic">I savi infino a delle pazzie degli uomini trarre utilità</head>
<p>
Catone il vecchio diceva che i pazzi porgono più utilità a'
savi, che i savi non porgono a' pazzi, perché i savi,
veggendo li errori e stoltizie de' pazzi, le gustano e
considerano. E così si fanno più cauti e più prudenti. Ma i
pazzi veggendo i modi onesti e civili de' savi, non vi
pongono mente e però non ne traggono utilità alcuna.
Anacarside diceva che da' savi a' pazzi non è altra
differenzia, se non che i savi sognano di notte e i pazzi di
dì e di notte. E l'Alcibiade a questo proposito disse:
</p>
<quote rend="block">
<lg>
<l>Mentre sta cheto e tien la bocca chiusa</l>
<l>non è dal savio differente il matto,</l>
<l>perché la lingua lui medesimo accusa,</l>
<l>ch'è della sua pazzia vero ritratto.</l>
<l>Onde a coprir la mente in lui confusa</l>
<l>impari dall'esempio qui ritratto:</l>
<l>tenga chiuse le labra e stretti i denti,</l>
<l>e un novello Arpocrate diventi.</l>
</lg>
</quote>
</div2>

<div2 type="capitolo">
<head>287</head>
<head rend="italic">Non mancar mai coloro a' principi per giustificare i fatti
loro</head>
<p>
Essendo dopo molta guerra fatta tregua tra' Franzesi e
gl'Inghilesi, il re Eduardo per corruczione di danari
ottenne il fortissimo castello di Guines, non guari distante
da Cales. Di che risentitosi il re Giovanni, mandò
imbasciadori a quel re a dolersi acerbamente con grave
querela, che li suoi Inghilesi avessero così rotta la
tregua. Ma Eduardo rispose ironicamente come nel trattato
dell'accordo non era condizione alcuna che proibisse tra le
parti il traffico di comprare e vendere, percioché avendo
egli comprato e pagato Guines a danari contanti, li Franzesi
con ragione non se ne potevano dolere.
</p>
</div2>

<div2 type="capitolo">
<head>288</head>
<head rend="italic">Prontezza degli uomini valorosi apparire sempre</head>
<p>
Dante poeta fiorentino, uomo di quella vivacità e prontezza
di spirito che è nota per tutto, domandava a un certo
contadino che ora egli era, il quale rispose villanamente,
essere l'ora che le bestie andavano a bere. A cui Dante
subito disse: «E che fai tu dunque qui, bestia, ché tu non
vai a bere con l'altre?».
</p>
</div2>

<div2 type="capitolo">
<head>289</head>
<head rend="italic">Essere grave errore in qualunque modo di provocare gli
uomini</head>
<p>
Duo gentiluomini spagnuoli, l'uno assai attempato, l'altro
giovane, facevano all'amore con una medesima dama. Così
trovandosi spesso insieme, il giovane emuleggiando cercava
sempre occasione di pungere e tassare il più vecchio per la
sua età matura, talché un giorno in presenza della dama, con
poca grazia, per ischernirlo, gli domandò quanto tempo egli
aveva. Il vecchio, personaggio accorto, rispose prontamente:
«Io non ve ne potrei di presente assicurare, ma io vi
assicuro bene, che un asino è più vecchio di venti anni, che
non è un uomo di sessanta».
</p>
</div2>

<div2 type="capitolo">
<head>290</head>
<head rend="italic">Alcuni valersi più dell'ostentazione che delli effetti
sustanziali</head>
<p>
A tempo di papa Giulio Secondo, fu uno de' suoi cortigiani,
il quale avendoli fatti diversi servigi, sua santità
lodandosi un giorno di lui, gli disse che domandasse
liberamente qualcosa, perché gli farebbe piacere volentieri.
A cui il cortigiano rispose, che non domandava altro da sua
beatitudine, se non che gli facesse grazia, la mattina
quando ella usciva in publico, di poterli dire due o tre
parole nell'orecchio stimando il valentuomo, che gli
bastasse quel favore, per dargli credito appresso delle
gente, d'impiegarlo nelli affari di corte, con quei
profitti, che gettano quelle pratiche. Ma guai a lui, se
egli avesse auto a fare con Alessandro Severo imperadore, il
quale fece affumicare colui che vendeva il fumo di corte.
</p>
</div2>

<div2 type="capitolo">
<head>291</head>
<head rend="italic">La prudenzia dell'uomo savio quanto facilmente occorrere al
bisogno</head>
<p>
Demostene, intesa l'innocenza d'una gentildonna stata
ingannata da due forestieri, abbracciò volentieri la sua
causa, la quale stava così. Avevano coloro dato
maliziosamente in guardia a quella donna una somma notabile
di danari, a condizione che ella non gli rendesse a l'uno
senza l'altro. In capo a qualche tempo comparisce l'uno di
loro, vestito a duolo, tristo e macilente dicendo che il
compagno era morto e portandone qualche indizio, seppe tanto
fare, che la gentildonna andando alla buona fede, gli rese
il deposito. Non molto tempo di poi, ecco l'altro uomo da
bene, che dolendosi di lei a morte, la chiama per li
medesimi danari in giustizia. Onde la donna disperata di
potersi diffendere, fu soccorsa e difesa da quel gravissimo
oratore, il quale parlando per lei in giudizio, non disse
altro al domandatore, se non che li danari erano presti, che
menasse il compagno, perché lui diceva, non si potevano dare
all'uno senza l'altro.
</p>
</div2>

<div2 type="capitolo">
<head>292</head>
<head rend="italic">In che modo più facilmente si tolleri la cattiva fortuna</head>
<p>
Essendo domandato Talete milesio in che modo l'uomo possa
più facilmente comportare la cattiva fortuna, disse:
«Comporteralla se vedrà li nimici suoi in peggior grado di
sé». E il gentil Alamanno a questo proposito disse:
</p>
<quote rend="block">
<lg>
<l>Son due veri conforti all'infelice,</l>
<l>l'un rimembrarsi il tempo in cui già visse</l>
<l>con maggior doglia, e l'altro in mente avere</l>
<l>s'alcun vive di lui più tristo al mondo.</l>
</lg>
</quote>
</div2>

<div2 type="capitolo">
<head>293</head>
<head rend="italic">Consiglio nobile per reggersi con onore e con decoro</head>
<p>
Un certo cittadino fiorentino aveva ottenuto nella sua città
un uffizio d'importanza. Imperò domandando consiglio a
Cosimo de' Medici, suo fautore, come egli si doveva
governare per mantenere lo stato e grado suo in reputazione,
Cosimo rispose: «Vestiti di scarlatto e parla poco»;
soggiugnendo questa nobil sentenza del Petrarca:
</p>
<quote rend="block">
<lg>
<l>Saggio chi poco parla e molto tace.</l>
</lg>
</quote>
</div2>

<div2 type="capitolo">
<head>294</head>
<head rend="italic">L'onestà delle donne non si poter pregiare a bastanza</head>
<p>
Essendo richiesta una donna da bene da un gentiluomo, il
quale con certe sue ragioni, sotto ombra d'onestà la voleva
persuadere alla sua lasciva intenzione, rispose: «Quando io
era fanciulla, io ubbidiva a mio padre, or ch'io sono
maritata, obbedisco al mio marito. Perciò se quel che voi mi
domandate è tanto onesto come voi dite, parlatene a lui».
</p>
</div2>

<div2 type="capitolo">
<head>295</head>
<head rend="italic">La fedeltà degli uomini conoscersi meglio nelle avversità</head>
<p>
Tarquinio Superbo, di poi che fu scacciato e fatto esule da'
Romani, ebbe a dire che allora conosceva quali erano li suoi
amici fedeli e quali li infedeli, conciosiaché non avea più
il modo a rimunerargli. E d'effetto si vede come quelli li
quali per loro interesse sono amici, levato il profitto
abbandonano l'amicizia. Onde Ennio poeta:
</p>
<quote rend="block">
<lg>
<l lang="lat">Amicus certus in re incerta cernitur.</l>
</lg>
</quote>
</div2>

<div2 type="capitolo">
<head>296</head>
<head rend="italic">Umanissima riprensione da sotterrare qualsivoglia invidia e
malignità</head>
<p>
Lissandro lacedemone a un certo malevolo che lo ingiuriava
con brutte parole a torto, senza alcuna alterazione rispose:
«Di' pur sozio, quel che ti piace, di', continua, non
cessare, di', di' arditamente, non ti peritare, di' ancora,
se questo ti può alleggerire l'animo di tanta invidia e
malignità che gli è ripieno».
</p>
</div2>

<div2 type="capitolo">
<head>297</head>
<head rend="italic">Quanto facilmente si scuopra la vana gloria d'alcuni
boriosi</head>
<p>
Un uomo vano e glorioso, doppo molti anni ritornato di fuora
alla patria, per tutte le compagnie ove si trovava si
gloriava e lodava assai d'aver fatto qua e là gran prove
della persona sua. Così dicendo un tratto in un cerchio,
come a Rodi aveva acquistato l'onore e la palma a saltare,
avendo di gran lunga avanzati tutti li altri con un salto
stupendo, offeriva alla fine di darne più testimoni. Laonde
uno de' circustanti, considerato tanta boria e leggerezza
(perché quella cosa che narrava era impossibile), gli disse:
«E ché tanti testimoni? Fa' un salto simile in presenzia
nostra e noi ti crederemo».
</p>
</div2>

<div2 type="capitolo">
<head>298</head>
<head rend="italic">Nella collera doversi imitare gli esempli platonici</head>
<p>
Platone, essendo molto adirato contro a un suo servo e
preparandosi per batterlo e gastigarlo, sopragiunse
Xenocraste suo amico. A cui Platone disse: «Tu vieni appunto
a tempo. Di grazia, piglia questa sferza e battimi costui
molto bene, perché io sono troppo adirato per metterci le
mani», non si fidando quel savione di se stesso, perché
sapeva che la collera fa trapassar i termini. Un'altra volta
a un suo servo disse: «Io ti batterei volentieri, se io non
fussi tanto adirato teco, come io sono». Ma il vulgo
ignorante allora batte e stride per isfogarsi, quando egli è
più in collera.
</p>
</div2>

<div2 type="capitolo">
<head>299</head>
<head rend="italic">Essere in mano nostra il far dir bene o mal di noi</head>
<p>
La mansuetudine e benignità degli uomini, massimamente de'
principi, si possono chiamare grazie divine. Molti veramente
n'hanno dato degni essempi. Imperò Filippo re di Macedonia,
a mio parere, non cede a nessuno. Essendogli rapportato come
Nicanor mormorava e diceva mal di lui e parendo a' suoi
consiglieri che si dovesse gastigare e far morire, disse
loro: «Avvertite che io lo tengo per uomo da bene, perciò
bisogna informarsi un poco, se il mancamento venisse da
noi». Inteso poi che Nicanor era forte necessitato e che si
doleva che il re non tenesse conto alcuno di lui e mai
l'avesse aiutato ne' suoi bisogni, gli mandò subito un ricco
presente. Laonde Nicanor, lodandosi di lui e per tutto
predicando della sua bontà e virtù, venne agli orecchi di
Filippo, il quale voltatosi alli suoi consiglieri disse: «E
che vi pare? No sono io miglior medico di voi della
maldicenza? Già si vede che egli è in mia mano e forse in
mano d'ogniuno di far dir bene, o male di sé».
</p>
</div2>

<div2 type="capitolo">
<head>300</head>
<head rend="italic">La benignità e gentilezza de' principi risplendere come
gemme</head>
<p>
Il re Francesco Primo e Carolo re di Spagna, vacante
l'imperio l'anno MDXIX proccuravano amendue, ciascuno per
sé, con ogni favore de' principi e sforzo di danari d'esser
eletto a quella dignità, di maniera che in sì fatta
emulazione, per cosa di tanta importanza, fra due tali
principi, si dubitava sempre che tra loro si venisse a
nimicizia e guerra. Ma il magnanimo re Francesco, in quella
congiuntura, per tor via tal sospetto e mormorio, in
presenzia di molti usò con gli imbasciadori di Spagna queste
laudabili parole, dicendo esser comendabile che ciascuno di
loro cercasse onestamente d'ornarsi dello splendore di tanta
degnità, la quale in diversi tempi era stata nelle case,
delle persone degl'antecessori loro, ma non perciò doverselo
ripigliare per ingiuria l'un dell'altro, né diminuirsi la
benivolenza e congiunzione, anzi dover seguitare l'esemplo
che qualche volta si vede in due giovani amanti, i quali
benché amino una donna medesima e si sforzi ciascuno di loro
con ogni arte e industria possibile d'ottenerla, non per
questo vengono tra loro in contenzione, o persecuzione.
</p>
</div2>

<div2 type="capitolo">
<head>301</head>
<head rend="italic">Vituperabile esser la vita crapulosa e pigra e laudabile la
parca e industriosa</head>
<p>
La mosca contendeva con la formica, dicendo se esser nobile
e la formica ignobile; essa volare e la formica andar
carponi; essa abitar ne' palazzi reali, la formica nelle
caverne, roder le biade e ber dell'acqua; essa viver
splendidamente tra pasticci, conserve, zuccheri e ottimi
vini. E ciò conseguir nondimeno senza durare fatica alcuna.
Per contra la formica rispondeva sé non essere ignobile,
anzi contentarsi del suo genere, che procedeva dal principio
del mondo; la mosca esser vaga, ella stabile; tanto piacere
alla formica il buon grano e le chiare acque de' fiumi,
quanto alla mosca i vini e li pasticci e ciò non con l'ozio,
ma con l'industria e con la fatica acquistare. La formica
esser sicura e cara a ognuno, esempio finalmente di
diligenzia, provedersi per il verno e viver lieta. La mosca
esser odiosa a ciascuno, viver sempre in pericolo, esempio
finalmente di pigrizia, pascersi dì per dì e come viene
l'autunno non che'l verno morirsi di fame e di freddo: «Onde
infino a Virgilio – disse ella – loda le nostre fatiche e il
nostro antivedere, dicendo per comparazione a' suoi degni
propositi»:
</p>
<quote rend="block">
<lg>
<l>Con studio tal come fan le formiche,</l>
<l>d'alcun monte di farro o d'altre biade,</l>
<l>che sovvenendo lor del verno grave,</l>
<l>le ripongon la state entro le cave.</l>
</lg>
</quote>
</div2>

<div2 type="capitolo">
<head>302</head>
<head rend="italic">Maraviglia e potenza della imaginazione umana</head>
<p>
Cose maravigliose scrivono alcuni buoni autori sopra la
potenzia della imaginazione. Sant'Agostino dice che conobbe
un uomo il quale ogni volta che voleva (imaginandosi
qualcosa a suo modo) sudava abbondantissimamente. Guglielmo
parigino dice che conobbe un altro che solamente a vedere la
medicina, o odorarla con la imaginazione sola, purgava il
corpo, come fa quel che la piglia e la ritiene. Plinio
scrive che Ermosino clazomenio si metteva in tanta veemente
imaginazione, che si teneva per certo che il suo spirito se
separasse dal corpo, onde raccontava poi le cose che egli
avea vedute per quelle parti, che esso avea peregrinato. E è
di tanta forza questo affetto, che non solo in se stesso, ma
ancora spesso nelle persone aliene, imprime la cosa
imaginata, come avvienne alle donne gravide, le quali con la
forte imaginazione delle cose, che avanti se le
rappresentano, imprimono diversi segnali nella creatura e
alcuna volta l'ammazzano. Marco damasceno a questo proposito
scrive come nella regione di Pisa, a Pietra Santa, fu una
donna che partorì una figliuola salvatica con li peli di
cammello, perché quando ella concepeva stava contemplando
una imagine di san Giovanni. Ma che più? Scrivono alcuni che
il re Cipo, avendo con grandissima attenzione veduto
combattere due tori, s'addormentò con quella imaginazione di
sorta che si destò con le corna. Sopra di che Avicenna e
altri famosi scrittori rimostrano con molte ragioni esser
cosa possibile e non incredibile.
</p>
</div2>

<div2 type="capitolo">
<head>303</head>
<head rend="italic">Modo efficacissimo da espugnar terre e castelli d'ogni
tempo</head>
<p>
Il re Filippo padre d'Alessandro Magno, volendo pigliare un
castello fortissimo, posto su la sommità d'un'alta montagna,
mandò uomini proprii e esperti a riconoscerlo, per veder da
qual banda e in qual modo si potesse espugnare. Riferiscono
li suoi uomini che il luogo è tanto erto, dirupato e
difficile, che egli è impossibile di condurvi esercito e
tanto manco perché le guarnigioni di dentro erano di soldati
bravi e valorosi da fare ogni prova. Risponde Filippo che
non reputava la cosa così impossibile, ancorché il castello
fusse sì alto e inaccessibile all'esercito, perché gli
bastava che vi si potesse condurre un asino carico d'oro.
Volendo inferire che quel che non si potesse fare con la
forza del ferro, si farebbe con la forza dell'oro.
</p>
</div2>

<div2 type="capitolo">
<head>304</head>
<head rend="italic">Modi nuovi di scoprire e di schernire l'avarizia de'
principi</head>
<p>
Semiramis, regina potentissima e magnanima oltra ogni
credere, fece fabricare in Babillonia la sua bellissima e
splendidissima sepoltura, coperta d'uno egregio e suntuoso
porfido, sopra del quale, per notar qualcuno d'avarizia, era
scolpito a gran lettere d'oro queste parole: «Qualunque
principe tu ti sia, che abbi bisogno di danari, apri questo
sepolcro e prendine quanti tu vuoi, che Semiramis te lo
concede liberamente». E nel rovescio del porfido erano poi
scolpite (come diremo) altre parole. La qual tomba non fu
mai aperta da persona, infino a che Dario re di Persia
s'insignorì di Babilonia. Il quale pervenuto a sì nobil
sepolcro, lesse quelle parole di sopra. Laonde tratto dalla
cupidità e avarizia di quei danari che egli stimava vi
fussero dentro, quantunque non avesse di bisogno, anzi ne
possedesse grandissima copia, fece levare quel coperchio, ma
non vi trovò dentro altro che le consumate reliquie del
morto corpo. Sì bene vedde e lesse quelle parole intagliate
nel rovescio, le quali dicevano così: «Se tu non fussi un
cattivo e cupidissimo uomo, tu non verresti, per avarizia, a
scoprire le sepolture de' morti, va', vergognati».
</p>
</div2>

<div2 type="capitolo">
<head>305</head>
<head rend="italic">Il pigliar cattivo partito costar caro</head>
<p>
Essendo un quidam, pur romano, il quale aveva seguitato le
parti di Cesare, partitosi finalmente da lui e trasferitosi
a Pompeio, diceva che per la fretta aveva lasciato il
cavallo. Cicerone che già faceva pronostico di quel che
n'aveva a venire disse: «Costui ha auto più cura del suo
cavallo, che di se stesso»: volendo dimostrare che egli era
più sicuro di stare nel campo di Cesare, che in quello di
Pompeio. Il medesimo Cicerone, nel medesimo tempo di quelle
guerre civili, soleva dire a' suoi amici e parenti, che lo
sollecitavano a risolversi: «Io so ben chi fuggire, ma io
non so già chi mi seguitare», significando che ambedue quei
capi non tendevano al ben comune, ma aspiravano al proprio
imperio e principato.
</p>
</div2>

<div2 type="capitolo">
<head>306</head>
<head rend="italic">Doversi trattar le donne con ragione e amistà</head>
<p>
Il sole (come si legge per le favole) superò e vinse il
vento di settentrione. Imperò che quanto più si sforzò di
torre il mantello all'uomo e che a tal effetto più
violentemente soffiasse, l'uomo tanto più se lo serrava e
ristrigneva adosso. Ma quando il sole incominciò a
riscaldare e penetrare al vivo, l'uomo lasciò non solamente
il mantello, ma presto presto lasciò anche il saio e il
giubbone. Similmente, a comparazione, se mariti per autorità
o per forza voglion ridurre le lor donne a lor modo, elle
sono malcontente e resistono vivamente, perché sono compagne
e non ischiave. E per contrario quando si proccede
dolcemente e si rimostran le cose con ragione e amistà, elle
cedono da lor medesime e sopportano pazientemente. L'Ariosto
a questo proposito con buona grazia disse così:
</p>
<quote rend="block">
<lg>
<l>Meglio con la man dolce si raffrena,</l>
<l>che con forza il cavallo; e meglio i cani</l>
<l>le lusinghe fan tuoi, che la catena.</l>
<l>Questi animali, che son molto più umani,</l>
<l>corregger non si pon sempre con sdegno,</l>
<l>né al mio parer mai non menar le mani.</l>
<l>Ch'ella ti sia compagna abbi disegno,</l>
<l>e non come comprata per tua serva,</l>
<l>reputa aver in lei dominio e regno.</l>
<l>Cerca di sodisfarle, ove proterva</l>
<l>non sia la sua domanda; e compiacendo,</l>
<l>quanto più amica puoi, te la conserva.</l>
</lg>
</quote>
</div2>

<div2 type="capitolo">
<head>307</head>
<head rend="italic">I vizii ricoprirsi sotto varii colori dagli uomini astuti</head>
<p>
Essendo imputato Aristippo filosofo che egli troppo
suntuosamente vivesse, disse piacevolmente: «Io non credo
che sia mal nessuno, perché se fusse peccato, e' non si
farebbe così nella celebrazione delle feste degli iddii».
</p>
</div2>

<div2 type="capitolo">
<head>308</head>
<head rend="italic">La vergogna aver di pungenti stimoli appresso delli uomini</head>
<p>
Essendo stati rotti i Persiani, si fuggivano verso casa a
più potere. Onde le lor donne intesolo, corsero immantinente
ad incontrargli e come gli veddero, sollecitato il passo, in
un subito in lor presenza alzatisi i panni dinanzi
virilmente dissero: «Dove si va valentuomini? Volete voi
rifuggirvi qua dentro, onde voi siete usciti? O pur dove
volete cacciarvi in malora?». Il qual modo di riprensione fu
di tanta efficacia e stimolo a quelli uomini, che
vergognatisi della lor poltroneria, tornarono alla battaglia
e fortemente combattendo, ne riportarono l'onore e la
vittoria.
</p>
</div2>

<div2 type="capitolo">
<head>309</head>
<head rend="italic">La virtù dell'uomo pregiata in fino da' nimici</head>
<p>
Metello, cognominato dalle sue vittorie Macedonico, udita la
morte di Scipione Affricano, ancora che fusse molto suo
nimico, uscì di casa tutto alterato e malcontento e venuto
in piazza, gridò più volte orribilmente dicendo: «Correte,
cittadini miei, correte vi dico, che sono cadute le mura
della nostra città».
</p>
</div2>

<div2 type="capitolo">
<head>310</head>
<head rend="italic">Il vino esser nimico del segreto dell'uomo</head>
<p>
Il vino senza dubbio scuopre assai della natura e concetti
degli uomini, facendo parlar loro tanto liberamente, che li
antichi lo chiamarono anche libero. Dionisio tiranno di
Siragusa, principe accorto e sensitivo, avvertito che due
giovani bevendo insieme, avevano molto sparlato di lui, gli
fece chiamare a cena seco. Così veggendo che l'uno di poi
avere un poco de vino in testa, diceva e faceva diverse
pazzie e che l'altro al contrario riservato e rattenuto
beeva sobriamente, giudicando che questo per nimistà e non
per vino avesse detto mal di lui, lo fece punire; al
compagno, come a imbriaco e che per il vino svariasse,
perdonò.
</p>
</div2>

<div2 type="capitolo">
<head>311</head>
<head rend="italic">Modi eccellenti da evitare discordie e dissensioni per le
città</head>
<p>
Li ambiziosi e cupidi di vana gloria, pescano volentieri
nell'acqua torbida, per ridurre con modi sinistri e
turbulenti le cose alle loro intenzioni. E questo
particularmente avviene nelle città disordinate, ripiene di
ricchezze, di vizii e di suntuosità. Laonde nascono dipoi le
controversie e le dissensioni, come per tante istorie si
ritrova scritto. Eraclito gravissimo filosofo d'Efesio,
interrogato da' suoi cittadini, dipoi una sedizione
quietata, come si potrebbe fare a non vi ricadere più
dentro, per insegnar loro il modo, montò sul tribunale,
donde si orava al popolo, e in cambio di parlare, cominciò a
mangiare un pezzo di pan bruno e bere un bicchier  d'acqua.
Così senza dir motto scese e ritornò a casa. Volendo per tal
via inferire che, infino a tanto che non si discacciavano
della terra le delizie e ritrinciavano le spese immoderate,
introducendovi la parsimonia e la modeszia antica, non si
starebbe altrimenti senza sedizioni, discordie e novità.
</p>
</div2>

<div2 type="capitolo">
<head>312</head>
<head rend="italic">La fortezza essere approvata e pregiata da ognuno</head>
<p>
La virtù della fortezza è di qualità che ella si fa amare e
temere dalle gente e massime quando s'usa a tempo e bene,
come si trova per molti esempli. Daminda lacedemone rispose
a uno che gli diceva come i Lacedemoni erano in gran
pericolo di molti mali, se non accordavano col re Filippo,
armato contra tutti i Greci: «Oh amico mezza femina, e che
male ci potrebbe egli mai fare, quando noi non stimiamo
niente la morte?». La medesima grandezza d'animo mostrò
Dercillide, essendo mandato di Sparta verso del re Pirro per
intendere da lui la cagione della sua venuta con esercito a'
loro confini. Imperoché dicendo quel principe come egli
comandava loro, di ricevere per loro re Cleomene, il quale
egli avevano scacciato, altrimenti che farebbe lor
conoscere, che non erano da più degli altri, che egli aveva
vinti e superati, rispose: «Se tu sei Dio, noi non abbiamo
paura di te, perché non t'abbiamo offeso. Se tu sei uomo e
noi ancora siamo uomini». La risposta che fecero certi
imbasciadori di Pollonia a Alessandro Magno, che minacciava
d'occupar il lor paese, ebbe anche del grande, perché
dissero arditamente che non temevano altro in questo mondo,
se non che cascasse loro il cielo addosso.
</p>
</div2>

<div2 type="capitolo">
<head>313</head>
<head rend="italic">Espedienti nobili e benigni esser approvati dalla fortuna e
dagli uomini</head>
<p>
Non fu giamai monarca più tremendo a tutti i suoi nimici,
che Alessandro Magno, invitto in tutto quel che egli
intraprese, infino a volere sforzare non solamente tutta la
possanza umana, ma la natura, il tempo e i luoghi
inaccessibili. E nondimeno non si trova chi abbia lasciati
più degni esempli di mansuetudine e di benignità che lui.
Essendo nel suo viaggio alla conquista dell'Indie vittorioso
e spaventoso a tutti, Tassile uno de' gran re di quella
provincia, lo venne ad incontrare e salutatolo disse: «Io ti
prego, signore, che noi non abbiamo guerra insieme. Perché
io ti dirò, se tu sei minor di me, io ti darò del mio, se tu
sei maggior di me, tu mi darai del tuo». Alessandro,
ammirando e lodando forte la buona grazia e nuova maniera di
fare del principe indiano, rispose: «Bisogna almeno che noi
combattiamo insieme a questo giuoco, di chi sarà più bene
l'uno all'altro». Tanto era lontano quel monarca di cedere a
persona di bontà, dolcezza, o cortesia.
</p>
</div2>

<div2 type="capitolo">
<head>314</head>
<head rend="italic">Più da stimarsi la libertà con molti stenti, che la servitù
con molti agi</head>
<p>
Il cane riscontrato il lione disse: «Dove corri tu, misero
affamato, per queste selve e per questi tragetti? Guarda un
poco me che servo, come io sono grasso e fresco». Ma il
lione aborrendolo rispose: «Se tu hai la pasciona, tu hai
anche, pazzo, la catena. Servi pur tu cane che puoi, perciò
che io lione non posso, né voglio» e gli sputò sul ceffo.
</p>
</div2>

<div2 type="capitolo">
<head>315</head>
<head rend="italic">Opinioni e consigli di Epicuro</head>
<p>
Diceva Epicuro che si debbe prima vedere con chi tu hai a
mangiare e bere, che quel che tu hai da bere e da mangiare,
perché il viver solo senza amici è vita da lupi e d'altre
fiere. Il medesimo Epicuro disse: «Una volta siamo nati e
non ci è conceduto di nascer due volte e anche quel poco che
ci stiamo, siamo sempre in pericolo della morte. Però non
essendo tu padrone del giorno di domani, non prolungare il
tempo, ma voglia oggi vivere allegramente».
</p>
</div2>

<div2 type="capitolo">
<head>316</head>
<head rend="italic">Leggiadre e inaspettate risposte dar talora i filosofi</head>
<p>
Diogene domandato di qual vino egli bevesse più volentieri,
rispose: «Di quel d'altri», quando che il domandatore
aspettava, che rispondesse di qual sorte di vino, che è un
modo di fare, che il fiorentino chiama spropositi. Il
medesimo Diogene domandato a che ora si dovesse desinare e
cenare rispose: «Secondo: chi è ricco quando ei vuole, chi è
povere quando ei può».
</p>
</div2>

<div2 type="capitolo">
<head>317</head>
<head rend="italic">Quanto certa e ammiranda sia la giustizia divina</head>
<p>
E si vede manifestamente che non mai o rarissime volte un
omicidio o altro grave delitto resti occulto e impunito,
perché l'altissimo Dio e la natura stessa nol comporta. Del
che questo che segue sia esemplo molto chiaro. Il buon poeta
Livico andando a torno fu assassinato in un campo da due
ladroni, che l'ammazzarono e svaligiarono in modo che
persona del mondo non gli vedde, se non che passando appunto
certi gru per l'aria. Il povero poeta non si potendo sfogare
altrimenti, esclamò con queste parole: «Oh gru, voi sarete
testimoni di tanto assassinamento». Così non si scoprendo
ancor la cosa, accadde che quei ladroni si trovarono un
giorno a un mercato, che a sorta altri gru grueggiando per
là volavano, onde l'uno all'altro senza pensare più oltre,
ridendo disse: «Ve' là i testimoni del poeta Livico». Queste
inconsiderate parole furono raccolte quivi da un borghese,
già amico del defunto. E non potendo intendere a che
proposito si dicevano, insospettì, e finalmente n'avvertì il
bargello di campagna, il quale prese subito quegli assassini
e separatamente esaminatigli ritrovò (oh giusto Dio) il
commesso omicidio. Onde ben dice il savio Ariosto:
</p>
<quote rend="block">
<lg>
<l>Miser chi mal oprando si confida,</l>
<l>ch'ognor star debba il maleficio occulto,</l>
<l>ché quando ogn'altro taccia, intorno grida</l>
<l>l'aria e la terra stessa in che è sepulto.</l>
<l>E Dio fa spesso ch'el peccato guida</l>
<l>il peccator, poi ch'alcun dì gli ha indulto,</l>
<l>che se medesmo senza altrui richiesta</l>
<l>inavvedutamente manifesta.</l>
</lg>
</quote>
</div2>

<div2 type="capitolo">
<head>318</head>
<head rend="italic">Poco curare i principi savi del vano cicalare de' popoli</head>
<p>
Francesco Primo, re di Francia, aveva messa a' suoi popoli
certa gravezza, della quale diversi forte si dolevano e come
che gli uomini di quel paese sono molto licenziosi nel
parlare, del re senza alcuno rispetto sparlavano. Il che
essendoli rapportato come Crimen laesae maiestatis, non
punto alterato, anzi ridendo disse: «Lasciateli pur dire,
ché per li loro danari ei possono ben parlare».
</p>
</div2>

<div2 type="capitolo">
<head>319</head>
<head rend="italic">Casi strani e notabili che avvengono talvolta agli uomini</head>
<p>
Il Gonnella, vivuto e nutrito lungamente di buffonerie, fece
alla fine una morte conforme alla vita. Essendo costui
buffone del duca Borso di Ferrara, principe che si dilettava
molto di quella specie di piacevolezze, glie ne fece un
tratto una tanto temeraria, che il duca sdegnatone, lo
scacciò e sbandì del suo paese. Il Gonnella andatosene a
Bologna e dimoratovi qualche tempo, quando pensò che la
collera fusse passata al padrone, ritornò a Ferrara con
nuova invenzione e buffoneria. Ma il duca mostrandosi ancor
severo, per farli una burla in ricompensa della sua
temerità, il fece prendere e mettere in prigione. Fattoli
fare breve processo, fu condennato a pena capitale. Così
condotto co' ferri a' piedi sul palco publico e chiusoli gli
occhi, fu finalmente disteso e appoggiato (secondo l'usanza)
con la gola al ceppo. Ciò fatto gli gettarono un poco
d'acqua fresca sul collo, picchiando nel medesimo tempo ben
forte sul legno. Or il Gonnella, che non aspettava altro,
che la morte, parendogli d'esser colpito, morì da dovero. Il
che conosciuto dal duca se ne dolse assai, ma poco giuovò al
misero buffone.
</p>
</div2>

<div2 type="capitolo">
<head>320</head>
<head rend="italic">Diverse le consuetudini de' principi, secondo la diversità
delle nature loro</head>
<p>
Papa Niccola Terzo delli Orsini, uomo dotto e d'ottimi
costumi, sbandì di Roma avvocati, proccuratori, notai e
simile generazione, dicendo che vivevano del sangue de'
poveri uomini. Ma Martino Quarto, suo successore non fu
prima assunto al pontificato, che gli fece tutti ritornare,
dicendo proverbialmente che essi erano buoni per condur
l'acqua al suo mulino.
</p>
</div2>

<div2 type="capitolo">
<head>321</head>
<head rend="italic">Con quali arti regnare alcuni principi</head>
<p>
Luigi Undicesimo, re di Francia, ebbe (come è noto) assai
guerra e assai difficultà con li signori e baroni del suo
reame. Fra' quali il conestabile gli era ancora stato
avversario, benché copertamente. Ma avendo poi il re
superati tutti quei signori, il conestabile che (come io
dissi) non s'era mai scoperto del tutto, mandò a far
complimento e scuse col re, rimostrando d'essergli stato
sempre fedele e d'aver fatto gran servizii a sua maestà e
alla corona; però che desiderava di sapere, se egli, con sua
buona grazia, alla corte liberamente poteva ritornare. A cui
il re, il quale ogni cosa sapeva e che voleva assicurarlo e
gastigarlo, rispose che seco non bisognavano scuse. «Perché
io conosco benissimo – disse egli – la fedeltà del
conestabile e li gran servigi che egli mi ha fatti. Perciò
venga a sua posta, che io confesso ingenuamente d'aver
bisogno d'un tal capo». Di poi voltatosi a un segretario
pian piano disse: «Egli è vero ch'io ho bisogno di quel
capo, ma separato dal busto». E soggiunse: «Chi non sa
simulare, non sa regnare». Onde n'è nato il proverbio.
</p>
</div2>

<div2 type="capitolo">
<head>322</head>
<head rend="italic">La melancolia doversi sfuggire per ogni verso</head>
<p>
Tutti i savi antichi e moderni con grande affetto e
dimostrazione ne ammoniscono che noi ci debbiamo guardare
diligentemente, con ogni rimedio opportuno, di non ci
lasciare assalire o vincere dalla melanconia, perché non
solamente ella guasta e consuma per più vie il corpo, ma
corrompe e diserta l'animo medesimo, riducendolo spesso in
tanta estremità, ch'ei dà veramente segnali di mera pazzia,
come avvenne a un certo meschino calavrese, il quale fu
trasportato tanto avanti da quello umore, che parendogli
d'essersi trasformato in un granel d'orzo, tutto confuso,
stette lungamente serrato in camera, dubitando sempre di non
esser beccato da' polli. Laonde il nobil poeta Torquato
Tasso, confortandoci a viver lieti e sicuri scrisse
falsamente in questo modo:
</p>
<quote rend="block">
<lg>
<l>Goda il corpo sicuro, e in lieti oggetti,</l>
<l>l'alma tranquilla appaghi i sensi frali,</l>
<l>oblii le noie andate, e non affretti</l>
<l>le sue memorie in aspettando i mali:</l>
<l>nulla curi, se 'l Ciel tuoni o saetti,</l>
<l>minacci egli a sua voglia, e infiammi strali:</l>
<l>questo è saver, questa è felice vita;</l>
<l>che c'insegna Natura e che l'addita.</l>
</lg>
</quote>
</div2>

<div2 type="capitolo">
<head>323</head>
<head rend="italic">L'insolenza degli ignoranti ribattersi facilmente dalla
prudenza de' savi</head>
<p>
Salazar, schiavo del re Antigono, essendo stato fatto libero
e a grandissime richezze pervenuto, aveva un tratto seco a
convito parecchi filosofi, forse più per ostentazione che
per altro. I quali disputando fra loro di alcune cose
sottili, Salazar come insolente e ignorante, per burlargli
disse: «Io vorrei da voi sapere per qual cagione, delle fave
bianche e nere, nasce il baccello d'un medesimo colore». A
sì fatto proposito alteratosi Aridice rispose fieramente:
«Solvi prima a noi per qual cagione delle scoregge bianche e
nere nascono le macchie d'un medesimo colore»,
rinfacciandoli in questa guisa il suo pristino e vile stato.
</p>
</div2>

<div2 type="capitolo">
<head>324</head>
<head rend="italic">Spediente mirabile per conoscere se la moglie fa le fusa
torte.
</head>
<p>
Un pecorone d'Aggobbio avendo sospetta la moglie
d'impudicizia e non sapendo come se ne certificare, ne
restava molto perplesso e confuso. Ma finalmente trovata
un'astuzia di sé degna, si fece castrare, acciò che se la
moglie facesse più figliuoli, egli per adultera la potesse
convincere.
</p>
</div2>

<div2 type="capitolo">
<head>325</head>
<head rend="italic">I filosofi farsi beffe della fortuna</head>
<p>
Asclepade filosofo, essendo accidentalmente accecato non se
ne dolse punto, anzi motteggiando della fortuna, come di
cosa leggiera disse: «Io ho fatto un buon guadagno, perché
io andavo prima solo e ora andrò accompagnato».
</p>
</div2>

<div2 type="capitolo">
<head>326</head>
<head rend="italic">Nelle confederazioni doversi guardar bene le qualità de'
suoi confederati</head>
<p>
Avendo intimata la guerra li animali terrestri alli uccelli,
essi uccelli trovandosi inferiori, si collegarono co' pesci,
a difensione l'uno dell'altro. Così fondatisi su questo
aiuto, sfidarono finalmente li nimici alla giornata. Ma ecco
che venendosi alla battaglia campale, i pesci appunto sul
buono fanno intendere alli uccelli che non possono venire in
terra.
</p>
</div2>

<div2 type="capitolo">
<head>327</head>
<head rend="italic">Principi di valore essere quelli che la virtù del nimico
confessano</head>
<p>
Pirro re degli Epiroti, eccellentissimo capitano, vinse
bravamente due volte la battaglia contra li Romani, ma con
tanta perdita e tanta strage de' suoi, che egli medesimo
esclamando disse: «Ohimè, ché se noi vinciamo un'altra volta
i Romani, noi abbiamo perduta la guerra».
</p>
</div2>

<div2 type="capitolo">
<head>328</head>
<head rend="italic">Prontezza d'animo e di lingua esser propria de'
valentuomini</head>
<p>
Venendo nuove in Atene, benché false, di certa vittoria a
loro profitto, Stratocle (tali quali elle erano) le riferì
subito al popolo e con pronte parole il persuase a far festa
e allegrezza. Venute poi le vere novelle del contrario e
come il loro esercito era stato fugato e rotto, la plebe
reputandosi delusa furiava e di Stratocle a morte si doleva,
mescolando le minaccie. Laonde udite egli quelle voci, si
fece avanti arditamente al cospetto del popolo e disse: «E
perché vi dolete voi di me ingrati? Che mal v'ho io fatto a
tenervi tre giorni continui in festa e 'n gioia, in cambio
di piangere e lamentarsi vanamente senza alcun profitto?».
</p>
</div2>

<div2 type="capitolo">
<head>329</head>
<head rend="italic">Le richezze esser contrarie alla virtù e al vero onore</head>
<p>
Antipo filosofo, ridotto tutto il suo patrimonio in danari
contanti, s'accostò al mare e ve gli gettò dentro, dicendo:
«Andate in malora, pessime cupidità nel profondo, che vi io
sommergo, acciò che voi non sommergeste me, perché con esso
voi non si può acquistare virtù, né vero onore, come sopra
tutte le cose io desidero». Esemplo veramente memorabile, al
quale ne spinge e sprona ancora il gentile Alamanno con
questi versi:
</p>
<quote rend="block">
<lg>
<l>Seguiam del vero onor la sacra insegna,</l>
<l>e per lui di morir non ci sia greve;</l>
<l>seguitiam pur la strada dritta e degna</l>
<l>del nostro sangue in questo secol breve;</l>
<l>che lasciando quaggiù perpetua palma,</l>
<l>gradita al suo signor ritorni l'alma.</l>
</lg>
</quote>
</div2>
</div1>

<div1 type="libro">
<head>LIBRO SECONDO</head>
<div2 type="capitolo">
<head>330</head>
<head rend="italic">Delle ingiurie de' potenti non vendetta, ma sicurtà di più
gravi danni doversi procacciare</head>
<p>
Un pastore, trovandosi manco un vitello, fece voto a Giove
di sacrificargli uno agnello, se gli faceva grazia di fargli
ritrovar il ladro. Poco di poi cercandone, trovò un leone in
un querceto, che si mangiava il suo vitello. Del che egli
del tutto spaventato, levato le mani al cielo disse:
«Signore Iddio, io ti promessi dianzi un agnello se tu mi
facevi ritrovare il ladro del mio vitello. Ma or ch'io l'ho
trovato, io ti prometto un toro, se tu mi liberi dalle sue
branche».
</p>
</div2>

<div2 type="capitolo">
<head>331</head>
<head rend="italic">La natura admonirci a schifare la superflua loquacità</head>
<p>
Zenone veggendo un giovane che cicalava troppo, gli disse:
«Avvertisci, figliuolo, che la natura ci ha fatti due
orecchi e una bocca, accioché noi udiamo assai e parliamo
poco». Questo medesimo Zenone essendogli domandato quanto
fusse lungi il vero dal falso, rispose: «Quanto è dalli
occhi alli orecchi».
</p>
</div2>

<div2 type="capitolo">
<head>332</head>
<head rend="italic">Cosa vana richiamarsi d'altri di casi fortuiti</head>
<p>
Antonio muratore cadendo per disgrazia a terra d'un alto
tetto, dette per ventura addosso a un uomo, che quivi sotto
sedeva. Così senza farsi egli molto male, ammazzò quel tale,
il figliuol del quale il chiamò subito in giustizia,
accusandolo d'omicidio. Ma il muratore si difese in questo
modo, dicendo: «Amico, se io ho peccato, io ne voglio far la
penitenzia. Monta tu stesso in quel luogo, donde io caddi, e
io sedrò dove sedeva tuo padre. Così precipitando amazza
anche tu me se ti pare, che io sono contento di
contentarti».
</p>
</div2>

<div2 type="capitolo">
<head>333</head>
<head rend="italic">La maggior difficultà che sia nel far le cose, essere il
cominciarle</head>
<p>
Diceva Esiodo che la maggior difficultà che sia nelle cose
umane è il cominciarle. Donde è nato il proverbio che il
principio è la metà del tutto. E Orazio disse:
</p>
<quote rend="block">
<lg>
<l>Chi bene ha cominciato, ha fatto il mezzo</l>
<l>dell'impresa, a giudicio d'uomo savio.</l>
</lg>
</quote>
<p>
E Ausonio il conferma gentilmente in questo modo dicendo:
</p>
<quote rend="block">
<lg>
<l>Commincia, che l'avere incomminciato</l>
<l>è mezzo il fatto: e se ti manca il mezzo,</l>
<l>ricomincia di nuovo e l'avrai fatto.</l>
</lg>
</quote>
</div2>

<div2 type="capitolo">
<head>334</head>
<head rend="italic">A giudizio de' savi grandissima essere l'ignoranza umana</head>
<p>
Socrate, quello il quale infino dall'oraculo fu giudicato
sapientissimo, teneva che l'ignoranza fusse madre della
presunzione. E perciò usava spesso dire che non sapeva
altro, se non che non sapeva niente. E Temistocle uomo
saggio e prudente, essendo vivuto cento sette anni, alla
morte sua disse che gli dispiaceva di morir allora che egli
aveva cominciato a saper vivere.
</p>
</div2>

<div2 type="capitolo">
<head>335</head>
<head rend="italic">Noiosa la presenza del nimico e grata l'assenza</head>
<p>
La volpe entrata in un pollaio e veggendo una gallina nel
nidio malata, la dimandò come ella stava: «Io starei meglio
che io non ne sto, – disse ella – se tu partissi di qui,
sorella».
</p>
</div2>

<div2 type="capitolo">
<head>336</head>
<head rend="italic">L'audacia a tempo e luogo giovar molto</head>
<p>
Domandava Alessandro Magno a un corsale, sutogli menato
prigione, per qual cagione egli fusse stato sì ardito di
rubare e d'infestare il mare. «Per mio profitto – rispose
egli – come fai tu, signore. Ma perché io il fo solamente
con una galea, io sono chiamato corsale. E tu perché il fai
con una armata, sei chiamato re». La cui audace risposta
piacque tanto ad Alessandro, che lo fece incontinente
liberare, e gli diede stipendio.
</p>
</div2>

<div2 type="capitolo">
<head>337</head>
<head rend="italic">Gli animali bruti esser facili a saziarsi, ma non già gli
uomini</head>
<p>
Soleva Seneca dir così: «Il toro in un piccolo prato
s'empie; una selva basta a pascer molti elefanti; ma l'uomo
per la sua ambizione e avidità, né con tutta la terra, né
col mare insieme, si può saziare».
</p>
</div2>

<div2 type="capitolo">
<head>338</head>
<head rend="italic">Mal potersi persuadere una cosa con le parole, dove i fatti
repugnano</head>
<p>
Uno che non si era mai maritato persuadeva instantemente
Epitteto filosofo a prender moglie, rimostrandogli che non
si sconveniva punto a' filosofi, anzi esser giusto e
necessario. «Dammi dunque – disse Epitteto – una delle tue
figliuole».
</p>
</div2>

<div2 type="capitolo">
<head>339</head>
<head rend="italic">Tre sorte di persecuzioni principali essere tra gli uomini</head>
<p>
L'arcivescovo di Firenze disse al cardinale Alessandrino che
l'uomo in questo mondo non ha se non la roba, il corpo e
l'anima: la roba essere travagliata dalli avvocati, il corpo
da' medici e l'anima da' teologi. «E perciò, – rispose il
cardinale – vedrete voi pochi avvocati che piatischino,
pochi medici che pigliano medicina e pochi teologi che sieno
eretici».
</p>
</div2>

<div2 type="capitolo">
<head>340</head>
<head rend="italic">L'arte deludersi con l'arte</head>
<p>
Corace promette a Sofio di insegnarli la rettorica e Sofio
promette a lui di pagarli il premio, quando egli arà
imparato. Ma avendo poi appreso non voleva sodisfare. Perché
Corace il chiamò in giustizia. Sofio confidando nell'arte
sofistica lo domanda in che consista la rettorica. Risponde
Corace: «Consiste nel persuadere». «Adunque, – dice Sofio –
se io persuado a' giudici di non ti dover niente, io non ti
pagherò cosa alcuna, perché io arò vinta la lite. Se io non
gli persuado e io non ti pagherò, perché io non arò imparato
a persuadere, perciò farai meglio a torti giù della tua
impresa». Ma Corace che ne sapeva ancor più di lui, ritorse
il suo argumento in questo modo e disse: «Anzi, se tu
persuadi i giudici, tu mi pagherai, perché tu arai imparato
a persuadere. Se tu non gli persuadi tu mi pagherai, perché
tu perderai meco la lite, sì che per ogni modo mi debbi
sodisfare».
</p>
</div2>

<div2 type="capitolo">
<head>341</head>
<head rend="italic">Essere necessario a ognuno il pigliar consiglio</head>
<p>
E' verissimo quel precetto che l'uomo in tutte le cose
d'importanza si debbe consigliare, perché non è uomo tanto
savio, che non possa avere mestieri di consiglio. Ma dipoi
consultato maturamente, è necessario di metter subito e
risolutamente l'opera ad effetto, accioché qualche accidente
non s'interponga a corrompere le ragioni che ti hanno mosso
a quella deliberazione. E di qui nasce che si dice
proverbialmente come i consigli si deono pigliare a sangue
freddo e mettere ad essecuzione a sangue caldo.
</p>
</div2>

<div2 type="capitolo">
<head>342</head>
<head rend="italic">L'invidia nuocere al privato e al publico</head>
<p>
Antistene filosofo diceva che l'uomo si dee guardare
principalmente dalla invidia degli amici e dalle insidie de'
nimici. E soggiugneva che sì come si purga il grano dal
loglio e l'esercito da' poltroni, così doversi purgare la
republica dagli invidiosi. E il dottissimo Palingenio contra
di questa peste dell'invidia disse così:
</p>
<quote rend="block">
<lg>
<l>Invidia è veramente un mostro orrendo,</l>
<l>una peste crudel, un morbo atroce:</l>
<l>persegue la virtù, lacera il bene,</l>
<l>odia e detratta sempre l'uomo giusto,</l>
<l>non perdona all'amico, né al parente,</l>
<l>e del debito onor se può lo priva.</l>
</lg>
</quote>
</div2>

<div2 type="capitolo">
<head>343</head>
<head rend="italic">Modo esemplare per far grazie e favori</head>
<p>
Papa Leone Decimo fu principe in molte parti veramente degno
e ammirabile, il quale usava spesso di bellissimi tratti. Un
suo segretario molto privatamente lo pregava un giorno che
gli volesse far grazia di conferire certo beneficio in un
suo amico. Il pontefice conoscendo la cosa essere
d'importanza e che colui non era capace, e dall'altra banda
recusando mal volentieri quel favore al segretario, gli
domandò così sorridendo, quel che egli avesse avuto per
ottenere tal mercede. A cui esso liberamente rispose che
n'aveva ricevuto dugento ducati e altanti glien'erano stati
promessi alla spedizione del negozio. Allora il pontefice,
accioché egli avesse il suo pieno, fattigli dare
quattrocento ducati di suo disse: «Va' e rendi li dugento al
tuo amico e digli che tu non hai potuto ottenere la grazia.
Perché, a dirti il vero, io non la truovo giusta né
passabile».
</p>
</div2>

<div2 type="capitolo">
<head>344</head>
<head rend="italic">Gli uomini grandi usare le parole conforme a' fatti</head>
<p>
Essendo Caio Mario nelle guerre civili fortificatosi in un
luogo e ivi assediato da' nimici, non voleva ancora uscire a
campo aperto, aspettando l'opportunità. Laonde Popedio
Silone capitano di nome tassandolo e dicendo: «Oh Mario, se
tu sei sì gran capitano, perché non esci tu fuora a
combattere?». A cui Mario: «E tu Silone, se sei sì gran
capitano, come ti pare essere, perché non mi costrigni tu di
venire contra mia voglia?».
</p>
</div2>

<div2 type="capitolo">
<head>345</head>
<head rend="italic">Gli uomini savi e circunspetti si fanno conoscere al tempo</head>
<p>
Cecilio Metello essendo in consiglio, per dare l'assalto a
un castello forte e ben munito, un centurione parlò e disse:
«Metello, se tu ti deliberi a perdere diece uomini, tu lo
prenderai a ogni modo». A cui Cecilio: «Vuoi tu essere uno
di quei diece?». Ma non rispondendo il centurione, Metello
soggiunse che egli era facile a dar consiglio alle spese
d'altri e che diece de' suoi uomini valevano più che diece
di quei castelli.
</p>
</div2>

<div2 type="capitolo">
<head>346</head>
<head rend="italic">Che cosa sia popolo secondo Platone</head>
<p>
Dice Platone che popolo è un grande animale, quasi smisurato
gigante, secondo l'appetito del quale e buone e belle e
giuste, e per il contrario ingiuste, brutte e cattive
s'appellano e stimano le cose e non come elle sono
veramente.
</p>
</div2>

<div2 type="capitolo">
<head>347</head>
<head rend="italic">La natura dell'uomo essere inconstante e tribolata da varie
passioni</head>
<p>
Trovandosi il magnifico Lorenzo de' Medici, padre di papa
Leone e gran poeta, in buona compagnia e divisandosi della
natura dell'uomo, chi una cosa e chi un'altra dicea. Onde
egli pregato di dirne la sua opinione, la descrisse
all'improviso graziatamente in questa guisa, dicendo:
</p>
<quote rend="block">
<lg>
<l>Teme, spera, rallegrasi e contrista,</l>
<l>ben mille volte il dì nostra natura.</l>
<l>Spesso il mal la fa lieta e 'l ben l'attrista,</l>
<l>spera il suo danno e del ben ha paura,</l>
<l>tanta ha il viver mortal corta la vista.</l>
<l>Al fin vano è ogni pensier e cura.</l>
</lg>
</quote>
</div2>

<div2 type="capitolo">
<head>348</head>
<head rend="italic">I savi antivedere i pericoli e fuggirgli</head>
<p>
Un certo soldato uomo prudente essendo invitato da alcuni
compagni, a entrare con essi in presidio d'una terra in
Italia, che s'era data a' Franzesi, disse: «Se il signor di
questa terra ci assediasse, chi ci darebbe aiuto?». «Il Re
di Francia», risposero coloro. Allora egli asceso quivi
sovra un monte, con alta voce chiamò tre volte il Re di
Francia. Ma non gli essendo dato risposta, dichiarò a quei
soldati che non si voleva rinchiudere in luogo, dove chi gli
aveva a dar aiuto chiamato nol potesse udire nonché
esaudire. Gli altri entrati là dentro, furono dal proprio
signore assediati, espugnati, presi e morti.
</p>
</div2>

<div2 type="capitolo">
<head>349</head>
<head rend="italic">La vera nobilità derivare dalla virtù</head>
<p>
Papa Urbano Quarto franzese era nato di bassa condizione, ma
era dotto e eloquente. Imperò essendogli un tratto
rimproverato dal Re di Spagna la ignobilità paterna, rispose
così: «Egli non è virtù di nascere nobile, ma il farsi
nobile – sì come ho fatto io – è virtù e nobilità». Questo
medesimo pontefice donava gratis tutti gli uffici e
benefici, dicendo che chi compera l'ufficio è forza che lo
venda.
</p>
</div2>

<div2 type="capitolo">
<head>350</head>
<head rend="italic">Avvedimento d'uom prudente quanto vaglia</head>
<p>
I Lampsaceni favorirono sempre estraordinariamente la parte
di Dario contra d'Alessandro Magno. Onde che Alessandro
avendo poi superato Dario, andava molto sdegnato, per
prender di loro ogni supplizio. Ma Anassamene stato già
maestro d'Alessandro e perciò suo amicissimo e familiare,
l'andò quanto prima a trovare, per rimediare se poteva alla
destruzzione della sua patria. Alessandro inteso che costui
veniva e imaginatosi per qual cagione, si voltò all'esercito
e giurò per tutti gli dii e dee, che farebbe ostinatamente
tutto il contrario di quel che Anassamene il richiedesse.
Non guari appresso sopragiunse Anassamene e introdotto ad
Alessandro, fu raccolto da lui al solito benignemente.
Domandato poi che nuove portasse e quel che egli venisse a
fare, rispose: «Vengo, invitissimo re, a pregar tua maestà
che faccia rovinare Lansacco da' fondamenti e saccheggiare
ogni cosa e che tu non abbia rispetto alcuno a' templi, non
agli uomini, non alle donne e non a età di nessuno, mettendo
finalmente tutto a ferro e fuoco». Or Alessandro piaciutogli
quel tratto e legato dal suo giuramento, dicono che perdonò
umanamente a' Lansaceni.
</p>
</div2>

<div2 type="capitolo">
<head>351</head>
<head rend="italic">Giovane chi è sano, ricco chi non ha debito</head>
<p>
Savio e piacevol gentiluomo era Vincenzio Pescioni. Costui
essendo in viaggio con buona compagnia e venendosi tra loro
un giorno fra le altre cose dell'età a divisare, domandato
quanto tempo egli avesse, rispose ch'era sano. Domandato da
un altro come ei fusse ricco, rispose, che non aveva debito.
Dimostrando con grazia che giovane assai fusse chi è sano e
ricco veramente che non ha debito.
</p>
</div2>

<div2 type="capitolo">
<head>352</head>
<head rend="italic">Espedienti d'uomini accorti liberarli da molestie perpetue</head>
<p>
Un provenzale, uomo dottissimo, aveva una moglie
disonestissima. Or volendosela egli levar dinanzi senza
scandolo, fece star tre giorni una sua mula senza bere. Così
il quarto giorno che essi fuor della terra a sollazzo
dovevano andare, vi fece montar sopra la moglie e con buona
compagnia lungo il Rodano cavalcavano. Ma la mula riarsa per
la sete, come prima vi si potette accostare, vi si lanciò
dentro con la padrona, talché per essere quel fiume profondo
e rapidissimo, la donna non ebbe scampo, che appena potette
salvarsi la mula.
</p>
</div2>

<div2 type="capitolo">
<head>353</head>
<head rend="italic">Un buon consiglio superare un esercito, come il contrario
far contrario effetto</head>
<p>
Diceva spesso Euripide quella memorabil sentenzia che nella
guerra un sol consiglio supera qualsivoglia esercito; così
per contra un errore rovina e te e i tuoi. Socrate
abbracciava con la medesima sentenzia non solamente la
guerra, ma tutta la vita umana. E il nobilissimo Boiardo con
molta eleganza sopra ciò disse:
</p>
<quote rend="block">
<lg>
<l>Saviamente si suole spesso usare</l>
<l>questo nobil proverbio fra la gente,</l>
<l>che ci bisogna molto ben guardare,</l>
<l>dal primo errore e inconveniente:</l>
<l>e sempre mai con l'arco teso stare,</l>
<l>sempre mai esser cauto e prudente,</l>
<l>diligente, svegliato, accorto, attento,</l>
<l>ch'un discordin che nasca ne fa cento.</l>
</lg>
</quote>
</div2>

<div2 type="capitolo">
<head>354</head>
<head rend="italic">La fazzion del naso dimostrare assai della natura dell'uomo</head>
<p>
I Persiani amano i nasi arcuati, i quali i Greci chiamano
gripi e gli amano così, perché Ciro stato da loro sopra
tutti li altri lor re amato, l'ebbe a quella foggia. Ma sono
di due sorte nasi gripi. L'una è che scende dalla fronte e
va quasi addirittura infino al fine, come aveva Catilina. La
qual sorte Aristotele tiene per segno d'uomo ambizioso e
sfacciato, referendo la similitudine di quel naso al becco,
l'animo alla natura del corbo. L'altra sorte si parte dalla
fronte e circa il mezzo del naso alquanto s'innalza,
tendendo poi verso la fine con grazia si piega, onde si
chiamano anche nasi aquilini, come aveva Scipione Affricano.
Questo stima Aristotele segno d'uomo magnanimo e onesto e
quel naso assimigliarsi al becco dell'aquila, l'animo alla
generosità d'essa.
</p>
</div2>

<div2 type="capitolo">
<head>355</head>
<head rend="italic">Conoscer l'occasione esser cosa utilissima</head>
<p>
Conoscer l'occasione è sentenzia degnissima d'uno de' sette
savi di Grecia, che vuol propriamente dire pigliar bene il
tempo in ogni cosa, altrimenti tutti gli effetti seguono
contrarii al desiderio tuo. Questa occasione era tenuta da'
Greci per dea e la dipingevano in questa guisa. Ponevan là
sopra una volubil ruota con l'ale a' piedi, girante sempre
velocissimamente, dalla fronte con una bionda chioma di
capelli, per li quali dimostravano far mestieri di
prenderla, quando che ella s'apresenta, dalla collottola
calva, accioché se tu le lasci voltar le spalle, tu non la
possa più pigliare. E a canto a lei dipingevano la
penitenzia, la quale dicono che a cui ella non ha saputo
prender, lei lascia per ammenda.
</p>
</div2>

<div2 type="capitolo">
<head>356</head>
<head rend="italic">Chi non conosce se medesimo, precipitar talora mortalmente</head>
<p>
Il lione essendo incappato ne' lacci, pregò un topo che
rodesse quelle corde e che per tal via dalla morte il
volesse liberare, promettendo d'essergli grato di tanto
beneficio. Il topo, contento, fatto presto presto il
bisogno, richiese poi il lione d'una sua figliuola per
moglie. Or il lione per non parere ingrato gliel'acconsentì.
Perciò preparate le nozze ecco la sposa, che venendo a
marito lo pestò e 'nfranse, che ella non lo vedeva.
</p>
</div2>

<div2 type="capitolo">
<head>357</head>
<head rend="italic">Quando dover essere confusione massima fra li uomini</head>
<p>
Essendo domandato il dottissimo e famoso Guglielmo Budeo,
quando sarebbe la maggior confusione che potesse essere fra
gli uomini, rispose prontamente: «Il dì della resurrezzione
de' morti, che ciascuno ricercherà le sue membre».
</p>
</div2>

<div2 type="capitolo">
<head>358</head>
<head rend="italic">La clemenza sopra le altri virtù rilucer ne' principi</head>
<p>
Teodosio il giovane fu principe di ammirabil benignità e
clemenza. Costui domandato come fusse possibile che egli non
facesse morire nessuno di quelli che l'offendevano disse:
«Io vorrei più tosto poter risuscitare i morti che far
morire i vivi, perché ei non è cosa più laudabile nelli
uomini, ma specialmente in un principe, che perdonare le
ingiurie». E il nostro divin Petrarca disse:
</p>
<quote rend="block">
<lg>
<l lang="lat">Nobilissimum vindictae genus est parcere.</l>
</lg>
</quote>

<p>
E l'Alamanno dice:
</p>
<quote rend="block">
<lg>
<l>Stimando ché'l perdono al vincitore</l>
<l>più d'ogn'altra vendetta apporti onore.</l>
</lg>
</quote>
</div2>

<div2 type="capitolo">
<head>359</head>
<head rend="italic">Perché apprendano meglio i principi a cavalcare che le altre
cose</head>

<p>
Soleva dir Carneade filosofo che li figliuoli de' principi
non imparano bene altro che il cavalcare. Però che
adulandoli gli uomini, non possono comprendere il vero delle
cose, ma il cavallo che non cura più il re che il rocco, gli
gitterebbe per terra, se bene e saputamente non
cavalcassero.
</p>
</div2>

<div2 type="capitolo">
<head>360</head>
<head rend="italic">In tutte le cose doversi eleggere uomini peritissimi</head>
<p>
Disegnando a Firenze i consoli dell'arte di far una statua,
chiamarono a sé Donatello, famoso ed eccellente scultore e
pittore. Il quale volendone avere per la manifattura
cinquanta scudi, i consoli non parendo loro che tanto se ne
venisse, sdegnati seco alquanto, la dierono a fare a un suo
emulo, chiamato Giovanni, scultore mediocre. Costui fattala
col tempo il meglio che seppe, ne domandava poi ottanta
scudi. Maravigliatisi per tanto i consoli, si dolevan di lui
rimostrandoli che Donatello uomo tanto eccellente, non aveva
domandato per farla più di cinquanta. Infine non si potendo
insieme accordare, rimessero la causa in esso Donatello. Il
quale tantosto sentenziò che i consoli dovessero pagare a
Giovanni settanta scudi. Or alterandosi i detti consoli e
ricordandogli che egli medesimo di cinquanta s'era voluto
contentare, Donatello graziatamente disse: «Egli è vero, e
mi poteva ben contentare. Perché io arei fatta questa statua
– come quel maestro che io sono – in meno d'un mese, ma
questo povero uomo, che appena potria essere mio scolare, ci
è stato sopra più di sei mesi», vendicandosi argutamente
Donatello in un medesimo tempo della ingiuria ricevuta da'
consoli, di cambiar lui per avarizia di sei quattrini, e
tassando l'emulo d'insuffizienza e sé della virtù sua
meritamente lodando.
</p>
</div2>

<div2 type="capitolo">
<head>361</head>
<head rend="italic">Sceleratissimi effetti venire dall'ambizione e dalla
libidine</head>
<p>
Semiramis ardendo di voglia di regnare, pregò Nino suo
marito che le volesse far grazia di lasciarla dominare e
portar lo scetro solamente un giorno. Il che ottenuto fece
in quello stante ammazzare il marito. E così occupato il
regno, molto tempo doppo lui dominò. Ma essendo femmina
dissoluta, in tanta sfrenata libidine si precipitò, che ella
richiese un tratto Nino suo figliuolo de' suoi
congiugnimenti. Onde egli, acceso di sdegno, infuriato
l'uccise.
</p>
</div2>

<div2 type="capitolo">
<head>362</head>
<head rend="italic">Chi vuol parer buono faccia opera d'essere</head>
<p>
Essendo addimandato Socrate da un suo amico in che modo si
possa conseguir buona fama, rispose: «Conseguiraila, se tu
darai opera d'essere tale quale tu desideri d'esser tenuto e
troverrai questo:
</p>
<quote rend="block">
<lg>
<l>Che tosto, o buon o ria, che la fama esce</l>
<l>fuor d'una bocca, in infinito cresce.»</l>
</lg>
</quote>
</div2>

<div2 type="capitolo">
<head>363</head>
<head rend="italic">Di giovamento incredibile esser talvolta l'arguzie</head>
<p>
Era in Anversa un avvocato eccellente, che avendo tolto a

difendere – come è l'usanza – un uomo di pessima vita,
quando fu innanzi a' giudici disse al giustiziere, il quale
si fa parte contra i rei e il quale domandava che colui
dovesse essere impiccato: «Signor, vi contentate voi, che io
difenda questo uomo da bene?». «Contentomi», rispose il
giustiziere. Allora l'avvocato voltatosi a'guidici disse:
«Signori, notate, costui debbe essere libero dalle forche,
perché il malgrave medesimo – tale è il titolo del
giustiziere – che l'ha accusato e che gli domanda la vita,
ha acconsentito che egli è uomo da bene e gli uomini da bene
– come voi sapete – non s'impiccano, ma diaseli una altra
punizione tolerabile».
</p>
</div2>

<div2 type="capitolo">
<head>364</head>
<head rend="italic">Nel fare qualsivoglia cosa doversi pensare al fine</head>
<p>
Una volpe affamata veggendo in una stanza certa carne, vi
entrò dentro per un fesso. E quivi ne fece una corpacciata
tale, che volendone poi uscire, ella non capiva per il
medesimo pertugio, di maniera che come disperata gridava e
si doleva a morte. Essendo pertanto alla voce concorse altre
volpi, la cagione di quel lamento le addimandavano. Onde
ella la sua sventura narrata, chiedeva lor consiglio per la
sua salute. Però una delle più vecchie ridendo le disse: «Il
rimedio è inpronto, sorella, a te bisogna star costà senza
mangiare tanto, che tu sia vota, come tu eri quando tu
v'entrasti e così ne potrai facilmente uscire».
</p>
</div2>

<div2 type="capitolo">
<head>365</head>
<head rend="italic">Ben si dice per proverbio: chi tutto il vuole, tutto ei
perde</head>
<p>
Aveva uno sotterati certi danari in una selva, che nol
sapeva altri che un suo compare, in chi egli ogni suo
segreto confidava. Pochi giorni dipoi andando per vedergli,
trovò che egli erano stati furati. Così dubitando di quel
ch'era, cioè che il compare glieli avesse alzati, lo trovò e
gli disse: «Compare, le cose mie vanno di bene in meglio, io
ho tanto riscosso ch'io voglio sotterar domani altri mille
ducati, con quelli che voi sapete». Il compare facendo conto
di rubare quelli di più, andò e vi ripose subito la pecunia
levatene. Onde il padrone d'essa ritornato poi a quel luogo,
riprese i suoi danari e allegramente a casa se ne li portò,
dicendo fra se medesimo: «Compare e guarti», onde n'è poi
nato il proverbio.
</p>
</div2>

<div2 type="capitolo">
<head>366</head>
<head rend="italic">Come si possa ricevere giovamento eziamdio dal nimico</head>
<p>
Diceva Antistene, altri a Zenofonte l'attribuiscono, che
l'uomo debbe osservare quello che di sé dicono i suoi
nimici. Perché essi sono i primi che conoschino li tuoi
errori. E soggiugneva che sì come il buon medico infino da'
serpenti alcuni rimedi toglie, così dover l'uomo savio
infino da' nimici trar qualche frutto.
</p>
</div2>

<div2 type="capitolo">
<head>367</head>
<head rend="italic">Li giudici iniqui dar le sentenzie in pro di chi maggior
prezzo le compra</head>
<p>
Un pistolese chiamato da due litiganti per arbitro, prese
dall'uno un vasel d'olio, con promessa di dargli la
sentenzia in favore. Ciò presentito l'altro, gli mandò
incontinente a casa un porco ben grasso, pregandolo che gli
volesse esser favorevole. Or il buon giudice sentenziò in
favore di quel del porco. Il che inteso l'avversario corse
subito verso di lui e dolendosi della fede avuta e del
premio a lui mandato, il giudice tiratolo da parte disse:
«Sappia, fratello, che venne in casa un certo porco, il
quale trovato il tuo vasello, lo roppe e versò l'olio,
talché io mi sono di te dimenticato, ma non dubitare, che
un'altra volta ti ristorerò».
</p>
</div2>

<div2 type="capitolo">
<head>368</head>
<head rend="italic">Nelle avversità distinguersi li veri amici da' finti</head>
<p>
Diceva Cicerone che sì come le rondine compariscono la state
e il verno spariscono, così gli amici finti al tempo sereno
si rappresentano e al turbulento s'assentano. Onde Ovidio
graziatamente scrisse:
</p>
<quote rend="block">
<lg>
<l lang="lat">Tempore felici multi numerantur amici,</l>
<l lang="lat">dum fortuna perit, nullus amicus erit.</l>
</lg>
</quote>
<p>
E l'Ariosto garbatamente dice:
</p>
<quote rend="block">
<lg>
<l>Alcun non può saper da chi sia amato,</l>
<l>quando felice in su la ruota siede:</l>
<l>però che hai veri e finti amici a lato,</l>
<l>che mostran tutti una medesima fede.</l>
<l>Se poi si cangia in tristo il lieto stato,</l>
<l>volta la turba adulatrice il piede,</l>
<l>e quel che di cuor ama riman forte,</l>
<l>e ama il suo signor doppo la morte.</l>
</lg>
</quote>
</div2>

<div2 type="capitolo">
<head>369</head>
<head rend="italic">Quanto egregiamente le donne pudiche servino fede al marito</head>
<p>
Armenia, donna nobilissima e di forma prestante, tornando da
un gran convito del re Ciro, domandata per il cammino dal
marito quel che le paresse della bellezza d'esso Ciro – la
quale era tale che ciascuno l'ammirava – rispose pudicamente
così: «Marito mio, a dirvi il vero, io non vi ho mai levati
gli occhi da dosso, perciò non vi posso dire quanto Ciro, o
quelli altri uomini, sieno belli o brutti».
</p>
</div2>

<div2 type="capitolo">
<head>370</head>
<head rend="italic">Stoltizia di principe, sdegno di donna e infedelità d'amico,
quali disordini partorire</head>
<p>
Candalo, re di Libia, aveva una moglie bellissima, della cui
bellezza per l'allegrezza impazzava e non gli era assai di
predicarla a ognuno e a ognuno scoprire i segreti che egli
seco nel matrimonio usava, che volle anco avere il
testimonio. Così la mostrò un giorno per un fesso nuda nata,
senza saputa di lei, a Ligo suo amicissimo. Il quale veduta
cosa sì bella, s'accese di lei sì forte che egli più oltre
non pensava che al modo d'ottenerla, o per amor o per forza
che che ne dovesse seguire. La donna dall'altro canto intesi
i modi del marito nel parlarne e che egli ultimamente
l'aveva mostrata a Ligo a quella foggia, le parve quasi
d'essere tradita e che il re le sue delizie con altri
volesse participare. Laonde essa ne prese tanto sdegno, che
tosto in potestà di Ligo si rimesse, acconsentì la morte del
marito e all'omicidial adultero si diede col regno. E però
ben dice il Boiardo:
</p>
<quote rend="block">
<lg>
<l>Poco durò il gran triunvirato,</l>
<l>che compagnia non vole Amor né stato.</l>
</lg>
</quote>
</div2>

<div2 type="capitolo">
<head>371</head>
<head rend="italic">La iniquità de' governatori causar gran disordini a'
principi e potentati</head>
<p>
Batto di Dalmazia domandato da Tiberio, per qual causa egli
tante tante volte si fusse ribellato e tanta strage a'
Romani avesse data, rispose: «Voi medesimo, Cesare, ne siate
cagione, perché voi a' vostri greggi non date per custodi
pastori, ma lupi rapaci».
</p>
</div2>

<div2 type="capitolo">
<head>372</head>
<head rend="italic">Alcuni esser di tanto tirannica natura che par loro far
beneficio a cui essi non fanno male</head>
<p>
Il lupo essendoseli attraversato un ossicello in gola, pregò
il gru che gliel volesse di là entro cavare, promettendogli
di ciò gran premio. Il gru accettato il partito, tosto col
suo lungo becco fece il bisogno, domandando poscia il premio
sutogli promesso. A cui il lupo digrignando i denti disse:
«Come non ti basta egli, ignorante, d'aver cavato il capo di
bocca a un lupo senza lesione?».
</p>
</div2>

<div2 type="capitolo">
<head>373</head>
<head rend="italic">Maniera notabile da conoscer le qualità dell'uomo</head>
<p>
Dice il Palingenio che chi vuol conoscere qual sia un uomo,
consideri bene quali sieno li suoi amici, perché la natura
volentieri li accompagna. Il fiorentino dice per proverbio,
che Dio fa gli uomini e s'appiano. E Cicerone in persona di
Catone disse:
</p>
<quote rend="block">
<lg>
<l lang="lat">Pares cum paribus facillime congregantur.</l>
</lg>
</quote>

<p>
E in altro luogo scrisse:
</p>
<quote rend="block">
<lg>
<l lang="lat">Mores dispares disparia studia sequuntur.</l>
</lg>
     </quote> 
</div2>

<div2 type="capitolo">
<head>374</head>
<head rend="italic">Li uomini forti e veramente cristiani morir con incredibil
constanza per la fede</head>
<p>
Macedonio, Teodolo e Taciano, vescovi e martiri, furono a
tempo di Giuliano imperadore arrostiti, per causa della
religione, sopra una graticola. Così avendo eglino il fuoco
sotto che lavorava crudelmente, Macedonio si voltò al
giudice e sorridendo disse: «Oh là, se tu pigli piacere di
mangiar la carne umana, facci voltar anco dall'altro lato,
accioché tu ci truovi cotti e stagionati per tutto».
</p>
</div2>

<div2 type="capitolo">
<head>375</head>
<head rend="italic">Due stati desiderabili in questa vita</head>
<p>
Diceva Seneca che in questo mondo bisognerebbe nascer re o
pazzo: re per potersi vendicar delle ingiurie e per poter
correggere e gastigare i vizii delli uomini, pazzo per non
conoscer l'offese e per non si dar pensier di cosa alcuna.
</p>
</div2>

<div2 type="capitolo">
<head>376</head>
<head rend="italic">Cosa detestabile essere mancar di fede</head>
<p>
Mercurio dilettandosi fra le altre cose di furti, di litigii
e di rapine, aveva rubate le vacche d'Appollo, che niun
altro l'avea veduto che un certo uomo chiamato Batto. A cui
Mercurio ne donò una con patto che egli il furto tacesse.
Dipoi per fare esperienza della sua fede, cambiatosi in
forma d'Apollo, venne a lui e gli promesse un toro se gli
insegnava le sue vacche. Batto accecato dal guadagno, gliele
rivelò, onde Mercurio sdegnato il converse in un sasso, che
dalli antichi è chiamato indice e da noi altri vulgarmente
pietra da paragone.
</p>
</div2>

<div2 type="capitolo">
<head>377</head>
<head rend="italic">Scusabile l'esser ingannato dalli amici, ma riprensibile il
lasciarsi ingannar da' nimici</head>
<p>
Diceva Agesilao che non biasimava quelli li quali erano
ingannati dagli amici, ma che riprendeva ben grandemente
quelli che dalli inimici si lasciavano ingannare. Imperò,
disse egli, che delli amici io mi federei sempre, ma de'
nimici non mai e soggiunse quel proverbio:
</p>
<quote rend="block">
<lg>
<l>Dagli amici mi guardi Iddio,</l>
<l>ché da' nimici mi guarderò ben io.</l>
</lg>
</quote>
</div2>

<div2 type="capitolo">
<head>378</head>
<head rend="italic">Secondo il seme che si getta ricorsi il frutto</head>
<p>
Volendo Servilio dissuadere una legge che metteva innanzi
Pinario, disse: «Dimmi, Pinario, se io dico contra di te,
dirai tu mal di me?». «Secondo il seme che tu getterai –
rispose Pinario – ricorrai il frutto».
</p>
</div2>

<div2 type="capitolo">
<head>379</head>
<head rend="italic">Uomini valorosi, con pronte e argute risposte, conquidere i
loro avversarii</head>
<p>
Cosimo de' Medici il Vecchio, oltre alle altre sue gran
qualità, era ne' suoi detti e nelle sue risposte molto
arguto e grave. A messer Rinaldo delli Albizi, benché altri
dicano a Palla Strozzi, il quale essendo per opera sua esule
da Firenze, gli aveva mandato a dire che la gallina covava,
rispose che ella poteva mal covare fuor del nidio. Ad altri
ribelli che gli mandarono a dire che non dormivano, rispose
che'l credeva perché egli aveva cavato loro il sonno. Ad
alcuni cittadini i quali doppo la sua tornata d'esilio gli
dissero che si guastava la città e si faceva contro a Dio a
cacciar fuor di quella tanti uomini da bene, rispose come
egli era meglio città guasta che perduta e che due canne di
panno rosato facevano un uomo da bene e che gli stati non si
tenevano co' pater nostri in mano. Alla moglie che gli
domandò poche ore innanzi la morte, perché egli tenesse gli
occhi chiusi, rispose sorridendo: «Per avvezzargli».
</p>
</div2>

<div2 type="capitolo">
<head>380</head>
<head rend="italic">La bugia odiosa e intolerabile in ognuno fuorché ne' medici</head>
<p>
Diceva Platone che le bugie si possono solamente comportare
a' medici, ad altri no. Perché li medici hanno a confortare
i malati e infino al punto della morte, sia vero o no,
prometter loro la sanità. Dante nostro non solamente
proibisce la bugia, ma proibisce ancora il dir cosa che la
somigli, admonendocene saggiamente in questo modo:
</p>
<quote rend="block">
<lg>
<l>Sempre a quel ver, che ha faccia di menzogna,</l>
<l>de' l'uom chiuder le labra fin che ei puote,</l>
<l>però che senza colpa fa vergogna.</l>
</lg>
</quote>
</div2>

<div2 type="capitolo">
<head>381</head>
<head rend="italic">Delle cose proibite accendersi più l'uomo di desiderio</head>
<p>
Quanta forza abbia la libertà nell'uomo e quanto l'accendano
le cose proibite, si può considerare per questo esemplo. Fu
in Arezzo alla memoria nostra un uomo vecchio, il quale non
era mai uscito fuor della terra. Il che intendendo il
capitano lo fa chiamare un giorno per burla e gli dice avere
inteso che egli usciva spesso fuor della terra a
parlamentare co'nimici. Il vecchio maravigliandosi giurava
santamente che mai alla sua vita non era uscito fuor della
porta. Ma il capitano fingendo di non gli credere, gli
comandò sotto gravi pene, di non uscir più fuora. Ché molte
parole? Il vecchio acceso con tal proibizione di desiderio,
fu preso l'altro giorno fuor della terra.
</p>
</div2>

<div2 type="capitolo">
<head>382</head>
<head rend="italic">Amore esser mostro qual si dipigne la chimera</head>
<p>
La chimera, secondo Fulgenzio, fu un mostro con tre capi, il
primo di lione, il secondo di capra, il terzo di serpente.
Il qual mostro egli all'amore assomiglia, dicendo in questo
modo: «L'amore ha tre capi principio, mezzo e fine. Il
principio per essere feroce e superbo come il lione, intende
per il primo capo della chimera; il mezzo perché si viene
all'acto bieco e libidinoso, come è la capra, intende per il
secondo capo; il fine perché resta il veleno del peccato e
la ferita della penitenzia, intende per il serpente, terzo
capo della chimera». Ma la verità di questa cosa è che la
chimera non è altro che un monte di Licia in Asia così
chiamato, il quale getta fuoco, nella cui sommità abitano
lioni, nel mezzo abbondante di pasture abitano capre e alle
radici serpenti. E di qui nasce la favola che la chimera sia
un mostro che getti fuoco e abbia capo e petto di lione, il
ventre di capra e la coda di serpente.
</p>
</div2>

<div2 type="capitolo">
<head>383</head>
<head rend="italic">Molti e gravi essere gli inganni d'alcune donne verso i
mariti</head>
<p>
Regnante Enrico Ottavo fu a Londra in Inghilterra una
gentildonna, di beni povera, ma di beltà ricca e poi assai
lasciva. Ebbe costei dodici figliuoli, il primo del marito,
gli altri d'altre persone. Or ammalandosi ella gravemente e
di mano in mano peggiorando, tosto cadde in pericolo di
morte. Perciò fatto chiamar un giorno il marito gli disse:
«Guglielmo, – tal era il suo nome – ei non è più tempo da
burle. Sappi che di tutti questi figliuoli non ci è di tuo
altri che il maggiore, però che io solamente il primo anno
ti servai fede». Stupiva il marito e tutti quei fanciulli
che per avventura quivi intorno al fuoco mangiando sedevano,
sospesi rimasero. Seguita la madre il suo proposito e
comincia per ordine i lor padri a raccontare. Il che udendo
il minore – oh natura potente – d'età non più di quattro
anni, il quale da una mano del pane, dall'altra del cacio
avea, posto presto giù il cibo e levate le mani giunte, a
lei si volse tremando e disse: «Oh mamma mia cara, datemi vi
priego buon padre». La donna venendo al suo nominò un uomo
famoso e ricco, onde il figliuolo tutto rallegratosi e da
mangiar ripreso disse: «Le cose vanno bene, poich'io ho
padre sì fatto».
</p>
</div2>

<div2 type="capitolo">
<head>384</head>
<head rend="italic">L'ingratitudine portarne pur talvolta la meritata pena</head>
<p>
Un certo fiume riprendeva ingiuriosamente il suo fonte,
dicendo che egli come pigro immobile si stava e non avea
pesci. Per contra sé grandemente lodava, vantandosi d'avere
ottimi pesci e che per amenissimi piani e dilettevoli valli
dolcemente mormorando correva. Della qual ripresione piena
d'ingratitudine e d'ignoranza sdegnato il fonte, ripresse le
sue acque in guisa che il fiume senza pesci, senza ondi e
senza mormorio secco meritamente rimase.
</p>
</div2>

<div2 type="capitolo">
<head>385</head>
<head rend="italic">Le prosperità e avversità mutar comunemente la natura degli
uomini</head>
<p>
Ruberto di Pandolfo Pandolfini ragionandosi della prosperità
e della avversità degli uomini e come questa e quella gli
fanno molto mutar di natura e condizione, affermò
argutamente che non era maraviglia, perché il venir d'uno in
un altro stato – disse egli – è propriamente come andare
d'uno in un altro paese, dove di necessità altra aria e
altri uomini convien ritrovare.
</p>
</div2>

<div2 type="capitolo">
<head>386</head>
<head rend="italic">Quando l'uomo sia il migliore e quando il peggiore di tutti
li animali</head>
<p>
Diceva Socrate che egli è privilegio di natura, che il lione
contra del lione non incrudelisca, non il liopardo contra
del liopardo, non il tigre contra il tigre, non finalmente
il drago col drago usi violenza, anzi ciascuno genere
d'animali bruti insieme pacificamente congregarsi e contra
degli altri animali a se dissimili pugnare. Solamente l'uomo
– soggiugne – perseguita l'uomo, talché egli solo di tutti
li animali nel suo genere non può vivere sicuro. Onde Plauto
poeta disse: «L'uomo all'uomo non è uomo, ma lupo». E
Aristotile a questo proposito prudentissimamente disse che
sì come l'uomo, quando egli obbedisce alla ragione, è il
migliore di tutti li animali, così quando egli non
l'ubbidisce, è il peggiore di tutti.
</p>
</div2>

<div2 type="capitolo">
<head>387</head>
<head rend="italic">La calumnia restar sovente sopra del calumniatore</head>
<p>
Essendo malato il lione, tutti li animali a lui suggetti,
come lor re, l'andavano a visitare. Ma non essendo ancor
venuta la volpe, il lupo prese occasione di malignare e
l'accusò al lione con dire che ella di lui facea poca stima.
In questo stante comparse la volpe, la quale sentite le
parole del lupo e veggendo il lione tutto alterato e fiero,
si fece avanti arditamente e disse: «E quale è di costoro,
invitissimo re, che con più diligenzia di me abbia cercato
infino a ora per tua salute e finalmente trovatala?».
«Dammi adunque – disse il lione – il rimedio quanto prima».
E la volpe soggiunse: «A te bisogna, se tu vuoi guarir di
questa grave malattia, scorticar vivo questo lupo e
rinvolgerti nella sua pelle così calda calda». Il che fatto
il lione, la calumnia tornò sopra del lupo.
</p>
</div2>

<div2 type="capitolo">
<head>388</head>
<head rend="italic">Utilissimo nello stato matrimoniale il corre i frutti di
rado</head>
<p>
Essendo domandato Licurgo per qual cagione egli per le sue
leggi proibisce che lo sposo con la sposa non dormisse, anzi
volesse che l'uno e l'altro la maggior parte del dì e della
notte con li suoi equali consumasse e infra di loro poco e
di nascosto si trovassero, rispose: «Per tre cagioni: prima
perché essi sieno più gagliardi, non usando il coito
superfluamente; seconda perché l'amor fra loro sia sempre
fresco e vivace; terza perché li loro figliuoli sieno più
robusti». Salamone disse tre essere li beni del matrimonio:
concordia, fede e prole.
</p>
</div2>

<div2 type="capitolo">
<head>389</head>
<head rend="italic">Cosa detestabile e brutta lasciar dominar l'oro in ogni
cosa</head>
<p>
Properzio detestando l'avarizia grande, che regnava a suo
tempo, la significò efficacemente, con gran grazia in questa
guisa dicendo:
<quote rend="block">
<lg>
<l>Perché con l'or si consegue ogni cosa:</l>
<l>con l'oro ben veduto e carezzato,</l>
<l>con l'or sarai stimato virtuoso,</l>
<l>con l'or s'ottien onor, amor con l'oro,</l>
<l>con l'or rompon la fé, con l'or le leggi.</l>
</lg>
</quote></p>
<p>
E l'Alamanno descrivendo la medesima infermità de' nostri
tempi disse:
</p>
<quote rend="block">
<lg>
<l>I gran perigli, i lunghi error d'Ulisse,</l>
<l>Silla, Ciclopi, Arpie, Sirte e Sirene,</l>
<l>di cui per mille già si disse e scrisse,</l>
<l>son quasi nulla a' gran travagli e pene,</l>
<l>ch'oggi parte maggior del mondo cieco</l>
<l>sol per oro acquistar qua giù sostiene.</l>
</lg>
</quote>
</div2>

<div2 type="capitolo">
<head>390</head>
<head rend="italic">I savi non lasciar il guadagno certo per l'incerto</head>
<p>
Un pescatore avendo preso in mare un piccolo pesce, esso
pesciolino lo voleva persuadere che gli desse libertà,
dicendo: «Io sono or sì piccolo, ch'io ti farò poco pro, ma
se tu mi lasci andare, io crescerò e tu mi prenderai poi,
quando io sarò grande, e così di me arai maggior frutto». A
cui il pescatore disse: «Io sarei ben pazzo, se per il
guadagno futuro, benché grande, io lasciassi il ben presente
ancor che piccolo», e soggiunse quel passo terenziano:
</p>
<quote rend="block">
<lg>
<l lang="lat">Ego spem pretio non emo.</l>
</lg>
</quote>
</div2>

<div2 type="capitolo">
<head>391</head>
<head rend="italic">Quanto serva il consiglio e l'industria bene usata</head>
<p>
Atlanta di Sciro, donzella bellissima e di velocissimo
corso, essendo da molti amanti per moglie addimandata, fece
una legge che chi la volesse avere, facesse seco a correre
e, vincendola, ella fusse sua sposa, perdendo egli, dovesse
morire. La qual cosa tentata da molti, tutti rimasero
perdenti e vi lasciarono la vita. Avvenne che Ipomene
veggendo un giorno sì maravigliosa bellezza, dove che avanti
tal vista degli altri si rideva, si accese di lei in tal
maniera che ad acquistarla per via della crudel legge si
dispose. Ma pensato prima bene al fatto suo ricorse poi –
come savio – per consiglio a Venere, la quale graziosamente
tre pomi d'oro del giardino dell'Esperide gli diede e come
esso gli dovesse usare gli insegnò. Così essendo entrati nel
corso, la donzella Atlanta velocemente innanzi gli passò.
Però Ipomene, secondo l'ammaestramento avuto da Venere,
gittò subito l'uno de' tre pomi per terra, di che la
fanciulla invaghita per quello splendore, si chinò a
ricorlo. Ma tosto con la velocità sua il raggiunse e
trapassollo. Allora Ipomene gittò il secondo pomo più bello
e più vago che 'l primo, talché la fanciulla, anco più
cupida d'averlo, perdé tanto tempo a ricorlo, che l'amante
studiando i passi, prese un poco di vantaggio, il quale
anche presto da quella veloce gli fu tolto. Nondimeno
veggendosi egli già propinquo al fine del corso, gettò con
buon animo per terra il terzo pomo, molto più bello che li
altri, del quale la donzella tanto più avida, con isperanza
di raggiugnere e trapassare l'amante, si chinò a pigliarlo.
Ma in questo Ipomene con velocità passando oltre, prima di
lei giunse al segno: così vittorioso allegramente la bella
Atlante ottenne per moglie. Imperò essendo impaziente
dell'amore che le portava, nel condurla alla patria, la menò
nel sacro bosco di Cibele, madre degli iddii e quivi senza
riverenza del luogo la sverginò. Di che sdegnata Cibele ambe
due in lioni gli converse e a tirar il suo carro, come ancor
si vede, gli pose.
</p>
</div2>

<div2 type="capitolo">
<head>392</head>
<head rend="italic">Con pronti e presentanei accorgimenti correggersi talvolta
gli errori de' principi</head>
<p>
Una donna avendo avuta la sentenzia contro ingiustamente da
Filippo re di Macedonia, che allora alterato dal vino in
giudizio presideva, esclamò ad alta voce dicendo: «Io mi
appello a Filippo, quando ei sia sobrio». Per la qual cosa
commossosi quel principe e trovato veramente aver preso
errore, fece quella valente donna, senza però mutar la sua
sentenzia, realmente compensare.
</p>
</div2>

<div2 type="capitolo">
<head>393</head>
<head rend="italic">I maliziosi sotto specie d'accordo privar di forza e di
presidio i più semplici e opprimergli</head>
<p>
Parlandosi di triegua fra i lupi e le pecore, le pecore
vollono che ella si fermasse con gli statichi.
Acconsentirono i lupi e d'accordo i lor figliuoli alle
pecore e le pecore i cani a' lupi per ostaggi dierono. I
quali lupi non cappiendo per l'allegrezza nella pelle,
ebbero una notte il segno e l'entrata da' figliuoli, laonde
mancando l'aiuto de' cani, non vi rimase pecora intatta.
</p>
</div2>

<div2 type="capitolo">
<head>394</head>
<head rend="italic">La rigidezza e asprezza de' padroni rendere inutile e
dappochi i servidori</head>
<p>
Dice Aristotile che si dee aver reguardo e compassione de'
servidori. Perché se si gridano continuamente e si
spaventano senza proposito, quantunque ei fussero di natura
ingegnosi e al ben fare volunterosi, si toglie lor la forza
de l' ingegno e dell'animo.
</p>
</div2>

<div2 type="capitolo">
<head>395</head>
<head rend="italic">Iddio solo essere assoluto procuratore de l'universo</head>
<p>
Il conte Matteomaria Boiardo, signore veramente dottissimo e
molto giudizioso, abbatendosi in una compagnia di diversi
filosofanti, i quali della fortuna variamente divisavano,
domandato da loro sopra ciò della sua opinione disse
graziatamente così:
</p>
<quote rend="block">
<lg>
<l>Fato, fortuna, predestinazione,</l>
<l>sorte, caso, ventura son di quelle</l>
<l>cose che dan gran noia alle persone,</l>
<l>e vi si dicon su di gran novelle:</l>
<l>ma infine Iddio d'ogni cosa è padrone,</l>
<l>e chi è savio domina alle stelle.</l>
<l>Chi non è savio, paziente e forte,</l>
<l>lamentisi di sé, non della sorte.</l>
</lg>
</quote>
</div2>

<div2 type="capitolo">
<head>396</head>
<head rend="italic">Del principe giusto administrar giustizia eziandio contra li
suoi medesimi</head>
<p>
A Firenze, a tempo del duca Alessandro, fu richiesto in
giustizia uno de' Medici, uomo disordinato e che non pagava
mai persona. Or parendogli ciò molto strano, se n'andò
subitamente al duca, dolendosi forte che fusse avuto sì poco
rispetto a sua eccellenza, che egli che era della medesima
famiglia, fusse da un tale con citazioni per via di
giustizia svergognato e finalmente – come la si dice – stato
tocco. Ma il duca, che molto pronto e trattoso era, gli
disse incontinente: «Ohimè, va' e pagalo, perché egli ti
farebbe mettere in prigione, che ci sarebbe di maggior
vergogna».
</p>
</div2>

<div2 type="capitolo">
<head>397</head>
<head rend="italic">Quando la morte sia fuggita insino dalle persone
calamitosissime</head>
<p>
Un rodiano, per avere sparlato di Dionisio tiranno, fu messo
in una gabbia di ferro, a uso di bestia maligna. Ma prima
gli fu tagliato il naso e gli orecchi, cavato un occhio e
tutti i denti e la fronte suggellatagli. Così inoltre
straziandolo giornalmente, a vista del popolo il facevano
vivere e morire. Laonde certi suoi amici un giorno il
consigliavano che egli, lasciato il bere e il mangiare,
desse luogo a tanto malore e la vita sua finisse. Ma egli
non però sbigottito rispose: «L'uomo debbe sempre sperar
bene, insino a che egli ha vita». Il che, come dice il
dottissimo Desiderio Erasmo, può essere esempio a coloro i
quali per ogni disgrazia voglion furiosamente ricorrere al
capestro.
</p>
</div2>

<div2 type="capitolo">
<head>398</head>
<head rend="italic">Il vino doversi annacquare</head>
<p>
Platone ne ammonisce che per la sanità del corpo e
dell'animo noi debbiamo temperar Bacco, come dio ebbro, con le Ninfe, comede e sobrie. Il che conferma Meleagro col suo epigramma, cosìinterpretato:
</p>
<quote rend="block">
<lg>
<l>Bacco fanciullo uscendo delle fiamme</l>
<l>e sendo ancor della cenere immondo,</l>
<l>nell'acque fu lavato dalle Ninfe.</l>
<l>E però quando è tal giova alle gente,</l>
<l>ma se nol meschi, è come fuoco ardente.</l>
</lg>
</quote>
<p>
E Properzio elegantemente disse:
</p>
<quote rend="block">
<lg>
<l lang="lat">Vino forma perit, vino corrumpitur aetas.</l>
</lg>
</quote>
</div2>

<div2 type="capitolo">
<head>399</head>
<head rend="italic">L'avere molti inimici esser men periglioso assai, che
l'averne un solo</head>
<p>
Un certo pesciatino, trovandosi per sua malvagia natura aver
offese e nell'onore e nelle facultà le migliaia delle
persone, soleva anco vantandosi dire che non era la maggior
sicurtà che avere infiniti inimici, perché ciascuno aspetta
che l'altro si vendichi e così non si viene a vendicar
nessuno. «Ma guardati – diceva egli – da uno inimico solo».
</p>
</div2>

<div2 type="capitolo">
<head>400</head>
<head rend="italic">Amor di popolo essere cosa inconstantissima di tutte le
altre</head>
<p>
Messer Francesco Petrarca a proposito della inconstanzia de'
popoli, diceva così: «Sereno di verno, aura di state, quiete
di mare, stato di luna, amor di popolo, se si hanno a
comparar insieme, darò la palma d'instabilità a l'ultimo».
</p>
</div2>

<div2 type="capitolo">
<head>401</head>
<head rend="italic">A guisa di bestia salvatica mordere il detrattatore
e di domestica l'adulatore</head>
<p>
Diogene domandato qual animale avesse i suoi morsi più
nocivi che tutti li altri, rispose: «Se tu domandi delle
fiere, il detrattatore, se tu domandi de' domestici
l'adulatore». Il medesimo Diogene domandato per qual causa
l'oro sia palido, rispose: «Perché ei sa che egli ha molti
persecutori».
</p>
</div2>

<div2 type="capitolo">
<head>402</head>
<head rend="italic">Mezzi idonei da pervenir presto alla monarchia</head>
<p>
Alessandro Magno essendo domandato in che modo egli avesse
in sì brieve tempo conseguito l'imperio di tanto mondo,
rispose: «Col consiglio, con l'eloquenza e con la disciplina
militare».
</p>
</div2>

<div2 type="capitolo">
<head>403</head>
<head rend="italic">Descrizzione dell'uomo secondo Aristotile</head>
<p>
Aristotile domandato che cosa fusse l'uomo, rispose:
«Esempio d'imbecillità, preda del tempo, giuoco della
fortuna, imagine della inconstanza, suggetto della invidia,
stoffo della calamità mondana, il rimanente collora e
flemma».
</p>
</div2>

<div2 type="capitolo">
<head>404</head>
<head rend="italic">Stratagemme di valoroso capitano far grandi effetti nella
guerra</head>
<p>
Aurelio imperadore andato con l'esercito alla città di
Tiane, la trovò a porte chiuse e li terrazzani in difesa.
Onde tutto sdegnato disse: «Se io entro in questa terra, io
non ci lascerò can vivo». I soldati udendo quelle parole,
fatto per la speranza della preda gran coraggio, fecero
grandissimo sforzo, talché Eraclemeone terrazzano temendo,
dette per timore e per premio la patria a tradimento.
Aurelio entrato nella città fece uccider solamente il
traditore Eraclemeone. Or domandando i soldati il sacco e la
suversion della terra, sì come pareva loro che l'imperadore
avesse promesso, egli che non l'intendeva a quel modo
rispose loro: «Io dissi che non lascerei can vivo in questa
terra, però ammazzate se vi pare tutti i cani».
</p>
</div2>

<div2 type="capitolo">
<head>405</head>
<head rend="italic">L'invidia nuocere al privato e al publico</head>
<p>
Antistene filosofo diceva che l'uomo si dee guardar
principalmente dalla invidia delli amici e dalla insidie de'
nimici e soggiugneva che sì come si purga il grano dal
loglio e l'esercito da' poltroni, così si dee purgar la
republica dagli invidiosi. E il dotto Palingenio contra di
questa maladetta peste della invidia disse così in latino
tradotto in vulgare:
</p>
<quote rend="block">
<lg>
<l>Invidia è veramente un mostro orrendo,</l>
<l>una peste crudele, un morbo atroce.</l>
<l>Persegue la virtù, lacera il bene,</l>
<l>odia e detratta sempre l'uomo giusto,</l>
<l>non perdona all'amico, n'al parente,</l>
<l>e del debito onor se può lo priva.</l>
</lg>
</quote>
<p>
E Giovambattista Pescatore sgrida anche egli con molto
sdegno tanta malignità in questo modo:
</p>
<quote rend="block">
<lg>
<l>Tu sola a' bei principii ognor contrasti,</l>
<l>e cerchi di turbare ogn'alta impresa;</l>
<l>tu sola i sacri ingegni sempre odiasti,</l>
<l>cercando in detto e 'n fatto fargli offesa;</l>
<l>tu sola i bei disegni rompi e guasti</l>
<l>con l'empia lingua di livore accesa;</l>
<l>tu sola ammorbi infetti e avveleni,</l>
<l>gl'invidi petti d'ignoranza pieni.</l>
</lg>
</quote>
</div2>

<div2 type="capitolo">
<head>406</head>
<head rend="italic">I principi religiosi e savi più tosto elegger di morire, che
vivere inabili alla dominazione</head>
<p>
Giovanni Augusto imperadore orientale, essendo a caccia e
scoprendo un cervio, gli scaricò dietro l'arco con una
freccia avvelenata. Ma nello scaricare ferì per disgrazia se
stesso in una mano, talmente che operando il veleno, i
medici dissero che per salvar la vita bisognava tagliar
subito quella mano, innanzi che il veleno si distendesse per
la persona. Allora Augusto sospirando disse: «Io voglio più
tosto morire, che far questo, perché Cesare non può con una
mano sola regger drittamente il mondo». E così
miserabilmente si morì.
</p>
</div2>

<div2 type="capitolo">
<head>407</head>
<head rend="italic">Efficacia e virtù grande della povertà</head>
<p>
Soleva dir Diogene che la povertà è sussidio della
filosofia, perché quel che la filosofia cerca di persuadere
con le parole, la povertà constringe co' fatti. E Aristone
diceva che la povertà è una lucerna che palesa tutte le
miserie dell'uomo, benché ella discuopre anche il valore e
la virtù d'esso, poiché secondo Aristotile nelle avversità
precipuamente fa la virtù la sua operazione.
</p>
</div2>

<div2 type="capitolo">
<head>408</head>
<head rend="italic">Quanto sia approvato, commodo e sicuro il silenzio</head>
<p>
Essendo tassato un giorno Simonide filosofo che egli
naturalmente sì poco parlasse, disse: «Io non parlo però sì
poco, che io non mi sia pentito più volte d'aver troppo
parlato, ma d'aver troppo taciuto, non mi sono io pentito
giamai». Appollonio disse, che la loquacità è piena d'errori
e il silenzio sicuro. E Seneca medesimamente dice che non è
cosa alcuna che renda una quiete più commoda che il parlar
poco e pensare assai. Perché la dolcezza del parlare – dice
egli – è una specie di vivanda, tanto piacevole e tanto
appetitosa che ella a poco a poco alletta l'uomo, non
altrimenti che si faccia il vino e l'Amore a scoprire i
segreti e quindi a seminare scandoli. Laonde si legge che
Anacarside filosofo aveva scritto nella sua imagine dipinta
questa sentenzia: «Contenersi dalla lingua, dalla gola e da
Venere». Il nostro Alamanno tassando anche egli la troppa
loquacità, dice così:
</p>
<quote rend="block">
<lg>
<l>Ma troppo tardi viene il pentimento</l>
<l>che la parola parte di leggiere,</l>
<l>e non può ritornar quando bisogna,</l>
<l>che non riporti altrui danno, o vergogna.</l>
</lg>
</quote>
</div2>

<div2 type="capitolo">
<head>409</head>
<head rend="italic">Di non minor momento esser la scienza del tacere che quella
del favellare</head>
<p>
Cercando un certo Careone giovane molto loquace, di convenir
con Isocrate oratore, per andare ad imparar da lui alla sua
scuola, Isocrate gli chiese doppio salario. Domandato per
qual cagione rispose: «Perché è mi bisogna insegnarti due
facultà: l'una a tacere, l'altra a parlare».
</p>
</div2>

<div2 type="capitolo">
<head>410</head>
<head rend="italic">Detto corrispondente a' fatti d'un valoroso capitano</head>
<p>
Marcuccio Salviati, giovane raro nella milizia e veramente
valorosissimo, si trovava un giorno a desinare col duca
Valentino, dove per avventura erano i primi capitani
d'Italia e forse d'Europa. Or ragionandosi dell'arte
militare e di diverse battaglie e fazzioni, nelle quali quei
di quella compagnia, chi in una chi in un'altra, s'erano
ritrovati, il duca in su quel proposito gli pregò che
ciascuno volesse dire in che luogo e in che caso egli si
fusse trovato, dove egli avesse avuto più paura e portato
maggior pericolo. Così questo una cosa e quello un'altra
raccontando, Marcuccio che aveva impetrato dal duca d'esser
l'ultimo a dire, poi che gli altri ebber finito, alzando la
faccia disse egli: «Signore, io non ho che raccontare,
perché né in steccato, né in battaglia, né in espugnazioni,
o difensioni di terre, né altrimenti ho giamai conosciuta
paura, o pericolo alcuno».
</p>
</div2>

<div2 type="capitolo">
<head>411</head>
<head rend="italic">Il nimico doversi metter del tutto in oblio</head>
<p>
Diceva Platone che non solamente egli non si debbe parlare
de' suoi nimici, ma che si debbe ributtargli dalla memoria
come fa la natura, che ributta da sé il suo contrario.
</p>
</div2>

<div2 type="capitolo">
<head>412</head>
<head rend="italic">Iddio aiuta l'uomo quando egli stesso s'aiuta</head>
<p>
Un contadino a cui era sprofondato il carro nel fango, si
getta supino per disperato in terra e domanda aiuto a Giove.
Rimbomba una voce dal Cielo che dice: «Sta su, poltrone,
batti quei cavalli, aiutati e io allor t'aiuterò».
</p>
</div2>

<div2 type="capitolo">
<head>413</head>
<head rend="italic">Di falli minuti più tosto pagarsi il fio, che di malefici
importanti e capitali</head>
<p>
Un colombo restando preso a un laccio, si lamentava
miserabilmente dicendo: «Oh infelice e sventurato uccello,
io non ho rubato oro, non ho rubato argento, né cosa alcuna
preziosa e per una fava ho a lasciar qui la mia vita a un
laccio? Che maladetta sia la fortuna mia e la malvagità
degli uomini».
</p>
</div2>

<div2 type="capitolo">
<head>414</head>
<head rend="italic">Le due parole mio e tuo guastare il mondo</head>
<p>
Diceva il Poliziano che Dio aveva data tutta l'acqua a
ciascuno animale aquatico, così tutta la terra senza alcuna
divisione a ciascun animale terrestre, ma che l'uomo è il
più infelice di tutti li altri animali, posciaché egli non
solo ha ristretto tanto estremamente il suo amplo imperio di
tutta la terra. E come ristretto? Con introdurre al mondo
due parole, cioè mio e tuo, che sono cagione d'ogni
dissensione umana. E però Pittagora filosofo ordinò che
infra gli amici ogni cosa fusse comune. Platone ordinò il
medesimo fra i cittadini della sua nuova republica. E altri
ciò hanno voluto introdurre tra tutti gli uomini.
</p>
</div2>

<div2 type="capitolo">
<head>415</head>
<head rend="italic">La virtù della cortesia insino dagli assassini aversi in
pregio</head>
<p>
Messer Alessandro Sanese, gentiluomo liberale e benefattore
d'ognuno, essendo a cammino dette ne' malandrini, li quali
circundatolo il volevano uccidere. Ma uno di loro
conosciutolo, gridò incontinente: «Ohimé, non l'ammazzate,
perché costui è uomo raro. Fa piacere a ognuno e a me ha
fatto cento volte servigio». Per le quali parole commossisi
li compagni, non solamente di ammazzarlo s'astennero, ma
tutti insieme insino al sicuro gli fecero compagnia. Onde
l'Ariosto nobilmente dice:
</p>
<quote rend="block">
<lg>
<l>Studisi ognun giovar altrui, ché rade</l>
<l>volte il ben far senza il suo premio sia,</l>
<l>e se pur senza almen non te n'accade</l>
<l>morte, né danno, né ignominia ria.</l>
<l>Chi nuoce altrui tarde o per tempo cade,</l>
<l>il debito a scontar che non s'oblia.</l>
<l>Dice il proverbio ch'a trovar si vanno</l>
<l>gli uomini spesso e i monti fermi stanno.</l>
</lg>
</quote>
</div2>

<div2 type="capitolo">
<head>416</head>
<head rend="italic">Belli e animosi tratti usarsi da' principi generosi e
magnanimi</head>
<p>
Guglielmo re d'Inghilterra cognominato Ruffo, essendogli
ribellata la Normandia nel millecento e uno, passò a quella
volta con grosso esercito. Così venuto alle mani con gli
avversarii, gli roppe e fece per avventura prigione Elia,
capo della ribellione. Il quale Elia essendo condotto alla
sua presenzia, il re lo scherniva e come uomo dappoco e di
poca stima lo sbeffava, onde Elia se gli volse fieramente
dicendo: «Sire, voi mi avete preso per fortuna di guerra, ma
se io fussi libero, io vi farei ancor tremare». Or qui il
magnanimo re non punto sdegnato, lo fece subito liberare,
dicendoli: «Va' e fammi il peggio che tu puoi». Elia,
liberato, non si truova che mai più contra del re operasse.
</p>
</div2>

<div2 type="capitolo">
<head>417</head>
<head rend="italic">Mirabil fortezza d'animo accompagnata da pietà grande verso
la patria</head>
<p>
Avendo Lucio Silla espugnata per forza d'arme la città di
Preneste, dette licenzia e commessione a' soldati che,
rovinatala, ammazzassero tutti i cittadini, eccetto il suo
ospite, volendoseli con questo benefizio mostrar grato di
molte cortesie, ricevute altre volte da lui nel suo
alloggiamento. Ma intesa quel magnanimo cittadino questa
commissione, uscì incontinente fuor di casa travestito e
mescolatosi con l'altra turba disse che voleva più tosto
morire che dover la vita al destruttore della sua patria.
</p>
</div2>

<div2 type="capitolo">
<head>418</head>
<head rend="italic">Consigli di gran capitano per salvar sé e vincere i nimici</head>
<p>
Il re Antigono ritirandosi da' nimici, i quali per allora
erano più potenti di lui, disse a chi forse l'imputava di
fuga sé non fuggire, ma tendere là dove era il profitto e
l'utilità sua. Il medesimo re, domandato in che modo si
potessero superare i nimici, rispose: «Con la forza e con
l'ingegno; e se non basta la pelle del lione, prendere
quella della volpe».
</p>
</div2>

<div2 type="capitolo">
<head>419</head>
<head rend="italic">I principi dover rimuovere i cattivi strumenti dalla
giustizia</head>
<p>
Intendendo il re Alfonso d'Aragona come un medico franzese,
soffista molto acuto ma d'ingegno avarissimo, lasciata la
medicina, s'era dato all' avvocare e con li suoi punti
soffistici tutta la corte intricava, fece un editto (oh,
giustissimo re) che tutte le cause che l'avvocato franzese
intraprendesse, si tenessero per cattive e per ingiuste.
</p>
</div2>

<div2 type="capitolo">
<head>420</head>
<head rend="italic">Il sonno esser fratello della morte.
</head>
<p>
Gorgia Leontino avvicinandosi alla morte, si abbandonava a
poco a poco al sonno. Onde domandandolo Polidoro suo cugino
come egli stesse, rispose: «Bene, io sento che il sonno mi
vuol consegnare alla sorella», alludendo all'opinione
d'Omero che il sonno sia fratello della morte.
</p>
</div2>

<div2 type="capitolo">
<head>421</head>
<head rend="italic">Il commercio umano esser pien di fraude e turbulentissimo</head>
<p>
Il Petrarca diceva che li cacciatori e li uccellatori non
usano tanto studio né tendono tante reti e lacci alle fiere
e alli uccelli, quante gli uomini maliziosi alli altri
semplici. E soggiugneva: «Vuoi tu adunque non ti trovare
ingannato, o tu ti muori o tu fuggi il commercio umano». E
Lorenzo de' Medici a questo proposito scrisse:
</p>
<quote rend="block">
<lg>
<l>Chi uman viver disse, tolse pace</l>
<l>in tutto della nostra mortal vita,</l>
<l>e d'ogni mal lasciò sol la speranza:</l>
<l>questa fa sofferir i tristi pianti,</l>
<l>ad altri comportar fa mille morti,</l>
<l>e che peggio è fa viver sospirando,</l>
<l>a discrezion dell'uom malvagio e falso.</l>
</lg>
</quote>
</div2>

<div2 type="capitolo">
<head>422</head>
<head rend="italic">La fame e la sete essere il condimento del pasto</head>
<p>
Diceva il Boccaccio, al proposito del mangiare e del bere,
che non è cosa alcuna che più condisca il pasto e il poto
che la fame e la sete, dandone per esempio come Dario, nel
fuggire Alessandro Magno, avendo molto assetato bevuta acqua
torbida e infetta, disse poi che non aveva mai beuta la
miglior bevanda. E che Tolomeo re d'Egitto andando alla
caccia e essendosi smarrito, affamato si condusse a casa
d'un pastore, dove non trovando altro che pan nero e duro da
mangiare, affermò poscia che non aveva mai mangiato cibo
migliore.
</p>
</div2>

<div2 type="capitolo">
<head>423</head>
<head rend="italic">Varii essere i desiderii degli uomini</head>
<p>
Varii e considerabili sono i desiderii degli uomini.
Sant'Augustino desiderava d'aver veduto Cristo in carne
umana, san Paulo predicante e Roma trionfante. Desiderava
Augusto la fortezza d'animo di Scipione, la benivolenza di
Pompeio e la fortuna di Cesare. Caligula imperador
crudelissimo desiderava che il popolo romano avesse una
testa sola, per farla tagliare con un sol colpo. Orazio
desiderava mente sana in corpo sano. Filosseno desiderava
d'aver il collo lungo a guisa di gru, per gustar più
lungamente il bere e il mangiare.
</p>
</div2>

<div2 type="capitolo">
<head>424</head>
<head rend="italic">In quanta miseria gli uomini valorosi per colpa d'altri
talor si riducano</head>
<p>
Bellisario, capitano di Giustiniano imperadore, vinse li
Vandali, trionfò de' Persi, liberò più volte Italia da'
barbari. Onde l'imperadore, per invidia e per sospetto
proccedente da tanti prosperi successi, in luogo di premio
gli fece ingiustamente cavar gli occhi, talché quel
chiarissimo uomo si ridusse ultimamente a viver mendicando.
Così standosi egli in una piccola capanna, posta in una
delle più frequenti strade di Roma, domandava la limosina
con queste proprie parole: «Viandante, dà un quattrino, per
l'amor de Dio, al povero Bellisario, il quale dalla virtù
sua fu fatto chiaro e dalla invidia d'altri è fatto cieco».
A questa miseria ridusse la fortuna un tanto uomo. Onde ben
disse il Petrarca:
</p>
<quote rend="block">
<lg>
<l>Non comincia fortuna mai per poco,</l>
<l>quando un mortal si piglia a scherno e giuoco.</l>
</lg>
</quote>
</div2>

<div2 type="capitolo">
<head>425</head>
<head rend="italic">Il ricco paragonato al pagone</head>
<p>
Giunone è dea delle ricchezze e de' regni, alla quale iddea
si dà in tutela il pavone, per denotare che le qualità de'
ricchi sono conformi alla natura del pagone.
Conciosiacosaché egli sale sempre sopra i tetti e sopra gli
edifizii più eminenti, così il ricco cerca sempre i gradi e
le preeminenze, e se elle non gli sono date se le prende. Il
pagone stride e gride, così il ricco alza la voce e
l'alterigia sua. Il pavone è ornato di belle piume,
dilettasi d'esser carezzato e di maniera si vagheggia, che
per mostrare e contemplare l'occhiuta coda, scuopre di
dietro le sue brutte parti, così il ricco è pieno di purpure
e di ricchezze, dilettasi di adulazioni, di pompe e di vana
gloria. E mentre che cerca di mostrare il corpo ben ornato,
ben pasciuto, delicato e profumato, mostra l'animo brutto,
privo di virtù, pien di pazzia e d'ogni vanità.
</p>
</div2>

<div2 type="capitolo">
<head>426</head>
<head rend="italic">Le parole dell'uomo esser l'imagine dell'animo</head>
<p>
Diceva Solone che la parola è l'imagine de' fatti, anzi
della vita dell'uomo, e che nello specchio non si vede
meglio espressa la figura del corpo che nell'orazione la
forma dell'animo. E Socrate alludendo a quella opinione,
essendogli mandato un figliuolo d'un amico suo perché egli
lo vedesse e esaminasse alquanto quel che gliene pareva,
disse: "Parla, se tu vuoi ch'io ti conosca".
</p>
</div2>

<div2 type="capitolo">
<head>427</head>
<head rend="italic">Il vino doversi bere moderatamente</head>
<p>
Anacarside filosofo diceva che la vite porta tre grappoli:
il primo di piacere, il secondo di ebrietà e il terzo di
molestia. E ad un altro proposito disse che il vino faceva
parlare e il mangiare star cheto. Questo medesimo filosofo
domandato in che modo l'uomo si dovesse guardare
dall'imbriacarsi, rispose: «Aver sempre a mente le sozze
maniere delli imbriachi».
</p>
</div2>

<div2 type="capitolo">
<head>428</head>
<head rend="italic">L'amor non aver leggi e far parer una cosa per un'altra</head>
<p>
Essendo messer Luigi Alamanni in una compagnia di onesti
giovani, dove divisandosi dell'amore Piero da Gagliano disse
che si maravigliava grandemente di veder talvolta in ciò sì
astratti gusti e che gli pareva impossibile che uno si
innamorasse d'una donna brutta, un altro d'una vecchia,
questo d'una cortigiana comune a ognuno e quello amasse
insino a una che l'odia. A cui l'Alamanno voltatosi,
graziatamente disse: «Non sapete voi, messer Piero, che
l'amore si dipinge cieco?». E soggiunse:
</p>
<quote rend="block">
<lg>
<l>Chi vuol dar legge all'amoroso nodo,</l>
<l>non sa ben qual si sia la sua natura.</l>
<l>L'un d'una cosa e io dell'altra godo,</l>
<l>chi lo spirto ama e chi sol la figura,</l>
<l>chi diletta la vista, chi l'udire,</l>
<l>chi sfoga ogni desir solo in servire.</l>
</lg>
</quote>
<p>
E l'Ariosto dice:
</p>
<quote rend="block">
<lg>
<l>Quel che l'uom vede, Amor gli fa invisibile,</l>
<l>e l'invisibil fa veder Amore.</l>
</lg>
</quote>
</div2>

<div2 type="capitolo">
<head>429</head>
<head rend="italic">Osservanze filosofiche nell'umanità</head>
<p>
Ogni volta (diceva Diogene) che io considero nella vita
umana i governatori delle terre e degli imperii, i filosofi,
i medici e altre simili persone, mi par certamente che non
sia animale più savio che l'uomo. Per contra quando che io
riguardo gli interpretatori della fortuna, i pronosticatori
e indovini delle stelle e degli influssi celesti e simil
generazione d'uomini, mi par che non sia il più stolto
animale di lui.
</p>
</div2>

<div2 type="capitolo">
<head>430</head>
<head rend="italic">L'animo ben qualificato tolerare ogni fastidio e dispiacere</head>
<p>
Diceva Favorino filosofo che sì come il corpo ben disposto
tollera il freddo, il caldo e altri disagi, così l'animo ben
qualificato, tollera i dispiaceri, i pensieri e la fortuna
avversa.
</p>
</div2>

<div2 type="capitolo">
<head>431</head>
<head rend="italic">A quali perturbazioni e vizii dell'uomo corrispondano le tre
Furie infernali</head>
<p>
Scrivono i poeti che le Furie infernali, figliuole
d'Acheronte e della Notte, le quali la mente e l'animo
dell'uomo esagitano, sono tre, cioè Alecto, Tisifone e
Megera. Alecto assimigliano alle inquietudine, perché ella
desidera la voluptà, Tisifone assimigliano all'ira, perché
ella ricerca vendetta; e Megera assimigliano alla superbia,
perché ella appetisce ricchezze e imperio.
</p>
</div2>

<div2 type="capitolo">
<head>432</head>
<head rend="italic">La crudeltà né con ragione né con umilità placarsi mai</head>
<p>
Il lupo bevendo ad un vivaio, vedde un agnello, che ancor
egli vi beeva. Onde fattogli disegno addosso gridò: «Perché
m'intorbidi tu questa acqua, ghiotterello?». L'agnello
tremando rispose: «Perdonami fratello, che io non ti vedea,
benché io beeva da te tanto lontano ch'io non ti poteva
l'acqua intorbidare». «Anzi, – disse il lupo – mi nuoci
sempre, ribaldo, e padre e madre e fratelli tutti mi siete
nimici, ma tu ne porterai le pene», e divorollo.
</p>

</div2>

<div2 type="capitolo">
<head>433</head>
<head rend="italic">In quali cose consistere principalmente l'umanità</head>
<p>
Platone dice che l'umanità e la magnanimità dell'uomo
consiste principalmente in tre cose: la prima nel salutar le
genti benignamente; la seconda nell'aiutar il prossimo ne'
suoi bisogni; e la terza nel pregare spesso gli amici a
convivio moderato.
</p>
</div2>

<div2 type="capitolo">
<head>434</head>
<head rend="italic">Difficillimo essere a conoscer la natura de' mortali</head>
<p>
Diceva Filemene filosofo così: «Quando io considero che
ciascun genere di animali bruti ha una sola natura, come i
lioni che tutti sono forti e animosi, le lepri che tutte
sono timide e vili, le golpi maliziose, l'aquile magnanime,
i nibbi poltroni, i colombi semplici, intanto che fra
centomila di questi o d'altri simili animali non se ne
troverebbe uno che digenerasse, onde che conosciuto il
genere, si conosce incontinente la specie e la natura sua.
Io mi dolgo certamente della condizione delli uomini, i
quali abbiano più nature che non sono le persone, in guisa
che sia impossibile conoscerle tutte, anzi sia molto
difficile conoscerne pur una di tante senza lungo tempo».
</p>
</div2>

<div2 type="capitolo">
<head>435</head>
<head rend="italic">Gli uomini costanti e savi non dar luogo alle calumnie delli
invidiosi e de' maligni</head>
<p>
Luigi Marsilio, uomo d'ingegno e di dottrina singulare,
aveva educato e disciplinato negli studi d'umanità un povero
giovane chiamato Giovanni, il quale divenne poi dottissimo.
Accadde che un altro discepolo, mosso da invidia, cominciò
occultamente a detrattare quel giovane, affermando al
maestro che egli era di malvagia natura e che come ingrato
diceva mal di lui e in cattivo concetto l'aveva. Le quali
cose replicandogli egli un'altra volta, il vecchio, come
prudente, il domandò quanto tempo fusse ch'ei conosceva
Giovanni. «E' un anno», rispose colui. «Allora, Luigi, io mi
maraviglio dunque – disse – che tu stimi te tanto savio e me
tanto stolto, che tu ti presumma d'aver meglio conosciuto la
natura e li costumi di costui in un anno che non ho io in
diece».
</p>
</div2>

<div2 type="capitolo">
<head>436</head>
<head rend="italic">Notabil ritratto dell'arte in forma umana</head>
<p>
Volendo il chiarissimo Daniello Barbaro transfigurare l'arte
delle cose in forma umana, la dipinse così: piccola di
statura, gli occhi di color celeste con luce penetrante, i
capelli neri e le ciglia rare, il naso aquilino, li orecchi
patenti, il collo brieve, il petto largo e come madre di
tutte le cose pieno di mammelle, le spalle grosse, le
braccia, le palme e le dita lunghe, tutti segnali secondo
Aristotile d'esser piena d'intelletto, di capacità e di
studio. E poi nell'aspetto, nell'andare e nel vestire, la
fece pronta, agile e svegliata ad ogni cosa, ma tanto
severa, considerata e degna che l'uomo appena ardisse di
guardarla fissamente in viso.
</p>
</div2>

<div2 type="capitolo">
<head>437</head>
<head rend="italic">In casi perigliosi e difficili del popolo essere oltra modo
utile la presenzia e la facondia del principe</head>
<p>
Essendo entrato Carlo Quinto imperadore, l'anno
millecinquecentoquarantaquattro, in Francia con grosso
esercito per la campagna, faceva gran progressi. Così avendo
ultimamente preso Soison, pareva si volesse gittare verso la
real città di Parigi. Onde i Parigini, nonostante che
sapessero che il lor re gli fusse appresso con non minor
esercito, non solo sgomberavano e tumultuavano, ma la plebe
faceva anche molti segni di volersi ammutinare e ribellare.
Il perché il re Francesco si trasferì subitamente in persona
a Parigi, dove dando bonissimo ordine per la sicurtà di quel
popolo, veggendo con tutto ciò molto spavento, gli usò ancor
fra le altre queste notabili parole, dicendo: «Io non vi
posso guardare, o Parigini, che voi non abbiate paura. Ma io
vi guarderò bene che voi non abbiate danno, assicurandovi
che io vorrei più tosto morir realmente difendendovi, che
viver vilmente abbandonandovi».
</p>
</div2>

<div2 type="capitolo">
<head>438</head>
<head rend="italic">Che d'ognuno, ma precipuamente de' principi doverebbe essere
l'osservar la fede</head>
<p>
Soleva il medesimo re Franceso talvolta dire che quando la
fede dovesse mancare in tutti gli altri uomini, che ella
doverebbe restare in tra i principi, perché la lor possanza
è tale che non si possono costringere né per giudizii né per
leggi. E il savio re Alfonso d'Aragona diceva che la parola
d'un principe debbe valer tanto quanto il giuramento d'un
privato, o più tosto quanto il motto d'un oraculo, che se
perde il credito, perde la degnità. L'Ariosto intendendo non
meno de' privati che de' principi scrisse in generale sopra
l'osservanza della fede saggiamente in questo modo:
</p>
<quote rend="block">
<lg>
<l>La fede unqua non debbe esser corrotta,</l>
<l>o data a un solo, o data insieme a mille.</l>
<l>E così in una selva, in una grotta,</l>
<l>lontan dalle cittadi e dalle ville,</l>
<l>come dinanzi a tribunali in frotta</l>
<l>di testimon, di scritti e di postille,</l>
<l>senza giurar o segno altro più espresso,</l>
<l>basta una volta, che s'abbia promesso.</l>
</lg>
</quote>
</div2>

<div2 type="capitolo">
<head>439</head>
<head rend="italic">La bellezza del corpo non essere comparabile a quella
dell'animo</head>
<p>
La volpe e il liopardo disputavano insieme della bellezza
loro. Or esaltando il liopardo la leggiadria della varietà
della sua pelle, la volpe non potendo comparar la sua con
quella, disse: «Taci pazzerello, quanto è meglio d'aver
varii colori nell'animo che nel corpo».
</p>
</div2>

<div2 type="capitolo">
<head>440</head>
<head rend="italic">Quanto egregii espedienti sumministri la magnanimità dell'uomo</head>
<p>
Avendo i Fiorentini guerra col Duca di Milano, doppo molte
imprese fatte tra loro, con grave danno dell'uno e
dell'altro potentato, s'accordarono ultimamente di far
rimessione delle loro differenza in arbitri comuni. Il quale
accordo trattandosi in Genova, accadde che ristringendosi la
pratica, li arbitri parlavano che fra le parti si dovessero
dare per l'osservanza idonei mallevadori, il che era quasi
impossibile. Laonde Guido di messer Tommaso, uno delli
ambasciadori fiorentini, domandato chi soderebbe per la
pace, conoscendo le difficultà che vi erano nel sodare,
rispose magnanimamente: «La spada soderà, perché Giovan
Galeazzo ha fatta esperienza delle nostre forze e noi delle
sue». Questa generosa risposta tolse via ogni difficultà,
perché fu approvata ancora dagli avversarii, stimando esser
cosa vile di mostrar d'aver paura, quando gli altri non
temevano.
</p>
</div2>

<div2 type="capitolo">
<head>441</head>
<head rend="italic">Le genti dover beneficare insino a' morti</head>
<p>
Diceva Simonide filosofo che insino a' morti si dovevan
beneficare, raccontando che essendo egli a cammino, trovò un
uomo morto esposto alle fiere e alli uccelli. Onde avutone
pietà, gli fece dar subito sepoltura. E che avendo egli poi
in animo di montar l'altro giorno in nave, gli apparve la
notte dormendo l'anima di quel morto, la qual anima l'ammonì
che egli in quella nave disegnata non entrasse, dicendo che
ell'era senza dubbio per perire. Onde che egli riferì la
mattina a' compagni questo sogno, confortandogli
efficacemente a non voler entrar in quella nave e aspettare
altro passagio, ma che essi ridendosi di lui il lasciarono e
sopra vi s'imbarcarono. Così essere accaduto che non molto
di poi si levasse una tempesta tale che quella nave si
sommergesse, e li compagni languendo tutti perissero.
</p>
</div2>

<div2 type="capitolo">
<head>442</head>
<head rend="italic">La rimembranza della corta vita nostra abbassar molto
l'orgoglio e la superbia umana</head>
<p>
Xerxe re di Persia andando all'impresa contra i Greci e
veggendo tutto l'Elesponto pieno di infinite sue navi e di
innumerabili sue genti, esclamò con alta voce dicendo: «Io
son beato». Poco appresso mutata faccia, cominciò a
piangere. Laonde Artabano suo zio veggendo tanta mutazione,
il domandò della cagione. A cui Xerxe tutto afflitto
pietosamente rispose così: «Io piango perché e' mi è venuto
in mente quanto sia miserabile e brieve la vita degli
uomini, considerando che in manco di cento anni tutti noi
altri indubitatamente saremo morti e spenti».
</p>
</div2>

<div2 type="capitolo">
<head>443</head>
<head rend="italic">In che modo utilmente e con lodi si conversa con li uomini</head>
<p>
Epitteto diceva che nel conversare con li uomini si debba
osservare questa regola e norma: se il compagno è superiore
di dottrina, ascoltare e ubbidire; se egli è uguale,
acconsentire; se egli è inferiore, persuaderlo modestamente.
Questo medesimo Epitteto soleva dire che quattro erano li
elementi di tutti i mali: invidia, superbia, avarizia e
ambizione. E soggiugneva che quando la superbia cavalca, il
danno e la vergogna gli vanno in groppa.
</p>
</div2>

<div2 type="capitolo">
<head>444</head>
<head rend="italic">La modestia de' principi nelle lor prosperità risplender
grandemente</head>
<p>
Avendo Carlo Quinto imperadore rotta e fugata la potente
lega delli Alamanni protestanti, roppe anche finalmente il
vigesimoquarto dì d'aprile millecinquecentoquarantasette,
presso al famoso fiume d'Albi, il valoroso duca Gianfederigo
di Sassonia, e con molti de' suoi il fece prigione. Le quali
grandissime cose avendo egli con maravigliosa prestezza e
facilità ottenute, usò modestamente queste umanissime parole
dicendo: – Io non posso dire, come disse Giulio Cesare,
«<foreign lang="lat">veni, vidi, vici</foreign>», ma dirò«<foreign lang="lat">veni, vidi et Dominus Deus
vicit</foreign>» –. Al qual proposito l'Alamanno nostro dice così:
</p>
<quote rend="block">
<lg>
<l>Il restar vincitor dono è de Dio,</l>
<l>quel che la palma ottien mostrar si deve</l>
<l>giusto all'ingiusto, a chi fu giusto pio.</l>
</lg>
</quote>
</div2>

<div2 type="capitolo">
<head>445</head>
<head rend="italic">Numero, forma e natura delle Grazie</head>
<p>
Gli antichi Greci fingevano le Grazie essere tre, Aglaia,
Talia e Eufrosine, e le dipingevano nude, per dimostrare che
i benefici deono essere puri e semplici senza insidie o
speranza di maggior profitto. Contrafacevanle giovani,
perché la memoria del beneficio dee esser sempre fresca e
non invecchiare. Apparivan ridenti, perché si dee dare e
beneficare il prossimo allegramente. Dipingevanle tre,
dicendo che l'una porge, l'altra riceve e la terza rende.
Due voltavano col viso verso di noi e una con la collottola,
volendo significare che per una grazia che si riceva, se ne
deve rendere due. Congiugnevanle strettamente insieme,
dimostrando che le Grazie deono essere indissolubili e l'un
beneficio preparar sempre l'altro e così far l'amicizia
perpetua.
</p>
</div2>

<div2 type="capitolo">
<head>446</head>
<head rend="italic">Le leggi umane perché sien simili alle tele de' ragnateli</head>
<p>
Anacarside filosofo comparava ingegnosamente le leggi degli
uomini alla tele de' ragnateli, dicendo che sì come queste i
minori animali ritengono e alli maggiori cedono, così quelle
i poveri e i debili constringono, i ricchi e li potenti
lasciano passare.
</p>
</div2>

<div2 type="capitolo">
<head>447</head>
<head rend="italic">La virtù e non i danari far vivo l'uomo</head>
<p>
Afferma Timoteo che li danari sieno il nervo di tutte le
cose, anzi il sangue e l'anima degli uomini, dicendo inoltre
che chi non ha danari, vive morto tra' vivi, benché ciò non
de' danari ma della virtù si dee dire, senza la possessione
della quale in verità morto è l'uomo, quantunque ei viva.
</p>
</div2>

<div2 type="capitolo">
<head>448</head>
<head rend="italic">Pianamente e non in furia doversi risolvere le cose
d'importanza</head>
<p>
Essendosi sparso voce e fama incerta che Alessandro Magno
fusse morto, i rettori d'Atene levatisi caldamente, volevano
incitar il popolo a prender l'armi e a vendicarsi in
libertà. Ma Focione, uomo prudentissimo, non trovando
fondamento in quelle nuove, gli riprese saggiamente dicendo:
«Non correte a furia, cittadini miei. Aspettate altre
novelle, perché se Alessandro è oggi morto, state sopra di
me, che sarà morto anche domani e l'altro». Così gli
contenne e poco appresso s'intese come Alessandro viveva.
Però ben disse il nostro Luigi Pulci:
</p>
<quote rend="block">
<lg>
<l>Il tempo non vien mai chi non l'aspetta,</l>
<l>rade volte la cosa non pensata</l>
<l>riesce, a chi la vuol pur fare in fretta.</l>
</lg>
</quote>
</div2>

<div2 type="capitolo">
<head>449</head>
<head rend="italic">Dolce cosa esser la morte agli afflitti</head>
<p>
La cicogna veggendo morir un cigno cantando, il domandò
perché cagione alla morte, la quale a tutti li altri animali
dà tanto terrore, egli solo sì dolcemente cantasse.
«Perch'io mi libero – rispose il cigno – dal travaglio del
pensare al vitto e dal timore delle trappole dell'uomo», e
soggiunse:
</p>
<quote rend="block">
<lg>
<l>Che più crudel, che più 'nfelice stato</l>
<l>è quel d'un animal semplice e buono,</l>
<l>che viver poverin con l'uomo ingrato.</l>
</lg>
</quote>
</div2>

<div2 type="capitolo">
<head>450</head>
<head rend="italic">L'ambizione impedire la quiete dell'uomo</head>
<p>
Preparandosi Pirro per andare in Italia contra Romani, Cinea
filosofo molto suo familiare il domandò che cosa sarebbe se
egli i Romani superasse. A cui rispose: «Noi ci faremmo
signori di tutta Italia». «E se noi acquistassimo Italia, –
disse Cinea – che faremmo poi?». «Soggiugheremo – dice
Pirro – quella fruttifera Sicilia, che gli è sì propinqua».
Cinea: «E Sicilia soggiugnata, sarebbe questo il fine della
guerra?». Pirro: «Purché Dio ci desse vittoria, che noi
penseremmo a maggior cose, perché chi si potrebbe mai
astenere dalla Libia e da Cartagine?». Qui sopra stato
alquanto Cinea, disse: «E quando noi avessimo tutto
acquistato, che faremmo noi per tua fé finalmente?». Allora
Pirro ridendo, rispose: «Goderemmoci ociosamente la vita in
pace e allegrezza». «E chi proibisce al presente – soggiunse
Cinea – la pace, l'ocio e l'allegrezza altri che la tua
ambizione?».
</p>
</div2>

<div2 type="capitolo">
<head>451</head>
<head rend="italic">Li usurai e li calumniatori essere fiere che per la vita
civile scorrono</head>
<p>
Teocrito essendo dimandato quali fussero le più orrende
fiere del mondo disse: «Per i monti e per le selve i lioni e
gli orsi, per le città e per le ville gli usurai e li
calumniatori».
</p>
</div2>

<div2 type="capitolo">
<head>452</head>
<head rend="italic">La povertà non dar molestia, ma la umana ingordigia</head>
<p>
Epitteto filosofo dice che la povertà non dà molestia, ma la
cupidità dell'uomo, e che le ricchezze non ci liberano dal
timore ma la ragione. E perciò soggiugne egli: «Se tu userai
la ragione, tu non desidererai ricchezze superflue, né
dannerai povertà tollerabile».
</p>
</div2>

<div2 type="capitolo">
<head>453</head>
<head rend="italic">Dannosissimo essere il vizio della iracundia</head>
<p>
Dice Aristotile che l'iracundia è una perturbazione d'animo,
crudele, violenta e disonesta, causa di quistioni, compagna
della calamità, iactura dell'onore, pernicie delle facultà e
origine di perdizione. E soggiugne che sì come il fumo, che
adombra gli occhi, non lascia vedere quel che l'uomo ha
davanti i piedi, così l'ira offusca nel capo l'intelletto e
quel di buono che la mente con la ragione arìa facilmente
ottenuto, offuscato dall'ira non può in modo alcuno
ottenere. Diceva Chilone che l'ira si dovesse vincere sopra
tutte le cose. Perché ella più che qualsivoglia inimico
nuoce, soggiugnendo che egli è più fortezza vincer quella
che il nimico. Onde il nostro divin Petrarca a questo
proposito disse:
</p>
<quote rend="block">
<lg>
<l>Ira è brieve furor e chi nol frena</l>
<l>è furor lungo, che 'l suo possessore</l>
<l>spesso a vergogna e talor mena a morte.</l>
</lg>
</quote>

<p>
E l'Ariosto sopra ciò dice:
</p>
<quote rend="block">
<lg>
<l>Quando vincer dall'impeto e da l'ira,</l>
<l>si lascia la ragion né si difende,</l>
<l>e che 'l cieco furor si innanzi tira</l>
<l>o mano o lingua, che gli amici offende,</l>
<l>se ben dipoi si piange e si sospira,</l>
<l>non è per questo che l'error s'emende.</l>
</lg>
</quote>
</div2>

<div2 type="capitolo">
<head>454</head>
<head rend="italic">La vita umana come intrigata e piena di perturbazione, come
lieta e tranquilla</head>
<p>
Isocrate oratore diceva che la vita nostra implicata con la
fortuna è simile a un torrente grosso cioè turbulenta,
limosa, difficile a passare, violenta, romoreggiante e
momentanea. Per contra la vita data alla virtù diceva essere
simile a un nobil fonte, la cui acqua è chiara, pura,
imperturbata, potabile, dolce, grata alle persone, atta al
nutrimento, fruttuosa e da ogni vizio e cattività aliena.
</p>
</div2>

<div2 type="capitolo">
<head>455</head>
<head rend="italic">La vista delli amici rallegrare i malcontenti, sì come la
vista de' medici i malati</head>
<p>
Diceva Filomene filosofo che sì come i malati, veggendo
venir il medico, si rallegrano e confortano, così i
malcontenti, veggendo venir l'amico, si rincorano e
consolano, ma che egli è molto più idoneo l'amico alla
mestizia del prossimo, che non è il medico alla malattia. E
perciò che gli uomini nelle avversità debbano riccorrere
alli amici. E Ausonio nobilmente lo conferma dicendo:
</p>
<quote rend="block">
<lg>
<l lang="lat">Tristia cuncta exuperans aut animo aut amico.</l>
</lg>
</quote>
</div2>

<div2 type="capitolo">
<head>456</head>
<head rend="italic">La sincerità dell'amistà conoscersi nell'avversità</head>
<p>
Dice Valerio Massimo che la sincerità della fede verso
l'amico, si conosce nelle cose avverse, nelle quali tutte
quelle gentillezze e cortesie che se gli usano proccedono da
solida e costante benevolenza. Le graziose operazioni, che
nelle prosperità se gli dimostrano (dice) che possono
proccedere da adulazione, almeno sono sospette di tender più
a cavare che a mettere. E però diceva quel gran Cicerone,
che per conoscere i veri amici da' simulati, usava misurar
la sua con la loro fortuna.
</p>
</div2>

<div2 type="capitolo">
<head>457</head>
<head rend="italic">Non forza, né facundia valer contra l'impossibilità e
povertà</head>
<p>
Temistocle mandato dalla patria all'isola d'Andro per
raccorre danari, entrato in consiglio fece la sua proposta.
Ma trovandovi gran difficultà, infastidito disse loro per
ultima: «Andriani, io vi porto due iddii, la persuasione e
la forza. Prendete or voi quello che più vi piace». A cui li
Andriani risposero prontamente: «E noi, Temistocle, abbiamo
due iddee, la povertà e l'impossibilità. Prendete quella che
a voi piace».
</p>
</div2>

<div2 type="capitolo">
<head>458</head>
<head rend="italic">L'uomo doversi contentar di quel che gli dà Dio, senza
cercar più oltre</head>
<p>
Favorino filosofo dice che sì come l'uomo pregato da uno
amico a convito prende di quel che gli è dato e si contenta,
così noi dover prender e contentarci di quel che ci dà Dio.
Perché se non è onesto – dice egli – di domandare a quello
amico starne, lamprede, o altro vino di quel che ci
presenta, manco è giusto di domandare al sommo Iddio questa
o quell'altra cosa, più di quel che ci dona, massime a sua
maestà, che sa meglio quel che ci fa di bisogno, che non
sappiamo noi medesimi.
</p>
</div2>

<div2 type="capitolo">
<head>459</head>
<head rend="italic">Differenza che a giudizio de' savi si trova tra 'l dotto e
l'ignorante</head>
<p>
Essendo domandato Platone che differenzia fusse dall'uomo
dotto all'ignorante, rispose quanto è dal medico
all'infermo. E Socrate essendo addimandato del medesimo,
rispose: «Manda l'uno e l'altro ignudo a gente che non gli
conoscano, e il vedrai». Aristippo disse esser tanta
differenza da l'uno all'altro, quanta è da un cavallo domo a
uno indomito. Aristotile parlando più severamente disse:
«Tanta differenza è dall'uomo dotto all'ignorante quanta è
da' vivi a' morti». E Orazio espresse la sua sentenzia in
questo modo dicendo:
</p>
<quote rend="block">
<lg>
<l>L'uom che non ha dottrina vive al buio,</l>
<l>né si può comparar al litterato,</l>
<l>che vede più 'n un dì che l'altro in cento.</l>
</lg>
</quote>
</div2>

<div2 type="capitolo">
<head>460</head>
<head rend="italic">Anche i filosofi talvolta affligersi per la perdita delle
lor cose care</head>
<p>
Eufrate filosofo di Siria essendogli morta la moglie, la
quale egli grandemente amava, disse: «Oh filosofia
tirannica, tu comandi che noi debbiamo amare. Se noi
perdiamo le cose amate, tu ne proibisci il dolercene, e che
debbo io or dunque fare in questo miserabile stato?».
</p>
</div2>

<div2 type="capitolo">
<head>461</head>
<head rend="italic">Ottimo reggimento al sano per mantenersi</head>
<p>
Dice Cornelio Celso, antico e eccellente medico, che l'uomo
sano e naturalmente ben disposto, non si dee obligare a
legge alcuna di medicina, perché ei non ha bisogno di
medici, né di cristeri. Costui (disse egli) debbe usar
variamente la vita sua, or andar alla villa, or alla città e
sovente a spasso alla compagna; navigare, andare a caccia,
talvolta riposarsi ma più frequentemente esercitarsi. Perché
la pigritia indebolisce il corpo, l'esercizio lo rinforza,
quella ne dà lunga vecchiezza e questa lunga gioventù. Giova
– soggiunse egli – usar talvolta i bagni, talor non ricusar
l'acque fredde, oggi ungersi, doman non se ne curare e
finalmente non ricusar cibo, né bevanda alcuna, che usi il
comun popolo. Papa Paulo Terzo, principe molto savio e che
visse lungamente, diceva che per mantenersi sano, bisognava
vivere in questo modo: «Più pieno che voto, più ritto che a
sedere, più desto che addormentato e più caldo che freddo».
</p>
</div2>

<div2 type="capitolo">
<head>462</head>
<head rend="italic">Della gioventù essere i temerari e precipitosi consigli,
della vecchiezza i considerati e maturi</head>
<p>
Essendo Paulo Emilio capitan generale in Grecia per i Romani
contra il re Perseo, aveva seco Scipione Nasica molto
giovane, ma già conosciuto per li suoi gran principii di
virtù. Il quale Scipione parendogli in su qualche occasione
il tempo opportuno di dar la battaglia alli avversari, ne
avvertì Emilio. A cui quel vecchio e esperimentato capitano,
conoscendovi qualche incommodo che non conosceva ancora il
giovane inesperto, disse: «Nasica, quando io era della tua
età, io avea l'animo quale hai or tu, e tu venendo alla età
mia l'avrai – se io non m'inganno – quale l'ho or io; e
penetrerai più avanti che tu non fai insino a ora».
</p>
</div2>

<div2 type="capitolo">
<head>463</head>
<head rend="italic">Mutabilissimo essere lo stato delle cose umane e perciò
convenir prepararsi a tolerar l'una e l'altra fortuna</head>
<p>
Il medesimo Emilio avendo vinto e fatto prigione il prefato
Perseo, vistoselo gittare a' piedi piangendo e raccommandosi
troppo vilmente, gli disse: «Ohimé, levamiti dinanzi, che tu
vituperi la mia vittoria. Però che io pensava d'aver vinto
qualche gran re, e io mi truovo d'aver soggiugato una vil
femminella. Certamente che tu sei degno di maggior
infortunio». E voltatosi alle sue genti disse loro: «Eccovi
un esempio multo notabile della mutazione delle cose umane.
A voi giovani precipuamente dico, accioché voi impariate
nelle felicità a non vi levar troppo in superbia, né creder
troppo alla prospera fortuna, quando egli è incerto la
mattina quel che n'apporterà la sera. E colui sia veramente
uomo, che nelle prosperità non sarà insolente e nella
avversità non sia impaziente».
</p>
</div2>

<div2 type="capitolo">
<head>464</head>
<head rend="italic">Opinione filosofica nel giudicare cause d'amici</head>
<p>
Biante filosofo a proposito dell'amministrare giustizia,
disse che non arebbe mai voluto giudicare fra i suoi amici,
ma sì bene fra gli inimici. Percioché sì come degli amici
(disse egli) è da temere che l'uno ti si faccia inimico,
così degli inimici, è da sperare che l'uno ti si faccia
amico.
</p>
</div2>

<div2 type="capitolo">
<head>465</head>
<head rend="italic">Per gli occhi entrare amore e superare uomini e dei</head>
<p>
Araspa, principal segretario, ammonito da Ciro che egli non
conversasse con donne, dicendo che per li occhi a poco a
poco in lui enterebbe amore, rispose risolutamente che se
egli le guardasse sempre, non resterebbe mai vinto. Ma
essendo non molto appresso cascato nelle fiamme d'amore e
per timore e vergogna non osando alla presenzia del signore
comparire, Ciro fattolo a sé chiamare (come quello che
l'amava e il volea rassicurare), ridendo gli disse: «Araspa,
io conosco, che tu hai gran timore di me e forse maggior
vergogna, ma sta di buona voglia, perché io non mi
maraviglio del tuo errore, sapendo benissimo che insino agli
dii medesimi sono stati più volte ingannati e vinti
dall'amore. E tu puoi ben dire:
</p>
<quote rend="block">
<lg>
<l>Non mi giova saper né altrui consiglio,</l>
<l>il meglio veggio e al peggior m'appiglio».</l>
</lg>
</quote>
</div2>

<div2 type="capitolo">
<head>466</head>
<head rend="italic">Con atti di bontà e di giustizia talvolta vincersi quello
che non si espugnerebbe con l'arme</head>
<p>
Cammillo, quello il quale per le sue virtù fu detto un altro
Romulo, avendo posto l'assedio a Falerio in Toscana, un
certo pedante greco facendo un giorno sembiante di menare i
suoi scolari fuor della porta a solazzo, gli condusse a poco
a poco nel campo di Cammillo. E quivi condotti e a lui
addirittosi sfacciatamente, disse che gli menava il fior
della gioventù di Falerio, onde che se egli riteneva quei
giovanetti in sua potestà, presto mediante la pietà de'
padri verso di loro, arebbe la terra al suo comando.
Cammillo stupefatto di tanta iniquità di quel pedante,
aborrendo di natura il tradimento, pensò a fare un tratto
egregio. Così svillaneggiando quel traditore, gli fece
legare le mani di dietro, e di dietro fattogli frappare i
panni, il diede in preda a quei nobilissimi fanciulli,
commettendo loro che frustrandolo per il cammino con verghe,
a quella foggia il rimenassero nella terra. Or i Faleriani
veggendo comparire un sì fatto spettaculo e già inteso il
caso e la bontà e la giustizia di Cammillo, diedero
incontinente sé e la città al popolo romano. Onde nobilmente
disse Cicerone:
</p>
<quote rend="block">
<lg>
<l lang="lat">Iustitiam omnium virtutum reginam esse.</l>
</lg>
</quote>
</div2>

<div2 type="capitolo">
<head>467</head>
<head rend="italic">Molesta e odiosa esser la garrulità d'alcuni presuntuosi</head>
<p>
Trovandosi messer Luigi Alamanni in Parigi in una onesta
compagnia, sopravvenne fra loro un certo Matteo Rigogoli,
uomo loquace e che faceva professione di schernire e
uccellare le genti. Così cominciando egli con poca grazia a
usar quivi con qualcuno de' suoi termini, l'Alamanno
aborrendolo, voltatosi alli altri disse leggiadramente
all'improvviso questi versi:
</p>
<quote rend="block">
<lg>
<l>Com'io veggo qualcun che parla molto</l>
<l>e piacer prende di schernir altrui,</l>
<l>oltr'a che io 'l tengo senza senno e stolto,</l>
<l>penso ch'ogn'altro fallo aggia con lui.</l>
<l>Sia da pigrizia e codardia involto:</l>
<l>dall'ignoranza e da' seguaci suoi,</l>
<l>cioè superbia, invidia, ira e menzogna,</l>
<l>senza dramma d'onor né di vergogna.</l>
</lg>
</quote>
</div2>

<div2 type="capitolo">
<head>468</head>
<head rend="italic">Incorruttibili essere li uomini magnanimi e virtuosi</head>
<p>
Focione ateniese cognominato il buono, mandandogli
Alessandro Magno per guadagnarselo gran somma di danari,
domandò al nunzio che gli portava per qual cagione
Alessandro mandasse più tosto danari a lui che alli altri
cittadini. «Perché egli ti stima – rispose colui – sopra
tutti altri buono e onesto». «Lascimi adunque – disse
Focione – esser perpetuamente tale quale egli mi stima al
presente, e non mi voglia corrompere con danari». Così
recusò quella pecunia regia, conoscendola piena d'insidie
per la patria.
</p>
</div2>

<div2 type="capitolo">
<head>469</head>
<head rend="italic">Esempio memorabile di carità verso la patria</head>
<p>
Essendo in Roma grandissima carestia di frumento, Pompeio
Magno fu dichiarato in nome proccurator dell'abbondanza, ma
in effetto quasi signore del mare e della terra. Costui
passato in Sicilia, in Affrica e in Sardigna e raunata con
gran prestezza gran copia di grani, sollecitava poi
estremamente di tornar quanto prima a Roma. Ma essendo il
temporale contrario e apparente tempesta, i marinari
ricusavano di mettersi al mare con tanto periglio. Il perché
Pompeio montato il primo in nave, fé dar le vele al vento,
dicendo: «La necessità ci costringe a navigare, a viver non
ci costringe necessitade alcuna».
</p>
</div2>

<div2 type="capitolo">
<head>470</head>
<head rend="italic">L'amore aver maraviglioso imperio sopra li uomini grandi e
fortissimi</head>
<p>
Se mai Amore operò estremamente in uomo alcuno, in Ercolo
fece maraviglioso sforzo e progresso, riducendo quel
domatore di tanti feroci popoli e di sì orrendi mostri, a
essere domato da una vil femminella. Conciosiaché Onfale,
regina di Lidia, sua innamorata, levandolo dalla virtù, il
ridusse non solamente a vestirsi e quasi trasformarsi in
donna, ma il constrinse ancora a tutti i vili esercizii
femminili, insino a filar la lana. Onde Ovidio piacevolmente
disse:
</p>
<quote rend="block">
<lg>
<l>Quel uom che mille fiere non poterono,</l>
<l>non Steleneio inimico, non Iunone,</l>
<l>vincer, fu vinto poi dal dolce Amore.</l>
</lg>
</quote>
</div2>

<div2 type="capitolo">
<head>471</head>
<head rend="italic">Far mestieri di distribuere i beni, gli onori e le altre
cose secondo la degnità e condizione de' participanti</head>
<p>
Il lione, l'asino e la volpe fatta compagnia insieme,
andarono a caccia. Or avendo eglino fatta preda, l'asino ne
fece tre parti uguali e senza pensar più oltre, a ciascuno
dava la sua. Laonde il lione non veggendo far differenza da
sé alli altri, pien di furore se lo cacciò sotto e
l'ammazzò. Apresso comandò alla volpe, che facesse ella
medesima le parti della preda. La volpe presone un pezzuolo
per sé, dette tutto il resto al lione, il quale ridendo la
domandò, chi le avesse insegnato far le parti. «La mia
natura – disse ella – e la morte di questo asino».
</p>
</div2>

<div2 type="capitolo">
<head>472</head>
<head rend="italic">I doni placare gli uomini e gli dii</head>
<p>
Quinto Fabio Massimo intendendo che un certo Marso suo
soldato, uomo molto valoroso nell'arte militare, era
segretamente in pratica d'accordarsi co' nimici, lo fece a
sé chiamare e senza mostrar di saper nulla, o d'avere di lui
alcun sospetto, si dolse seco, che egli nol richiedesse mai
di cosa alcuna, dicendo: «Perché non domandi tu? Mi vuoi tu
forse tener sempre per tuo debitore?». Appresso donatogli un
bello e ferocissimo cavallo, danari e altre gentilezze
militari, se l'obligò e rendé fedelissimo. Onde Ovidio
veracemente dice:
</p>
<quote rend="block">
<lg>
<l lang="lat">Munera, crede mihi, placant hominesque deosque.</l>
</lg>
</quote>
</div2>

<div2 type="capitolo">
<head>473</head>
<head rend="italic">Tratto di valoroso e magnanimo capitano</head>
<p>
Essendo Gino Capponi commessario per i Fiorentini intorno a
Pisa e mandandogli a dire messer Giovanni Gambacorta che, se
voleva, tosto gli darebbe morti i principali cittadini di
quella città, rispose nobilmente che voleva gli uomini e non
le mura.
</p>
</div2>

<div2 type="capitolo">
<head>474</head>
<head rend="italic">L'agricoltura essere laudabile e utile</head>
<p>
Non manco grata e piacevole è l'agricoltura, che ella sia
utile e sana. Cincinnato, arando il suo podere, ebbe le
nuove come egli era stato creato dittatore di Roma. Onde
egli girati gli occhi attorno attorno delle sue
cultivazioni, sospirando disse: «Dunque perderò io il frutto
di questo anno?», quasi più quello stimasse che tanta
degnità della dittatura. E Virgilio in laude della
agricultura disse:
</p>
<quote rend="block">
<lg>
<l>O troppo fortunati contadini,</l>
<l>se conosceste i ben de' vostri campi.</l>
</lg>
</quote>
</div2>

<div2 type="capitolo">
<head>475</head>
<head rend="italic">La fortuna inalzare e abbassare l'uomo con la sua ruota a vicenda</head>
<p>
Policrate, tiranno de' Sami, essendo vivuto tutta la vita
sua in tanta felicità, che egli non avea mai trovato, né
poteva o sapeva trovar cagione alcuna di dolore, gettò
finalmente nel mare una gioia di grandissima valuta, per
gustare a ogni modo il dispiacere, ma non potette. Perché
poco dipoi gli fu riportata da un pescatore che l'avea
trovata in corpo a un pesce. Niente di manco cambiatasi
poscia in un tratto la fortuna, fu da Oronte capitano di
Dario in battaglia superato e vinto. E ultimamente dopo
molti strazii, fu con orribil esempio – teste Valerio
Massimo – posto vivo in croce in su la cima dell'altissimo
monte Micalense. Al cui proposito l'eccellente Ariosto dice
così:
</p>
<quote rend="block">
<lg>
<l>Quanto più su l'instabil ruota vedi,</l>
<l>di fortuna ire in alto il miser uomo,</l>
<l>tanto più tosto hai da vedergli i piedi,</l>
<l>ove ora ha 'l capo, e far cadendo il tomo.</l>
<l>Di questo esempio è Policrate e il re di</l>
<l>Lidia e Dionigi e altri ch'io non nomo,</l>
<l>che ruinati son dalla suprema</l>
<l>gloria in un dì nella miseria estrema.</l>
</lg>

<lg>
<l>Così all'incontro quanto più depresso,</l>
<l>quanto è più l'uom di questa ruota al fondo,</l>
<l>tanto a quel punto più si truova appresso,</l>
<l>ch'ha da salir, se de' girarsi il tondo.</l>
<l>Alcun sul ceppo quasi il capo ha messo,</l>
<l>che l'altro giorno ha dato legge al mondo:</l>
<l>Servio, Mario e Ventidio l'hanno mostro,</l>
<l>al tempo antico, e il re Luigi al nostro.</l>
</lg>
</quote>
</div2>

<div2 type="capitolo">
<head>476</head>
<head rend="italic">L'arroganza di alcuni presuntuosi per la prontezza altrui
spesso scornata rimanere</head>
<p>
Ragionando insieme messer Francesco Pescioni e un certo
greco di diverse cose, vennero in progresso di parlare in
disputa e disputando a pungersi l'un l'altro, a tale che il
greco con insolenza disse: «Con chi vi pare egli aver a
parlare, non sapete voi che io sono greco? E che di Grecia
sono uscite tutte le virtù?», volendo inferire che da' Greci
al tempo passato l'avevano prese le altre nazioni. Ma il
Pescione che considerava lo stato presente di quella
provincia, rispose argutamente dicendo: «Voi dite bene il
vero che di Grecia sono uscite tutte le virtù, perché e' non
si vede che oggidì ve ne sia rimasa veruna».
</p>
</div2>

<div2 type="capitolo">
<head>477</head>
<head rend="italic">I padri dovere stimare i suoi figliuoli secondo i meriti
loro e non altrimenti</head>
<p>
Aristippo filosofo essendo ripreso da alcuni suoi amici che
egli un suo figliuolo, di sé generato, ributtasse e nol
volesse avere, disse loro: «Come? Non sapete voi che ancora
il sudiciume e i pedocchi di noi si generano e nondimeno
come cose brutte e inutili si aborriscono e gittano via?
Così si dee fare de' figliuoli, quando essi il meritano, sì
come il mio per le sue sceleratezze sopramerita». E
Marcantonio, imperadore e filosofo, domandato al punto della
morte da' circunstanti a cui egli raccomandasse il suo
figliuolo, disse: «Primo a Dio omnipotente e poi a voi
altri, se ne sia degno». Il medesimo Cesare, veggendo in
quel medesimo tempo li suoi parenti, amici e servidori
piangere, disse: «E perché mi piangete voi, e non vi dolete
più tosto della morte, così comune a voi e a tutti i miseri
mortali, come a me?».
</p>
</div2>

<div2 type="capitolo">
<head>478</head>
<head rend="italic">La dottrina essere idoneo strumento per rompere
l'ostinazione d'un principe</head>
<p>
Entrato Cesare Augusto doppo la vittoria ottenuta contra
Marcantonio in Alessandria, Sostrato uomo dottissimo, il
quale aveva sempre favorita la parte d'esso Marcantonio,
cercava per via d'Ario filosofo, amico di Cesare, la sua
salute. Ma non la potendo così alla prima ottenere, mutata
veste, sconosciuto, seguitava Ario dovunque egli andava,
dietro frequentemente dicendogli: «I dotti salveranno i
dotti, se son dotti».
</p>
</div2>

<div2 type="capitolo">
<head>479</head>
<head rend="italic">I savi ancora per l'amicizia torcer talvolta dal dritto
sentiero</head>
<p>
Chilone, uno de' sette savi di Grecia, essendo propinquo
alla morte, disse che in tutta la vita sua non aveva mai
fatto cosa alcuna della quale la conscienza il rimordesse,
una eccettuata, e quella essere che, essendo egli stato
eletto da due uomini per arbitro, trovando l'amico suo avere
il torto, l'avesse consigliato, per non lo offendere, che
ricusato lui, chiamasse altri arbitri. In questo diceva quel
religioso uomo d'aver peccato, riputandosi ingiusto, per
aver tenuto tanto conto dell'amistà di colui, che egli non
avesse amministrata giustizia all'altro. E anche li uomini
de' nostri tempi sono sì scrupulosi, religiosi e giusti.
Questo medesimo Chilone è quello che dette quei tre
nobilissimi precetti, i quali furono poi consagrati in Delfi
a lettere d'oro e sono questi: conoscere se medesimo; non
desiderare troppo; fuggire il debito e le liti.
</p>
</div2>

<div2 type="capitolo">
<head>480</head>
<head rend="italic">Notabilissimo effetto d'avarizia nel gran re Mida</head>
<p>
Mida, re di Frigia, fu principe tanto avaro che chiese di
grazia a Giove che tutto quello che egli toccasse diventasse
oro. Ma ottenuta la grazia, presto conobbe il suo errore e
ne fece la debita penitenzia. Imperoché diventando oro tutto
quello che egli toccava, insino alle vivande, tosto di fame
e di stento si morì.
</p>
</div2>

<div2 type="capitolo">
<head>481</head>
<head rend="italic">L'avarizia esser cosa mostruosa e pestifera</head>
<p>
Il Boiardo veggendo un suo vicino ricchissimo ridotto per
estrema avarizia a patire ogni disagio, a trattar più che
miserabilmente la sua nobilissima famiglia e finalmente,
trapassando ogni misura, per risparmiare ridursi a non
mangiar più che una volta il giorno e quella male, esclamò
gettando queste voci:
</p>
<quote rend="block">
<lg>
<l>Avarizia crudel, poi che conviene</l>
<l>ch'io ti laceri e sgridi tutta via,</l>
<l>dimmi onde ha meritate tante pene</l>
<l>l'anima, che t'è data in signoria?</l>
<l>Perché se' tu nimica d'ogni bene?</l>
<l>Perché guasti l'umana compagnia,</l>
<l>anzi la compagnia pur naturale?</l>
<l>Perché se' tu radice d'ogni male?</l>
</lg>
</quote>
<p>
E Dante descrivendo questa peste disse:
</p>
<quote rend="block">
<lg>
<l>E ha natura sì malvagia e ria,</l>
<l>che mai non empie la bramosa voglia,</l>
<l>e doppo il pasto ha più fame che pria.</l>
</lg>
</quote>
</div2>

<div2 type="capitolo">
<head>482</head>
<head rend="italic">L'audacia fare stare a segno la fortuna</head>
<p>
La fortuna è donna, talché, a giudizio de' savi universale,
volendola tener sotto, è necessario di sbatterla e urtarla,
perché si vede che ella si lascia più vincere da questi che
da quelli che freddamente seco proccedono. E così come donna
è sempre amica de' giovani, perché essi sono meno
rispettosi, più feroci e con più audacia la comandano. Onde
si dice anche per proverbio:
</p>
<quote rend="block">
<lg>
<l lang="lat">Audaces fortuna iuvat.</l>
</lg>
</quote>
</div2>

<div2 type="capitolo">
<head>483</head>
<head rend="italic">Giocondissimi essere i banchetti all'usanze di Platone</head>
<p>
Timoteo, uomo illustre e allor capitano delli Ateniesi,
pregato a cena da Platone filosofo e trattato di cibi
parcamente ma con suavissima musica, disse poi a' suoi amici
che i conviti di Platone il dilettavano più che tutti li
altri convivii, perché egli erano tanto giocondi e tanto
temperati, che se ne stava anche bene l'altro giorno, non
caricando quel modesto e giudizioso filosofo le genti, come
molti altri fanno, superfluamente, intanto che il giorno
seguente spesso se n'ha più dispiacere che il dì medesimo
non se n'ha avuto piacere.
</p>
</div2>

<div2 type="capitolo">
<head>484</head>
<head rend="italic">Strani e ammirabili essere i casi della fortuna</head>
<p>
Marcantonio Batistei avendo perduti cinquecento scudi sopra
d'una nave sommersa, se n'andava come disperato per
impiccarsi. Ma volendo attaccar la corda a una trave, vi
trovò dentro per sorte mille scudi riposti, onde tutto
rasserenato e lieto se gli prese e in quel cambio lasciato
il capestro andò via. Or ecco non molto dipoi il padrone de'
danari, il quale per vedergli e maneggiarli alquanto veniva.
Imperò non gli trovando e in luogo loro veggendo il
capestro, fu vinto da tanto dolore, che senza pensar più
oltre s'apiccò con esso.
</p>
</div2>

<div2 type="capitolo">
<head>485</head>
<head rend="italic">Dalla moltitudine delle leggi arguirsi la copia di vizii</head>
<p>
Diceva Arcesilao che sì come dove sono molti medici, sono
anche molte malattie, così ove sono molte leggi sono ancora,
o vero sono stati, molti vizii, perché il vizio nasce prima
che la legge, la quale lo persegue e lo gastiga.
</p>
</div2>

<div2 type="capitolo">
<head>486</head>
<head rend="italic">Di quante specie e di che qualità sieno i sogni</head>
<p>
I sogni – secondo Macrobio – sono di cinque specie, tre vere
e due false. Le vere chiama sogno, visione e oraculo, le
false, insonnio e fantasma. Sogno è quando noi sognamo il
vero, ma è oscuro in guisa che ha mestieri d'interprete.
Come quando colui essendo in carcere con Ioseffo, sognò che
ei premeva l'uva di tre grappoli nella tazza di Faraone e
Ioseffo, l'interpretò che egli in tre giorni sarebbe
liberato e poscia diverrebbe pincerna, cioè coppiere del re,
sì come avvenne. E Policrate, tiranno di Samo, sognò che
Giove lo lavava e che Febo l'ungeva. Onde poco appresso
Oronte, capitano de Dario, fattolo prigione, lo fece
crocifiggere e restò in croce tanto che Giove, cioè l'aria,
gli piovve addosso e lavollo, e Febo, cioè il sole,
liquefece e strusse il grasso del suo corpo, onde divenne
unto. Oraculo è quando dormendo pare che alcuno ci parli e
quello che ci dice riesce vero. Visione è quando dormendo ci
par vedere alcuna cosa, la quale è poi veramente sì come
abbiamo veduta. Insonnio è quando sognamo cose false e
proccede da troppo o poco cibo, o ver da pensieri o da
malattie. Fantasma è una imaginazione falsa che l'uomo si
fa, sorella nell'effetto e nella causa de l'insogno.
</p>
</div2>

<div2 type="capitolo">
<head>487</head>
<head rend="italic">Esser pazzia di prestar fede a' sogni</head>
<p>
Amilcaro, capitano de' Cartaginesi, avendo posto l'assedio a
Siragusa, sognò una notte che egli cenava il giorno seguente
nella città. E in su questo destatosi, prese tanta speranza,
quasi divinamente gli fusse stata promessa la vittoria, che
egli non prima apparito il giorno, si preparava a dar
l'assalto. Ma nata nell'ordinare i soldati dissensione e
grave tumulto fra i suoi Cartaginesi e i Siciliani, quei di
dentro presa l'occasione, uscirono fuori e assalito il suo
scompigliato esercito, fecero fra li altri lui medesimo
prigione e ben custodito nella città il menarono. Laonde ben
mostra l'acuto Alamanno quanto sia pazzia di prestar fede a'
sogni, dicendo così:
</p>
<quote rend="block">
<lg>
<l>O falsa opinion, che 'l mondo guidi</l>
<l>ne' lunghi errori; o cieca gente e folle,</l>
<l>a che ne' sogni i pensier vani affidi?</l>
<l>Il ver che dee venir non porta o tolle</l>
<l>l'ombra notturna e 'nvan fa tristo o lieto</l>
<l>qual truova petto uman semplice e molle.</l>
<l>Dorme il futuro in luogo ascoso e queto,</l>
<l>e fuor ch'a quello a cui lo mostra il Cielo,</l>
<l>velato ha 'l volto, a tutti noi segreto.</l>
</lg>
</quote>
</div2>

<div2 type="capitolo">
<head>488</head>
<head rend="italic">Non basta far gli ordini, ché bisogna fargli osservare</head>
<p>
Carlo Magno imperadore teneva il suggello delle sue armi nel
pome della spada, dicendo che lo teneva quivi, accioché se
nelle sue ordinanze, editti o decreti non bastasse il pome,
ei potesse a mano a mano usare la spada, per farli
osservare.
</p>
</div2>

<div2 type="capitolo">
<head>489</head>
<head rend="italic">La cattiva fortuna non trovar chi accetti scusa o si muova a
compassione</head>
<p>
Partendosi l'ultimo re moro di Granata per l'accordo fatto
col Re Cattolico, che con lunga guerra l'aveva debellato,
quando fu sopra d'un certo monte che gli scopriva bene per
tutto quella bella città, si fermò alquanto con la madre e
con li altri pazzienti a contemplarla. E come quello che ben
pensava di non vi poter più tornare, cominciò a lagrimare,
dicendo che arebbe voluto più presto esser morto che
abbandonarla. Il che veggendo la severa madre, disse: «Tu
fai bene ora a pianger come donna, poiché tu non l'hai
saputa guardare come uomo, conforme alli tuoi maggiori, che
l'hanno conservata più di ottocento anni continui».
</p>
</div2>

<div2 type="capitolo">
<head>490</head>
<head rend="italic">Degno avvertimento alle donne per li loro figliuoli</head>
<p>
Dice Giovan Lodovico Vives, uomo dottissimo, che la donna
quando ella piglia in braccio il figliuolo, baciandolo suol
dire così: «Iddio ti dia più richezze che non ebbe Crasso o
Creso, maggior onore che non ebbe Pompeo o Cesare, maggior
felicità che non ebbe Augusto o Alessandro». Ma che s'ella
fusse savia doverebbe dire: «Iddio voglia che tu sia buono,
giusto, continente, disprezzator della fortuna, imitatore di
san Paulo, più integro di Catone, più dotto di Platone, o
d'Aristotile, più eloquente di Demostene o di Tullio».
</p>
</div2>

<div2 type="capitolo">
<head>491</head>
<head rend="italic">Insino a quanto sia lecito a' filosofi alterarsi delle
ingiurie</head>
<p>
Zenone filosofo essendo ripreso che, provocato da un certo
maldicente con ingiuriose parole, si fusse alterato, disse:
«Se io comporto a posato animo le ingiurie, io non sentirò
anche le lodi. Le pietre sono quelle che non si commuovono
più delle vituperazioni che delle laudi, ma i filosofi basta
che non si alterino tanto, che si partino dall'onesto».
</p>
</div2>

<div2 type="capitolo">
<head>492</head>
<head rend="italic">In che grado ponga Aristotile la simulata amicizia</head>
<p>
Dannando Aristotile grandemente la simulazione e finzione,
dice che chi si finge amico, e non è veramente, fa peggio
che colui che forgia monete false, peroché dal prendere una
moneta falsa per buona, se ne può avere poco danno, ma dal
prendere un amico finto per sincero, se ne può ricevere
gravissimo detrimento.
</p>
</div2>

<div2 type="capitolo">
<head>493</head>
<head rend="italic">Quanto i saggi e bei detti possino appo uomini grandi</head>
<p>
Leone bisantino, auditore di Platone e sofista molto famoso,
andò ad incontrare il re Filippo di Macedonia, il quale con
grosso esercito veniva contra la sua patria, e
rappresentatoseli avanti, disse: «Dimmi di grazia, re, per
che causa vien tu a oppugnare la nostra città?». «Perché io
ne sono innamorato – rispose Filippo burlando – e vengo per
ottenerla». A cui Leone prontamente soggiunse: «Avvertisci,
invitissimo re, che gli amanti non vanno a fare all'amore
con gli strumenti bellici, ma con gli strumenti musicali».
Questo arguto e piacevol detto piacque tanto a Filippo, che
si tolse da quella impresa e così lasciato Bisanzio nella
sua libertà, trapassò più oltre ad altre terre.
</p>
</div2>

<div2 type="capitolo">
<head>494</head>
<head rend="italic">Admirabil avvedimento accompagnato da gran fortezza d'animo</head>
<p>
Un capretto essendo restato indietro dal gregge, si vedde un
lupo propinquo, che era in sul pigliarlo. Ma non perciò
perduto d'animo, se gli volse e disse: «Oh lupo, poiché io
sono tuo prigione e mi convien morire, accioché io muoia
almanco allegramente, suona di grazia prima un poco questo
zufolo e io danzerò». Così sonando il lupo e il capretto
danzando, corsero a quel suono due grossi cani, che
salvarono il capretto e il lupo lacerarono.
</p>
</div2>

<div2 type="capitolo">
<head>495</head>
<head rend="italic">Far mestieri d'esser lento a deliberare e veloce ad
esseguire</head>
<p>
Messer Luigi Alamanni avendo presa la protezzione d'un amico
suo in certi negozii d'importanza, trovandolo poi nel
prendere i debiti espedienti or sospeso or risoluto,
talvolta pieno d'ombre e di timore, gli usò alla fine queste
parole con questi versi, dicendo:
</p>
<quote rend="block">
<lg>
<l>E' si suol dir che nel pigliar partito</l>
<l>sia l'uom considerato e tardo e greve,</l>
<l>nello esseguirlo poi tutto spedito,</l>
<l>tutto pien di speranza, pronto e leve.</l>
<l>Il parlar timoroso, il fatto ardito,</l>
<l>nel vero valentuom bramar si deve.</l>
<l>Da tutto il mondo ricercar consiglio,</l>
<l>sol l'aiuto da sé, dov'è il periglio.</l>
</lg>
</quote>
</div2>

<div2 type="capitolo">
<head>496</head>
<head rend="italic">Fortuiti sopra tutte le altre azzioni umane essere i casi
della guerra</head>
<p>
Maravigliose e memorabili cose accaggiano talora nella
guerra. Essendo l'imperadore Arnolfo con grosso esercito
intorno a Roma per espugnarla, accadde un giorno che
agitandosi i suoi soldati nel far trincee e altri
apparecchi, si scoperse per avventura nel campo una lepre.
Laonde levatosi – come in simili casi avviene – il romore, e
chi qua e chi là a torme dietro tumultuariamente correndoli,
i soldati di dentro, i quali su per le mura alla guardia
della città esploravano, sentito quel romore e veduto quel
tomulto, tenendo per certo che i nimici in quel punto
all'improvviso gli volessero assalire, tutti spaventati
abbandonarono vilmente la muraglia. Della qual cosa tosto
accortisi gli imperiali, non perdendo tanta occasione,
subitamente assaltarono la terra e così non trovando
resistanza, facilmente l'espugnarono.
</p>
</div2>

<div2 type="capitolo">
<head>497</head>
<head rend="italic">Le liti essere perdimento di tempo, di danari e d'amici</head>
<p>
Due parenti vennero in differenza di dare e d'avere, dalla
differenza alla giustizia, dalla giustizia in aperto piato,
che è propriamente un dire in aperta guerra. Allora uno
d'essi, il più savio, ravvedutosi, chiamò l'altro a solo a
solo e gli usò in sustanzia queste parole, dicendo:
«Parente, io ti ricordo primieramente che avendoci congiunti
la natura, non è onesto che l'avarizia ci disgiunga. Dipoi
tu hai a sapere che tutte le liti sono dubbie, non manco che
le guerre; ciascuno può a suo piacere cominciar a piatire,
ma egli non può già a sua posta finire. La nostra differenza
importa trecento scudi, se noi vogliamo andare per via delle
leggi noi spenderemo il doppio più in notai, in
proccuratori, in avvocati, in giudici e in fare degli amici.
Sarà necessario servire, adulare, affaticarsi, infastidirsi,
non quietar mai e finalmente quando io ottenga, più sarà
stato il male che non sia il bene. Non è egli meglio,
parente, che noi ci accordiamo fra noi, e che li danari che
noi daremmo a questi omacci rapaci, noi ce li dividiamo
insieme? Concedimi la metà della tua pretensione, e io ti
concederò la metà della mia. Così ubbidiremo alla natura,
salveremo l'amistà, che altrimenti porta pericolo, e
fuggiremo tante molestie. Ma quando anche tu non voglia
cedere a qualcosa, io cedo al tutto, perché io voglio più
tosto che quei danari rimangano in te che pervengano in
questi ladroni». Or l'avversario, commosso sì dalle ragioni,
sì dall'umanità del parente, si piegò volentieri e da loro
medesimi saggiamente si composono.
</p>
</div2>

<div2 type="capitolo">
<head>498</head>
<head rend="italic">L'uomo che ascende ad alti gradi, spesso, nonché il
prossimo, se stesso non riconoscere</head>
<p>
Benedetto degli Albizi andava per congratularsi con un suo
amico, il quale alla degnità del cardinalato era promosso.
Ma il cardinale, gonfiato e insuperbito per quel grado,
fingendo di non conoscerlo, il domandò chi ei fusse. Laonde
Benedetto, giovane nobile e altiero, sdegnatosi molto, mutò
subito il proposito per il quale egli era andato, e disse:
«Monsignore, io vengo per l'amicizia nostra a condolermi con
esso voi della nostra fortuna, o vero cecità, che vi ha
condotto a questo grado. Perché voi altri, incontinente che
a simili grandezze ascendete, perdete tanto il vedere,
l'udire e gli altri sensi, che non che li amici, voi non
conoscete più voi stessi».
</p>
</div2>

<div2 type="capitolo">
<head>499</head>
<head rend="italic">Della magnanimità regia essere il perdonare l'offese
ricevute sotto umil fortuna</head>
<p>
Per la morte del re Carlo Ottavo senza figliuoli, successe
alla corona di Francia Luigi duca d'Orliens. Or essendogli
da alcuni suoi favoriti ricordato malignamente esser venuto
il tempo di vendicarsi delle ingiurie stategli fatte quando
egli era duca, rispose magnanimamente dicendo che non si
conveniva al re di Francia di vendicare le ingiurie state
fatte al duca d'Orliens.
</p>
</div2>

<div2 type="capitolo">
<head>500</head>
<head rend="italic">Ciascuno savio dover temere e ovviare alle cattive voci</head>
<p>
Alcibiade ateniese, uomo chiarissimo, comperò un cane
bellissimo settemila dramme e tagliatoli la coda lo lasciava
andare per la terra. Onde maravigliandosi le genti che egli
avesse guasto sì bel cane, esso ridendo diceva alli suoi
amici intrinsichi che conosceva la natura del popolo essere
inclinata a dir male delli uomini chiari, perciò che li
voleva sumministrare materia leggieri, accioché ei non
ricercasse in lui cose più gravi.
</p>
</div2>

<div2 type="capitolo">
<head>501</head>
<head rend="italic">Quanta fiducia abbiano gli uomini valorosi nella propria
virtù</head>
<p>
Avendo ultimamente Dario rassembrato un numerosissimo
esercito di tutte le sue forze, Alessandro Magno si
addormentò profondissimamente, talché contro al suo
consueto, erano già passate molte ore di giorno che non
faceva segno alcuno di destarsi. Però soprastando il
pericolo, gli amici lo svegliarono, dicendo maravigliarsi
che in tale stato delle cose egli dormisse sì sicuramente.
A' quali Alessandro rispose: «Non vi maravigliate, perché
Dario mi ha liberato d'una grandissima molestia, poiché egli
ha adunate insieme tutte le sue forze, di sorte che in un
giorno solo si finirà tra noi la somma delle cose. Diamo pur
dentro». E così fece e vinse.
</p>
</div2>

<div2 type="capitolo">
<head>502</head>
<head rend="italic">Le affezzioni private nuocer grandemente alle cose comuni</head>
<p>
Diceva il re Alfonso d'Aragona che se egli fusse stato al
tempo che la republica romana fioriva, arebbe voluto
edificare a faccia a faccia della corte un tempio a Giove
Positorio, accioché i senatori, innanzi che entrare in
consiglio, deponessero in quel tempio l'amore, l'odio e
tutti gli altri affetti privati. Perché questi sono non solo
di grandissimo detrimento a' particulari, ma spesso la
rovina delle città, de' regni e degli imperii.
</p>
</div2>

<div2 type="capitolo">
<head>503</head>
<head rend="italic">Gli uomini giusti non perdonare a niente per amministrar
drittamente la giustizia</head>
<p>
Cleone ateniese, entrato nel governo della republica, disse
che voleva rompere tutti i vinculi d'amicizia che teneva,
perché li amici col domandare or questa or quella grazia,
sviano e ritraggono spesso altrui dal dritto cammino.
</p>
</div2>

<div2 type="capitolo">
<head>504</head>
<head rend="italic">La ingratitudine e crudeltà d'alcuni passare ogni termine</head>
<p>
Il nibbio preso a un laccio, supplicò un topo che, rosi
quegli spaghi, il volesse liberare, promettendogli cose
grandi. Or il topo non ebbe sì tosto fatto il servigio, che
il nibbio gli diede di piglio e per l'aria divorandolo
diceva: «Tuo danno, poiché tu non conoscevi la mia natura
prava».
</p>
</div2>

<div2 type="capitolo">
<head>505</head>
<head rend="italic">Quanto sieno rari i veri amici</head>
<p>
Un giovane si gloriava col padre d'aver saputo vivere in
modo che si trovasse gran numero d'amici. Il vecchio,
conosciuto l'errore della leggerezza giovanile, desiderando
d'instruire il figliuolo con gravità e costanzia, il domandò
se egli avesse fatto esperienza di tanta amistà. Risponde il
figliuolo di sì e che ha compreso benissimo che gli portano
gran benevolenzia e ottimo animo. «Or facciamone – disse il
vecchio – un'altra esperienza. Insanguinati le mani con
qualcosa e va' a trovare il più caro amico che tu abbia,
dicendogli che quistionando tu hai ammazzato un uomo, che ti
voglia salvare in casa sua». Il giovane ubbidiente truova un
amico, nel quale egli aveva più fede che in tutti li altri,
e gli narra la cosa secondo l'ordine del padre. L'amico di
fortuna cominciando a gavillare, alla fine ributtatolo, gli
usò anche cattive parole. Torna il figliuolo al vecchio e
gli riferisce il seguito. «E che ti pare – disse egli – di
simili amicizie? Or va' alli altri e chiarisciti». Il
giovane, andato a tutti quelli che egli teneva per i
principali amici, fu da tutti abbandonato. Onde conobbe e
confessò il suo errore e la sua stolta credenza. Allora
disse il padre: «Io in tutta la vita mia, che è pure stata
lunga assai, come tu vedi, appena ho saputo ritrovare e
acquistare un mezzo amico. Va' un poco a lui (mostrandogli
quale egli era) e digli questa cosa, pregandolo che ti
voglia ricoprire e salvare, per vedere che sia». Il
figliuolo andato verso l'amico paterno, non li ebbe prima
parlato, che egli disse: «Presto, entra qua dentro, ché io
ti ricoprirrei con la propria vita». A cui il giovane
maravigliato, narrando per ordine quella invenzione e il
seguitone, il ringraziò grandemente, pregandolo che volesse
accettare ancor lui nel grado del padre. E da ivi in poi fu
più riservato e più cauto nel credere alle belle parole e
alle gran dimostrazioni delli uomini. Anzi soleva sempre
avere in bocca questi bei versi del Salazar:
<quote rend="block">
<lg>
<l>Nel mondo oggi gli amici non si truovano,</l>
<l>la fede è morta e regnano l'invidie,</l>
<l>e i mal costumi ognor più si rinovano.</l>
<l>Regnan le voglie prave e le perfidie,</l>
<l>per la roba mal nata che gli stimula,</l>
<l>tal che 'l figliuolo al padre par che insidie.</l>
<l>Tal ride del mio ben, che 'l riso simula,</l>
<l>tal piange del mio mal, che poi me l'accra</l>
<l>dietro le spalle con acuta limula.</l>
</lg>
</quote></p>
<p>
E l'Alamanno a questo proposito dice così:
</p>
<quote rend="block">
<lg>
<l>Ahi voto di virtù, di vizii pieno,</l>
<l>secol fallace e rio, ch'a pena truovi</l>
<l>un amico fedel dentro 'l tuo seno.</l>
</lg>
</quote>
</div2>

<div2 type="capitolo">
<head>506</head>
<head rend="italic">Cose sì fatte tener veramente del fatale</head>
<p>
Carlo Quinto imperadore e re di Spagna nacque il dì di san
Mattia apostolo. Nel medesimo dì, benché in tempi diversi,
fu eletto per Cesare a Francafort; nel medesimo dì prese la
corona e l'insegne dell'imperio in Aquisgrana; nel medesimo
dì fu incoronato dal pontefice a Bologna; nel medesimo dì
ebbe una gran vittoria alla Bicocca in Lombardia; nel
medesimo dì ebbe la grandissima vittoria contra il re di
Francia, che restò suo prigione a Pavia. La sua casa
d'Austria, avendo più tempo fa perduto il suo patrimonio del
contado d'Ausburgo nel paese de' Svizzeri, quando si messero
in libertà, ha poi ottenuto per matrimonio, in più volte e
varie occasioni, tutto questo suo grande imperio terrestre,
e per mare dal levante al ponente tutto l'oceano con
maravigliosa monarchia.
</p>
</div2>

<div2 type="capitolo">
<head>507</head>
<head rend="italic">I valentuomini adattar ogni cosa a' lor propositi</head>
<p>
Agesilao, principe de' Lacedemoni e chiarissimo capitano,
veggendo un fanciullo che aveva preso un topo per la coda e
che tirandolo fuor del buco, il topo rivoltosi lo morse e si
fuggì, si voltò a quei soldati che egli aveva attorno, e
disse: «Pigliate esemplo, di grazia, considerando, quando
che un sì piccolo animale offeso si rivolge, quel che
debbono fare gli uomini offesi e provocati».
</p>
</div2>

<div2 type="capitolo">
<head>508</head>
<head rend="italic">Il peccato meritar veramente la sua penitenzia</head>
<p>
Un certo cavaliere aveva consumato nella gola e nella
libidine un grandissimo patrimonio e oltra ciò aveva fatto
grosso debito. Onde essendo a richiesta di qualcuno stato
condennato dalla giustizia alla carcere, un suo amico ne
parlava al re Alfonso d'Aragona, pregandolo per colui che
almeno il corpo fusse libero e non patisse. Il savio re
rispose così: «Se costui avesse impiegate tante facultà, o
pur parte, in servizio del suo re, o per benefizio della
patria, o per sollevare alcun de' suoi, ei meriterebbe
compassione, ma avendo dissipato tutto ne' piaceri del
corpo, egli è giusto ch' il corpo ne patisca».
</p>
</div2>

<div2 type="capitolo">
<head>509</head>
<head rend="italic">Li uomini veramente virtuosi non patire adulazione alcuna</head>
<p>
Era Agesilao non meno onesto e pronto nel dire, che virtuoso
e di gran valore nell'operare. A costui essendo in su
l'armi, attribuirono i Tasii, per timore, nelle lor chiese e
ne' lor tempii onori divini e per uno iddio il celebrarono,
mandandogli imbasciadori ad annunziarglielo. A' quali
Agesilao deridendo domandò se essi avevano facultà di fare
iddii. Risposero di sì, onde egli a loro: «Fate adunque
prima voi stessi e io allora crederrò che voi abbiate
possanza di far me», e voltò lor le spalle.
</p>
</div2>

<div2 type="capitolo">
<head>510</head>
<head rend="italic">L'ambizione umana trapassare ogni termine</head>
<p>
Diceva Alfonso d'Aragona che Giove, Netunno e Plutone si
divisero già l'imperio delle cose in tre parti: all'uno
toccò il cielo, all'altro l'acqua, e al terzo la terra,
delle quali porzioni ciascuno contentandosi, non cercar
d'occupare l'altrui provincia. Onde essere gran maraviglia e
maggior vergogna che li uomini tanto infimi e mortali,
avendo un tale esempio degli iddii eterni, non si contentino
mai della loro porzione, anzi cercando sempre d'occupare
quel d'altri, mettino giornalmente sotto sopra tutto il
mondo.
</p>
</div2>

<div2 type="capitolo">
<head>511</head>
<head rend="italic">Di cecità e di tenebre essere pieno il corrotto giudizio
delli uomini</head>
<p>
La discordia, sapendo che Giunone, Pallade e Venere erano
insieme amicissime, venne un giorno per fare de' suoi
maligni effetti e gettò fra loro un bellissimo pome d'oro,
dicendo: «Questo sia della più bella». Or parendo a ciascuna
d'esse meritarlo, ne vennero incontinente in differenza e
dalla differenza ricorsero al giudizio di Giove, il quale le
rimesse al giudizio di Paride, tenuto giustissimo e
sapientissimo giudice. Andate adunque le belle dee verso di
lui, nel bosco del Mesaulo tutte nude se gli
rappresentarono. Nel qual luogo Pallade a Paride
segretamente disse: «Se tu giudichi me più bella dell'altre,
io ti darò la cognizione di tutte le cose». Giunone il
dominio de' regni e delle ricchezze gli promesse, e Venere
la più bella donna del mondo gli offerse. Acceso per tanto
Paride dell'amor di quella bellezza, aggiudicò il pome d'oro
a Venere.
Onde Virgilio disse:
</p>
<quote rend="block">
<lg>
<l>Amor vince ogni cosa, al parer mio,</l>
<l>dunque ad Amor cediamo come a dio.</l>
</lg>
</quote>
<p>
E il Boiardo dice graziatamente così:
</p>
<quote rend="block">
<lg>
<l>Dimmi, ti priego, Amor, s'io ne son degno,</l>
<l>che cosa è questa tua? Che pensi fare?</l>
<l>Ch'al primo togli il cervello e l'ingegno</l>
<l>e pazze fai le genti diventare.</l>
<l>Forse che chi t'insegnò di trarre al segno</l>
<l>con quel tuo arco, a non voler errare</l>
<l>ti disse che la vera maestria,</l>
<l>era dar nella testa tutta via.</l>
</lg>
</quote>
<p>
E il piacevol poeta Merlino Cocalio con non minor grazia
disse:
</p>
<quote rend="block">
<lg>
<l lang="lat">Heu quia tropus Amor savios mattescere cogit!</l>
<l lang="lat">Ecquis erit tanti qui hunc prendere possit osellum,</l>
<l lang="lat">cui paniae nullae, cui trappola nulla repugnat.</l>
<l lang="lat">Caesar erat tam bravus homo, qui subdidit orbem,</l>
<l lang="lat">at mulier scanfarda illum subiecit amori.</l>
<l lang="lat">Alcides, validis qui spallis more pilastri</l>
<l lang="lat">cascatura fusum tenuit solaria Coeli</l>
<l lang="lat">femineam soccam, reiecta pelle leonis</l>
<l lang="lat">induit, e mazzam poluit fusumque piavit</l>
<l lang="lat">fortem Sansonem, qui ungis spaccare solebat</l>
<l lang="lat">dentatos porcos, tigreis, magnosque leones,</l>
<l lang="lat">tandem imbriagum vilis putanella tosavit.</l>
</lg>
</quote>
</div2>

<div2 type="capitolo">
<head>512</head>
<head rend="italic">Non si poter chiamare un uom felice insino a che non muor
felicemente</head>
<p>
Ammirando qualcuno appresso di Agesilao la felicità di Creso
re di Persia, perché sì giovane si truova in tanta felicità,
disse: «E anche il re Priamo di quella età non era
infelice», volendo inferire – come disse il savio Solone –
che non si può chiamar felice persona insino all'ultimo
giorno, il che né Priamo né Creso conseguirono.
</p>
</div2>


<div2 type="capitolo">
<head>513</head>
<head rend="italic">La virtù e l'audacia farsi la strada per tutto</head>
<p>
Agesilao, andando alla guerra, non chiedeva mai il passo a
persona, anzi mandando poco avanti li suoi imbasciadori a'
potentati, faceva domandare se dovea passare come amico o
come nimico. Onde accadeva che non avendo le genti tempo a
prepararsi, lo mandavano a ricevere e accompagnare per li
loro stati, come amico, con vettovaglie e munizioni. Avvenne
un tratto che i popoli troadensi li fecero intendere che, se
voleva passare per il loro dominio, che paghasse cento
talenti d'argento e desse loro cento femine, come aveva
fatto Xerxe. A' quali Agesilao burlando rispose: «E perché
non venite voi a prenderle?». E così marciando avanti
riscontrò li avversari in arme, co'quali affrontatosi,
presto gli roppe e messe in fuga. Mandò medesimamente al re
di Macedonia, per sapere se egli aveva a passare per il suo
territorio come amico o come nimico. A cui rispondendo il re
che si consiglierebbe, Agesilao disse: «Sta bene, consiglisi
a suo piacere intanto noi passeremo», la quale audacia
ammirando e temendo quel principe, giudicò che fusse meglio
riceverlo come amico.
</p>
</div2>

<div2 type="capitolo">
<head>514</head>
<head rend="italic">Il modo di vincere e d'usar la vittoria</head>
<p>
Il medesimo Agesilao diceva che il proprio uffizio di
capitano è d'usar l'audacia contra' ribelli e la clemenzia
contra i vinti. Il che conferma Virgilio a nome de' Romani
con questa nobil sentenzia:
</p>
<quote rend="block">
<lg>
<l lang="lat">Parcere subiectis et debellare superbos.</l>
</lg>
</quote>
</div2>

<div2 type="capitolo">
<head>515</head>
<head rend="italic">L'amor de' figliuoli esser sì giocondo che fa talor uscir
del decoro i padri, benché severi</head>
<p>
Il medesimo re Agesilao, come amantissimo de' suoi
figliuoli, scherzava un giorno con essi tanto puerilmente
che ancor egli presa una canna la cavalcava, scorrendo e
saltando qua e là come fanno i fanciulli. Imperò vistosi
scoperto da un amico, il pregò che non dicesse niente a
persona, insino a che esso medesimo non avesse figliuoli,
parendogli dovere essere scusato appresso di lui, quando
ancor egli sapesse che cosa fusse amore e pietà paterna.
</p>
</div2>

<div2 type="capitolo">
<head>516</head>
<head rend="italic">Espediente nobilissimo per salvare un popolo delinquente
senza repugnare alle leggi</head>
<p>
Essendo nella battaglia leustrica fuggiti molti Lacedemoni,
meritavano, secondo le lor leggi, punizione capitale. Imperò
avendo il magistrato riguardo al gran numero e al grave
danno che la città per la perdita di tanti cittadini
riceverebbe, per salvare la legge ricorsono a Agesilao, come
a loro re, pregandolo che volesse fare qualche nuovo
decreto. Agesilao desiderando di servar la legge e i
delinquenti, raunato il popolo, prese questo nobile
espediente dicendo: «Io non sono d'opinione di darvi nuove
leggi, né di levare o aggiugnere niente a quelle che voi
avete, ma giudico che sia bene che da oggi in là elle
abbiano la medesima autorità e il medesimo vigore, che
ell'avevano innanzi alla battaglia». Mediante il quale
spediente e soluzione, si venne destramente e cautamente a
perdonare a' peccatori di quel giorno, senza alterare le
leggi per l'avvenire.
</p>
</div2>

<div2 type="capitolo">
<head>517</head>
<head rend="italic">Le vere muraglie della terra essere la fortezza degli
uomini</head>
<p>
Essendo domandato questo medesimo re da un forestiero per
qual causa Sparta, lor patria, non fusse cinta di muraglia,
gli mostrò li suoi cittadini pronti e bene armati, dicendo:
«Queste sono le muraglie e li ripari della nostra città.
Perché trovandosi modo con arieti e altri simili strumenti a
gettare le mura per terra, saria fortificazione inutile, se
non vi fusse la fortezza degli uomini armati, per difenderla
d'ogni tempo, come sono nella nostra patria».
</p>
</div2>

<div2 type="capitolo">
<head>518</head>
<head rend="italic">La perdita della roba esser talvolta acquisto d'onore</head>
<p>
Zenone Citido facendo il mercatante, ebbe un giorno nuove
come la sua nave, dove egli aveva caricato per avventura
tutto il suo valsente, era doppo gran tempesta perita in
alto mare. Alle quali nuove egli, non punto alteratosi, anzi
rasserenato il volto, disse: «Io ti ringrazio, Fortuna, che
tu mi levi dalla mercatura, arte laboriosa e vile e che tu
mi riduca alla filosofia, esercizio nobile e salutifero,
perché io veggo bene che ogn'altra nostra azzione è piena di
pericoli e di vani desiderii». Laonde a questo proposito ben
dice il nostro Alamanno:
</p>
<quote rend="block">
<lg>
<l>Sempre par che d'altrui si fugga e muoia</l>
<l>quel che si brama più che far si soglia,</l>
<l>sempre ha mille cagion d'eterna noia</l>
<l>l'empia fortuna infin ch'al tutto spoglia</l>
<l>ogni bene a' miglior, d'essi nimica</l>
<l>troppo possente, e de' peggior amica.</l>
</lg>
</quote>
</div2>

<div2 type="capitolo">
<head>519</head>
<head rend="italic">Quanta inquietudine sia nell'uomo</head>
<p>
Dice san Basilio che gli uomini sono inquieti e perturbati,
non mai contenti del bene, che hanno aspirar sempre a quel
che non hanno, dolenti e mesti del non l'ottenere: il servo
alla libertà, l'ignobile alla nobilità, il nobile alla
ricchiezza, il ricco alla signoria, il signore al regno e il
re alla monarchia e imperio di tutto il mondo.
</p>
</div2>

<div2 type="capitolo">
<head>520</head>
<head rend="italic">Iddio non ornare creatura alcuna di tutte le grazie</head>
<p>
La volpe pregava Giove che le facesse grazia di aggiugnere
all'astuzia del suo cervello la velocità delle gambe. La
lepre il pregava d'aggiugnere alla velocità delle gambe
l'astuzia del cervello. Alle quali Giove rispose cosi:
«Nella creazione del mondo noi siamo stati liberali a tutti
li animali, ma se noi avessimo conceduto a qualcuno più del
dovere, sarebbe stato ingiuria alli altri, con giuste
querele verso de noi». Onde si dice:
</p>
<quote rend="block">
<lg>
<l lang="lat">Non omnia possumus omnes.</l>
</lg>
</quote>
</div2>

<div2 type="capitolo">
<head>521</head>
<head rend="italic">Leggi divine a benefizio del matrimonio</head>
<p>
Licurgo, domandato per qual cagione egli avesse fatta quella
legge che le fanciulle maritandosi non dessero dote,
rispose: «Non solo perché ei non è giusto che quelle le
quali sono povere, restino indietro per povertà, e le ricche
si maritino per le loro facultà, ma anche accioché tutte
governandosi bene e virtuosamente dieno cagione alli uomini
di farne elezzione, secondo la virtù e onestà loro e non
secondo le pompe e ricchezze piene di fumo e di perniziosa
leggerezza».
</p>
</div2>

<div2 type="capitolo">
<head>522</head>
<head rend="italic">Egregio esemplo per metter concordia tra gli uomini</head>
<p>
Archidamo, figliuolo di Agesilao, somigliò nella virtù e nel
valore assai il padre. Costui essendo eletto per arbitro da
due fratelli che avevano differenza insieme, trovando la
cosa difficile più per le gare nate fra loro che per i
meriti della causa, gli menò nel sacro bosco di Minerva. Ove
preso prima da loro il giuramento di stare a quello che egli
giudicasse, pronuntiò poi così: «Io giudico che innanzi che
voi vi parziate di questo luogo, voi accordiate da voi
medesimi le vostre differenzie e vi riconciliate insieme da
veri fratelli».
</p>
</div2>

<div2 type="capitolo">
<head>523</head>
<head rend="italic">Degna ammonizione per abbassare l'altrui superbia</head>
<p>
Il medesimo Archidamo avendo ricevuto, dipoi la perduta
battaglia a Cheronea, lettere dal vincitore Filippo re di
Macedonia molto acerbe e insolenti, gli rispose brievemente
dicendo: «Se tu misurerai bene la tua ombra, tu non la
troverrai punto maggiore che ella fusse avanti alla
vittoria».
</p>
</div2>

<div2 type="capitolo">
<head>524</head>
<head rend="italic">Il combattere animosamente dar la vittoria per tutto, ed
essere meglio vincere con la prudenza che con la forza</head>
<p>
Questo medesimo Archidamo continuando la guerra col medesimo

Filippo, fu ammonito da qualcuno di non combattere presso
alla patria per non fare del resto. A cui egli rispose:
«Cotesto relieva poco, perché se noi perdessimo, benché
lontano da casa, il nimico s'accosterebbe ben presto. Ma se
noi combattiamo da valentuomini, noi vinceremo per tutto». A
un altro che lo lodava estremamente perché egli aveva rotti
e vinti gli Arcadii, rispose: «E sarebbe ancor meglio che
noi gli avessimo vinti con la prudenza, che con la forza».
</p>
</div2>

<div2 type="capitolo">
<head>525</head>
<head rend="italic">Il mutare opinione a tempo e luogo esser gran prudenza</head>
<p>
Leontichida lacedemone tassato da qualcuno che egli si
mutasse troppo facilmente d'opinione, rispose: «Io mi muto
secondo il tempo e l'occasione e non come fai tu per propria
inconstanzia e leggerezza».
</p>
</div2>

<div2 type="capitolo">
<head>526</head>
<head rend="italic">Chi non vuole avventurare il suo non lo metta in mano della
fortuna</head>
<p>
Il medesimo Leontichida domandato in che modo l'uomo possa
guardare il suo più sicuramente, rispose: «Nol mettendo del
tutto in poter della fortuna».
</p>
</div2>

<div2 type="capitolo">
<head>527</head>
<head rend="italic">Le qualità degli uomini non venire per successione paterna</head>
<p>
Divisavano e disputavano fra loro alcuni filosofi, come
avvenisse che la natura umana procreasse la maggior parte
de' figliuoli, i quali al viso ma pochissimi all'animo il
padre somigliassero. Perché si vedevano molti padri
d'estrema virtù, come fu primieramente quel gran Salamone,
Scipione, Vespasiano, Marco Aurelio e altri, aver auti
figliuoli d'estrema ignavia e dappocaggine, per contra molti
figliuoli di gran virtù e valore, come Servio, Mario,
Ventidio, Agatocle e altri aver auti i padri dappochi e
quasi indegni di vivere. Sopra di che il nostro dottissimo
Dante diede la sua sentenzia con questi versi:
</p>
<quote rend="block">
<lg>
<l>Rade volte descende per gli rami</l>
<l>l'umana probitate; e questo vuole</l>
<l>quel che la dà, perché da lui si chiami.</l>
</lg>
</quote>
</div2>

<div2 type="capitolo">
<head>528</head>
<head rend="italic">La natura sopplire benignamente alli defetti umani</head>
<p>
E' cosa maravigliosa e quasi incredibile, quanto la natura
benigna sopplisca talvolta alli nostri difetti. Niccasio di
Voerda, nativo di Malines, nonostante accecasse di tre anni,
fece tal progresso nelle lettere, come narra particularmente
il Tritemio, che fu addottorato nell'uno e nell'altro iure.
Lesse publicamente nello studio di Lovanio e in quello di
Cologna. Dettò alcune belle e dottissime opere, che ancor
oggi per tutti si ritrovano stampate. Onde meritamente fu
chiamato un miracolo di natura. Martino Castellein, di
Varviche in Fiandra, accecato che non avea due anni, senza
maestro o aiuto di persona, da se stesso con la propria
virtù, o più tosto grazia divina, si è fatto maestro
eccellente di legname, talché non solo fa mirabilmente tutto
quello che tasta con mano, ma egli medesimo è inventore
delle cose e di diversi e belli strumenti dal mestiere. Fa
ogni sorta di lavori a tornio e altrimenti, fa organi,
spinette, violoni e, che più?, gli accorda, e suona
graziatamente. E fa inoltre molti altri lavori e gentilezze
tutto a tasto, con tanta misura, facilità e bel lavoro,
puro, netto e giusto, che qualsivoglia alluminato non
potrebbe giamai disporre le cose con più arte, con più
grazia, o più giudizio. Onde ben disse Catone:
</p>
<quote rend="block">
<lg>
<l lang="lat">Consilio pollet, cui vim natura negavit.</l>
</lg>
</quote>
</div2>

<div2 type="capitolo">
<head>529</head>
<head rend="italic">Quanto nobile e degna sia la pittura</head>
<p>
La pittura non si può lodare a bastanza e a' tempi antichi
fu in molto maggiore stimazione che ella non è a' tempi
nostri, di maniera che più d'una tavola si vendè, più volte,
più di cento e centocinquantamila scudi. Fra li antichi
dipintori Apelle fu il più stimato, intanto che per la sua
virtù era familiarissimo d'Alessandro Magno, il quale ordinò
per editto publico che nessun altro che Apelle lo potesse
dipingere. Dipinse un tratto questo eccellentissimo maestro
fra le altre cose un cavallo al naturale, in concorrenza del
quale diversi altri eccellenti pittori dipinsono altri
cavalli. Trattandosi poi di fare giudizio qual d'essi fusse
il più perfetto, Apelle per chiarire meglio i circunstanti,
proccurrò che ciascuno dipintore portasse il suo ritratto in
certo luogo al paragone, ove egli segretamente aveva fatti
condurre alcuni cavalli vivi, al qual luogo portati a uno a
uno quei ritratti, quando all'ultimo portarono quel
d'Apelle, i cavalli vivi tutti risentitisi, cominciarono a
anitrire e a commuoversi, cosa che a nessun altro ritratto
fatto non avevano. Onde con questo naturale e grazioso
giudizio, fu conosciuto e sentenziato l'eccellenza
dell'opera d'Apelle e inoltre il suo purgato giudizio nel
bello spediente preso a farlo apparire.
</p>
</div2>

<div2 type="capitolo">
<head>530</head>
<head rend="italic">Tratti sì egregi non si poter lodare a bastanza</head>
<p>
Essendo Carlo Ottavo re di Francia nella sua espedizione
della conquista di Napoli, richiese i Fiorentini del passo
per il loro stato. I Fiorentini tutto considerato per lo
meglio gliel'acconsentirono. Il re dunque entrando per la
propria città di Fiorenza tutto armato e con la lancia su la
coscia, pretende (secondo gli statuti di Francia) d'averla
conquistata con tutto il suo dominio. I Fiorentini di contra
già provveduti per ogni buon rispetto d'armi e di gente del
paese, s'oppongono vivamente alla pretensione e insolenza
de' Franzesi, deputando intanto uomini savi e animosi a
trattare col re, il quale doppo molti insulti, provocazioni
e scaramuccie seguite fra le parti per un mese continuo
dentro alle medesime mura, fece un giorno chiamare i
deputati della republica, facendo loro leggere iniquissime
condizioni di suggezione e d'altri pesi che preponeva loro
per sua ultima deliberazione. Le quali cose udendo Piero
Capponi, uno de' deputati, cittadino egregio, non potendo
sentire tanta iniquità, strappò delle mani al segretario
quella scrittura che leggeva e rottala al cospetto del re in
più pezzi, con parola e viso concitato disse: «Da poi che
voi ci preponete condizioni sì dure e sì ingiuste, fate dare
nelle vostre trombe, che noi andiamo a far dare nelle nostre
campane», volendo inferire che le differenzie si
disfinirebbono con l'arme, e con la medesima ferocia si
partì, seguintandolo i suoi compagni. Da questo bravo
concetto e risentimento il re già sapendo che al suono della
grossa campana concorrevano del dominio popoli infiniti,
fatti presto richiamare i commessari avanti uscissero di
palazzo, trattò con essi tanto amichevolmente, che presto si
venne alli accordi ragionevoli. Di sorte che il re lasciata
la città nella sua solita libertà, si ritirò con l'esercito
alla volta del regno di Napoli. Onde il nostro Macchiavello
a questo proposito nel suo decennale dice garbatamente:
</p>
<quote rend="block">
<lg>
<l>Lo strepito dell'arme e de' cavalli</l>
<l>non poté far che non si risentisse</l>
<l>la voce d'un cappon tra tanti galli.</l>
</lg>
</quote>
</div2>

<div2 type="capitolo">
<head>531</head>
<head rend="italic">La necessità trovar talvolta invenzioni mirabili</head>
<p>
L'invenzione e modo di giuocare a diversi giuochi scrivono
che fusse trovata anticamente in Lidia, per sussidio d'una
loro necessità, avvenuta per tutta la provincia.
Conciosiaché per estremi calori e secchi continuati lungo
tempo senza pioggia bastante, caddono in tanta penuria di
viveri, che per sopportare e resistere meglio alla fame, fu
trovato di passare il tempo col giuoco. Così de' due giorni
l'uno, o pure una parte del giorno, si stavano giocando
senza mangiare. E a questo modo durarono per lo spazio di
venticinque anni, preservando un gran paese d'una gran
carestia e famina generale col buon risparmio, che delle
loro provisioni saggiamente facevano. Ma quel che a' tempi
antichi fu inventato per bene e necessità, è usato a' tempi
nostri per piacere e per avarizia, con infinite corruzioni e
disordini estremi degli uomini.
</p>
</div2>

<div2 type="capitolo">
<head>532</head>
<head rend="italic">Quanto sia da aborire le voluttà e i vizii e seguitare la
virtù e l'onore</head>
<p>
Antistene filosofo era tanto nimico di quelli che vedeva
dediti alle voluttà e a' piaceri disonesti, che spesso gli
riprendeva acerbamente, soggiugnendo che, quanto a lui,
sarebbe più presto voluto impazzare che cadere nel vizio
delle voluttà, nelle quali vedeva sommergere loro. Perché
all'insania – diceva egli – si trovano più rimedii, ma alle
voluttà che cominciano a dominare una persona, non è più
rimedio alcuno. E perciò noi altri con simili ammonizioni ci
dobbiamo guardare per tempo da' vizii e darci alle virtù e
alle cose onorate, le quali sono poi favorite dalla fortuna
e dal cielo, come con buona grazia ce lo mostra ancora il
nostro Alamanno dicendo così:
</p>
<quote rend="block">
<lg>
<l>E tenete per certo che fortuna</l>
<l>e 'l ciel che ne conduce, e Dio che 'l muove,</l>
<l>mostra chiara la faccia, o poco bruna,</l>
<l>a chi si mette all'onorate pruove;</l>
<l>e se tutto è mortal sotto la luna,</l>
<l>rivolgiamo i pensieri in parte dove</l>
<l>non possa morte oprar: guardiamo in suso,</l>
<l>e sol quel che è divin mettiamo in uso.</l>
</lg>
</quote>
</div2>

<div2 type="capitolo">
<head>533</head>
<head rend="italic">La lingua esser buona e cattiva secondo che ella s'usa</head>
<p>
Anacarside filosofo domandato qual fusse ottimo e qual
pessimo nell'uomo, rispose: «La lingua», volendo dimostrare,
che quando ell' è bene usata, può esser cagione di molto
bene e utile alle persone; quando ell' è mal usata essere
nociva e pestifera. Diceva medesimamente questo savio, che
egli era meglio sdrucciolar co' piedi, che con la lingua. Il
medesimo filosofo diceva maravigliarsi molto, che li
Ateniesi, i quali per legge espressa proibivano sotto certe
pene il dire bugie, comportassero nondimeno, che nelle loro
botteghe non si facesse altro che mentire con grave danno e
interresso di molti.
</p>
</div2>

<div2 type="capitolo">
<head>534</head>
<head rend="italic">Modestia reale approvata da Dio e dagli uomini</head>
<p>
Essendo in Piemonte a fronte due grossi eserciti, de l'uno
capitano il Marchese del Guasto per l'imperadore, dell'altro
il Conte d'Enghien, molto giovane, per il re di Francia, il
marchese a certo proposito mandò a dire al conte, che egli
aveva troppa piccola barba per combattere seco. A cui
Enghien rispose modestamente che le barbe de' Franzesi non
tagliavano, né combattevano. Perché quello era ufficio delle
lance e delle spade, con le quali egli ricercava la
battaglia, e così la dette e la vinse a grande onore.
</p>
</div2>

<div2 type="capitolo">
<head>535</head>
<head rend="italic">Esemplo della vicissitudine o variazione delle cose umane</head>
<p>
Sono come si vede per tanta differenzia perpetue inimicizie
tra il giorno e la notte. Onde sopravvenendo l'alba e la
sera – che i Latini dicono crepuscoli – sempre combattono
insieme per il regno. Ma quello che è più ammirabile nelle
loro contese è che nessun di loro vince se non vinto, né sia
vinto se non vincitore, e dura e durerà questo modo di fare
perpetuamente, accioché si conosca la vicissitudine, o
variazione, delle cose mondane.
</p>
</div2>

<div2 type="capitolo">
<head>536</head>
<head rend="italic">Degna considerazione per alleggerire il dolore della morte
de' figliuoli</head>
<p>
Amasio re d'Egitto veggendo un suo amico che si lamentava
forte per la morte del figliuolo, disse: «Se tu non ti
dolevi quando ei non era al mondo, non ti dolere anche
adesso che non ci è più e pur c'è l'anima d'avvantaggio per
opera tua».
</p>
</div2>

<div2 type="capitolo">
<head>537</head>
<head rend="italic">Lode dell'età e secol d'oro</head>
<p>
Lorenzo de' Medici lodando assai il secolo d'oro, sotto
l'imperio del giusto Saturno, quando che il vivere umano era
più lungo e più lieto e che il mondo non conosceva ancora o
mio o tuo, descrisse la felicità di quel tempo con questa
leggiadria:
</p>
<quote rend="block">
<lg>
<l>La terra liberal dava la vita</l>
<l>comunemente in quel bel tempo a tutti.</l>
<l>Non da vomere o marra ancor ferita,</l>
<l>produceva e formenti varii frutti</l>
<l>di odorifere erbette e fior vestita,</l>
<l>non mai dal sol, non mai dal giel destrutti:</l>
<l>l'acque correnti, dolci, chiare e liete</l>
<l>spegnieno allor la moderata sete.</l>
</lg>
</quote>
<p>
E Ovidio, tradotto dall'Anguilare, con pari grazia disse:
</p>
<quote rend="block">
<lg>
<l>Però felice fu l'età dell'oro,</l>
<l>perché si contentò l'umano ingegno,</l>
<l>di dar co' frutti il debito ristoro,</l>
<l>alle sue voglie, al suo carnal sostegno.</l>
<l>Il frutto, il latte e 'l mel fu 'l cibo loro,</l>
<l>né contra gli animali armar lo sdegno.</l>
<l>La lepre per i campi era sicura,</l>
<l>né dell'umana forza avea paura.</l>
<l>Anzi era, essendo ognun senza timore,</l>
<l>un mondo pien di pace e pien d'amore.</l>
</lg>
</quote>
</div2>

<div2 type="capitolo">
<head>538</head>
<head rend="italic">Esempli di giustizia e d'accortezza laudabili</head>
<p>
Alfonso d'Aragona re di Napoli, morto Ferdinando suo padre,
successe alla corona ancor molto giovane. Così cominciando
per tempo a dar conto di sé e del suo valore, una fanciulla
schiava gli fece intendere come un tal gentiluomo avea auto
di lei un figliuol maschio e però secondo la legge
richiedeva d'essere liberata. Ma il gentiluomo per tenerla
ancora al suo servigio, negava assicuratamente d'avere auto
a far seco. Imperò ella affermando che non diceva la verità,
domandava giustizia con ogni instanzia. Or essendo la cosa
difficile a provare, il savio re ordinò che il figliuolo
fusse esposto in vendita per deliverarlo a chi più ne desse.
Il che veduto il padre, non gli patì però l'animo di veder
vendere innanzi agli occhi suoi il proprio figliuolo, anzi
si commosse di sorta che confessò esser suo. Allora il re
ripresolo della sua stranessa, comandò che lo nutrisse e che
mettesse la madre schiava in libertà.
</p>
</div2>


<div2 type="capitolo">
<head>539</head>
<head rend="italic">L'esperienza più che altro mostrar gli incomodi del regnare</head>
<p>
Il medesimo re diceva che arebbe voluto che ciascuno de'
suoi vassalli fusse stato re, a fine che egli avessero
potuto conoscere per l'esperienza del regnare quante e quali
fussero le occupazioni, le difficultà, pericoli e travagli
de' principi, perché con quella conoscenza facilmente
desisterebbono d'invidiarlo e importunarlo.
</p>
</div2>

<div2 type="capitolo">
<head>540</head>
<head rend="italic">Perché la pecunia co' cattivi, più tosto che co' buoni,
s'accompagni</head>
<p>
Essendo domandata la pecunia dalla virtù per qual cagione
ella più volentieri co' malvagi uomini, che co' buoni
s'accompagni, rispose: «Perché i buoni – te repugnante – non
sanno mentire, non ingannare, non fare usura e manco
spogliare il prossimo».
</p>
</div2>

<div2 type="capitolo">
<head>541</head>
<head rend="italic">Ammonizione esemplare e degna d'imitazione</head>
<p>
Marcantonio triunviro essendo in Asia per supplire alle sue
immoderate spese e cupidità, raddoppiò i taglioni alla
provincia, ponendo un secondo balzello, o imposizione. La
qual cosa essendo trovata da' popoli gravissima, gli stati
generali gli delegarono Ibreas uomo savio e eccellente, per
fargli idonee rimostrazioni da lor parte. Il quale usò una
maravigliosa libertà nel parlare, dicendogli queste parole:
«Se tu vuoi, signore, aver la possanza di metterci due
taglie in un medesimo anno, bisogna che tu abbia ancor il
potere di darci due state e due autunni, per fare due
ricolte e due vendemmie, altrimenti noi non possiamo
sopplire a tanta voraggine. L'Asia t'ha pagato quest'anno
duemila talenti (sono de' nostri centoventimilioni d'oro),
se non sono venuti tutti ne' tuoi forzieri, domandane conto
a quelli che gli hanno riceuti. Se tu gli hai auti e già
spesi e dissipati, noi siamo distrutti e perduti per
sempre».
</p>
</div2>

<div2 type="capitolo">
<head>542</head>
<head rend="italic">Paragone di bontà e di giustizia quanto risplenda</head>
<p>
L'imperadore Teodosio essendo scorrucciato, perché li
Tassalonici avevano occiso un suo cavaliere nel teatro,
voleva far morire tutti li abitatori di quella città. Ma
essendosi dapoi raffreddato e pensatovi meglio, ne fu tanto
ripentito, che fece incontinente publicare un editto che non
si mettesse più a essecuzione sentenzia alcuna criminale, se
non tre giorni dipoi che il principe, o suo luogotenente,
l'avesse pronunziata. E ancor oggi si farebbono simili
tratti, che non è uomo che voglia mai avere errato.
</p>
</div2>

<div2 type="capitolo">
<head>543</head>
<head rend="italic">Singular modo di costrigner qualunche a non recusare un
presente</head>
<p>
Donando Alessandro Magno cinquanta talenti a Zenocrate
filosofo, il filosofo gli ricusava, dicendo che non aveva di
bisogno. Onde Alessandro a lui: «E non avete voi amico
alcuno, che n'abbia di bisogno? Ohimé, a me non sono
bastate le ricchezze di Dario per donare alli amici e voi a'
vostri non saprete distribuire cinquanta talenti? Che
filosofia è questa? Che piaceri, che contenti sono i vostri
, se voi non aiutate e non giovate al prossimo e alli amici,
onde la ricordanza sola del ben fare rallegra e nutrisce
tutta la persona?». Il nostro accorto Alamanno, approvando
sì nobil concetto lo spiegò in questa guisa:
</p>
<quote rend="block">
<lg>
<l>Quanto piace il pensar seco la sera:</l>
<l>molti ho servito e nessun oggi offesi;</l>
<l>questo e quel d'onta e di fortuna fera</l>
<l>col proprio sangue mio giusto difesi;</l>
<l>il mio buon nome, la mia gloria altera</l>
<l>s'andrà spargendo in tanti bei paesi,</l>
<l>e s'ascosa anco fia, non torna vota,</l>
<l>poi ch'a te stesso, che l'oprasti, è nota.</l>
</lg>
</quote>
</div2>

<div2 type="capitolo">
<head>544</head>
<head rend="italic">Considerazioni notabili per comprare beni stabili</head>
<p>
Attilo Regolo, che fue due volte consolo nella prima guerra
de' Romani contra Cartaginesi, soleva dire che non era da
desiderare né da comprare possessioni dove l'aria fusse
malsana quantunche fertilissime, neanche le sterili in luogo
saluberrimo, perché il luogo sano (diceva egli) non serve a
nulla se non v'è da mangiare, e manco serve il luogo
fertile, se vi s'ha a stare con tanto pericolo della vita.
</p>
</div2>

<div2 type="capitolo">
<head>545</head>
<head rend="italic">Il sangue tirar sovente più che tutte le altre cose</head>
<p>
Marco Coriolano, chiarissimo cittadino, sdegnato
estremamente col popolo romano, l'aveva con grosso esercito
di Volsci, lor nimici naturali, ridotto a mal termine e
seguitava la vittoria, ché gl'imbasciadori del senato, né li
sacerdoti supplichevoli, né altro bastavano a rimuoverlo da
quel furore. E però la madre Veturia, con la sua moglie
Volumnia e due piccioli figliuoli, l'andò a trovare in
campo. La venuta de' quali intesa Coriolano, andò subito a
rincontrarli e già accostatosi voleva abbracciare e riverire
la madre, ma ella tutta severa disse: «Aspetta che io sappia
prima, se io vengo a un mio nimico o a un mio figliuolo, o
pure se in questo campo io sono tua prigione o madre». Alla
presenza e gravi parole della quale, col cospetto della
moglie e de' figliuoli, Coriolano commosso sommamente,
l'abbracciò e disse: «Oh madre carissima, tu hai espugnato e
sbattuto per terra tutta la mia furia e mala intenzione, va'
che per tuo rispetto io dono e rimetto alla patria, da me
con buona ragione tanto odiata, la rovina e destruzione che
io le preparava».
</p>
</div2>

<div2 type="capitolo">
<head>546</head>
<head rend="italic">Doversi rimediare alle amicizie alterate avanti che scorrino
più oltre</head>
<p>
Essendo nata qualche dissensione tra Aristide, cognominato
giusto, ed Eschine, grandissimo oratore, Aristide domandato
da un amico suo dove fusse quella grande amicizia che tra
lui e Eschine soleva essere, rispose: «La dorme, ma io la
sveglierò». E detto questo andò a trovare Eschine e così
sorridendo piacevolmente disse: «E quando ci
rappacificheremo noi insieme e lascieremo indrieto queste
ciance? O pur vogliamo indugiar tanto che noi siamo la
favola del popolo?». Or Eschine visto tale umanità d'un
tanto uomo rispose che molto volentieri tornerebbe nella
solita e buona amicizia: «Ricordati dunche – soggiunse
Aristide – che io di più età sono stato il primo a venirti a
trovare». «Tu, Aristide, – disse l'altro – ricordati che tu
fusti il primo a rompere». E su questo abbracciatisi
insieme, come veri filosofi, furono poi più che mai veri
amici.
</p>
</div2>

<div2 type="capitolo">
<head>547</head>
<head rend="italic">Rimedii idonei contra l'amore e in che stato si ritrovino
gli innamorati</head>
<p>
Cratete tebano domandato qual rimedio fusse più idoneo e più
certo contra l'amore, rispose argutamente: «La fame, e se
quella non basta il tempo, e anco questo non bastando, il
laccio». Volendo inferire che se per via della fame e del
tempo non si consuma amore, non si consumerà altrimenti che
per morte. E Catone maggiore diceva che tutti quelli i quali
nell'amore si precipitano, vivono nell'altrui corpo e nel
loro proprio sono come morti. E però ne ammonisce il saggio
Ariosto che noi ci guardiamo da quello umore dicendo così:
</p>
<quote rend="block">
<lg>
<l>Chi mette il piè su l'amorosa pania,</l>
<l>cerchi ritrarlo e non v'inveschi l'ale,</l>
<l>che non è in somma Amor se non insania,</l>
<l>a giudizio de' savi universale,</l>
<l>e se ben come Orlando ognun non smania,</l>
<l>suo furor mostra a qualch'altro segnale:</l>
<l>e quale è di pazzia segno più espresso,</l>
<l>che per altri voler perder se stesso?</l>
</lg>
</quote>
</div2>

<div2 type="capitolo">
<head>548</head>
<head rend="italic">Imitabil cosa esser la brevità del sermone alla laconica</head>
<p>
Non fu giamai gente che si pregiasse più di parlare
brevemente quanto i Lacedemoni, tanto che chi parlava breve
si diceva che parlava laconicamente. Mandò un tratto il re
Filippo, padre d'Alessandro Magno, a dir loro che voleva
passare con l'esercito per il lor paese, però che gli
facessero sapere se doveva passare come amico o come nimico.
Risposero con poche sillabe, nonché parole: «Né l'uno né
l'altro». Artaxese re dell'Asia gli mandò a minacciare che
gli andrebbe a trovare per guastare il paese, saccheggiare e
metter tutto a ferro e fuoco. A cui risposono solamente:
«Vieni e fa' quel che tu puoi». A quelli di Samo che
mandarono loro uno imbasciadore, il quale fece un'orazione
lunghissima e fastidiosa, per notarlo di prolissità, non
dettono altra risposta che questa: «Noi abbiamo dimenticato
quel che tu dicesti nel principio e il fine non abbiamo
inteso, per avere smarrito il principio».
</p>
</div2>

<div2 type="capitolo">
<head>549</head>
<head rend="italic">La virtù dell'uomo non esser suggetta alla fortuna</head>
<p>
Platone comparava la vita nostra al giuoco del tavoliere,
ove bisogna ch'el dado dica buono e che il giocatore sappia
ben usare quel che gli viene. Imperoché sì come non è in
nostra mano (diceva egli) di trarre buono o cattivo punto,
così non è in nostra possanza di prendere buona o cattiva
fortuna, ma è bene in noi di ricevere pianamente e
moderatamente quel che ci avviene, e disporre di ciascuna
cosa in modo che, se ell'è buona, possa giovare a noi e ad
altri, se ell'è cattiva, non possa nuocere al prossimo e a
noi stessi il manco che egli è possibile. La fortuna –
diceva Plutarco – mi può ben far cadere in malattie, tormi i
beni e mettermi in disgrazia del popolo, ma ella non mi può
già far tristo, né vile, né temerario, che io non possa
usare la prudenza, la fortezza e le altre virtù, che in ogni
evento fanno vivere l'uom costante e felice, a dispetto di
qualsivoglia fortuna.
</p>
</div2>

<div2 type="capitolo">
<head>550</head>
<head rend="italic">Propositi e concetti di gran considerazione</head>
<p>
Il re Luigi Undecimo fu principe senza dubbio di grande
spirito e di lunga esperienza. Diceva esser vero che li
principi pagavano spesso i gran servizii degli uomini di
grande ingratitudine, ma che ciò avveniva il più delle volte
dall'arroganza e insolenza che quei tali, per la loro buona
fortuna, verso de' loro compagni e de' loro proprii padroni
a torto usavano. Onde non solamente non ne seguiva la
ricompensa debita, ma si generava una certa invidia e un
certo odio contra di loro, che poi a mano a mano gli
rovinava. «E quanto a me, – soggiunse egli – per dirne il
vero, io amo naturalmente più (nota lettore) quelli che mi
sono obligati, che io non amo quelli a' quali io sono
obligato».
</p>
</div2>

<div2 type="capitolo">
<head>551</head>
<head rend="italic">Presentissimo spediente in caso urgentissimo</head>
<p>
Il cervio arrestò maliziosamente una capra innanzi al lupo,
esclamando che ella gli doveva uno staio di grano
prestatole. La capra nel vero non doveva niente, nondimeno
temendo la presenza del lupo, per isbrigarsi più tosto,
confessò di dovere il grano, ma prese tempo a pagare e
scampò via, allegando poi in giustizia per sua difesa la
malizia del cervio.
</p>
</div2>

<div2 type="capitolo">
<head>552</head>
<head rend="italic">Li uomini savi aver quasi sempre in bocca cose utili</head>
<p>
Socrate esortava i giovani a contemplarsi nello specchio,
accioché essendo di bella faccia e di bella forma, ei si
guardassero di far cose indegne di quella grazia. Se fussero
mal fatti e brutti, cercassero di sopplire e compensare i
difetti del corpo con la virtù dell'animo.
</p>
</div2>

<div2 type="capitolo">
<head>553</head>
<head rend="italic">In che modo doversi misurar la magnificenzia regia</head>
<p>
Perillo, uno degli amici d'Alessandro Magno, il richiese di
danari per la dote d'una sua figliuola. Onde Alessandro
ordinò che gli fussero dati cinquanta talenti, che potevano
essere trentamila scudi, ma Perillo disse che gliene bastava
dieci. «Io credo bene – soggiunse Alessandro – che a te
basterebbe averne dieci ma a me non basta darne sì poche a
un tuo pari». Oh spirito gentile, e veramente degno di quel
sopranome Magno, che faceva a quel modo gli uomini beati,
come graziatamente conferma l'Alamanno, dicendo:
</p>
<quote rend="block">
<lg>
<l>Che lodato tesoro e cortesia,</l>
<l>come amato, stimato, utile e caro?</l>
<l>Ella par ben che la radice sia</l>
<l>di quanto vien fra noi soave e raro,</l>
<l>e il vero cibo d'ogni anima pia,</l>
<l>che mai non si trovò per tempo avaro:</l>
<l>se medesma diletta, agli altri giova,</l>
<l>e tanto cresce più, quanto è più in prova.</l>
</lg>
</quote>
</div2>

<div2 type="capitolo">
<head>554</head>
<head rend="italic">La vera nobilità non s'acquistare che per virtù</head>
<p>
Massimiliano imperadore, primo di quel nome, era molto
fautore dello stato de' nobili e non poteva patire che si
corrompesse in modo alcuno. Venne un tratto a lui un suo
uffiziere a supplicarlo che lo volesse far nobile, dicendo
che era ricco assai per poter intrattenere quel grado. A cui
l'imperadore rispose: «Io ti posso ben fare ancora più
ricco, ma io non ti posso già far nobile, perché (a dirti il
vero) bisogna che tu ti acquisti questo grado con la propria
virtù, ché la ricchezza non basta, né l'autorità imperiale,
se nol fa con ragione e fondamento».
</p>
</div2>

<div2 type="capitolo">
<head>555</head>
<head rend="italic">Esempli degnissimi da servirsene alle occasioni</head>
<p>
Pompeo Magno, essendo mandato dal senato in Sicilia, la
quale a petizione e instigazione di Perpenna s'era in
maggior parte ribellata, ottenuta la vittoria ne scacciò
Perpenna e fece morire Carbone e Quinto Valerio. Inoltre
quantunche non fusse di natura crudele, anzi benigna e
buona, aveva pur deliberato, per li loro mancamenti, di far
morire tutti i Mamertini, popolazione d'importanza. Il che
inteso Stenis lor capitano, per non lasciar perire la
patria, con animo invitto si rappresentò a Pompeo e gli osò
dire queste parole: «Pompeo, tu faresti morire tanti altri
innocenti, come io intendo, che tu disegni di fare».
Domandandogli Pompeo chi fusse dunque il colpevole: «Io
stesso – disse egli – son quello il quale con ogni sorte di
persuasione e industria indussi prima li parenti e li amici
e poi mediante quelli costrinsi li altri a ribellarsi».
Restò maravigliato Pompeo di tanta grandezza d'animo e gli
piacque talmente quel tratto sì degno, che perdonò non
solamente a tutti i Mamertini, ma perdonò anche al medesimo
capo e autore del male, reputandolo poi per uomo egregio e
singulare.
</p>
</div2>

<div2 type="capitolo">
<head>556</head>
<head rend="italic">Doversi usare continenzia insino al punto della morte</head>
<p>
Il medesimo Pompeo essendo gravemente ammalato, li medici
ordinarono che non mangiasse altro che tordi, per esser cibo
molto delicato e a proposito a quella malattia. Ma non se ne
trovando in Roma, per esser di state fuor di stagione,
qualcuno ricordò che appresso a Lucullo, il quale ne nutriva
tutto l'anno, se ne troverebbe. Allor Pompeo ancor che tanto
infermo disse magnanimamente: «E dunque se non fussero le
delizie di Lucullo, non viverebbe Pompeio? Lasciate stare –
vi prego – i tordi, e ordinatemi altri cibi».
</p>
</div2>

<div2 type="capitolo">
<head>557</head>
<head rend="italic">L'adulazione non si poter aborrire a bastanza</head>
<p>
Tutti li savi concorrono che l'adulazione sia nociva e
pestifera alli uomini. E così a questo proposito diceva
Epitteto filosofo, che sì come il lupo è un animale che
s'assomiglia al cane, parimente l'adulatore s'assomiglia
all'amico. E percioché egli è da guardarsi molto bene di non
ricevere appresso di noi in luogo di buon cani di guardia,
perniziosi lupi da fare ogni male, cioè nimici per amici.
Antistene a questo proposito disse che sarebbe meglio
d'essere alla mercede de' corbi che delli adulatori, perché
quelli non devorano che la carne morta, ma questi divorano
gli uomini vivi.
</p>
</div2>

<div2 type="capitolo">
<head>558</head>
<head rend="italic">Essere veramente nobile quella magnanimità che tende a
giovare al prossimo</head>
<p>
Il cardinale Ipolito de' Medici, oltre alle altre sue rare
virtù e doti era liberalissimo e molto splendido. Così
teneva in Roma una corte reale, talché papa Clemente Settimo
suo zio, veggendo malvolentieri tanta spesa e tanta pompa,
chiamato un giorno il suo maiordomo, si fece mostrare la
lista, o vogliamo dire ruotolo della sua famiglia, e ne levò
e cassò molte e molte persone, dicendo che Ipolito non avea
che fare di tante gente. Il cardinale tornato a casa e
inteso della censura del zio, si fece dar subito quel
ruotolo e consideratolo molto bene, disse al maiordomo: «Se
il papa ti parla più di questa cosa, diragli che io non
posso cassare persona, perché io ho che fare della maggior
parte di costoro e l'altra parte ha che fare di me, a' quali
io non voglio mancare, perché Dio non ci fa tante grazie
solamente per noi medesimi». Concetti veramente regii, degni
di considerazione e d'ogni grandezza, come leggiadramente
dice il nostro Alamanno:
</p>
<quote rend="block">
<lg>
<l>Perché quel uom che ogni bontade aduna,</l>
<l>e che in giovar altrui prende fatica,</l>
<l>aver devrebbe in terra previlegi,</l>
<l>ch'adeguasser fra noi signori e regi.</l>
</lg>
</quote>
</div2>

<div2 type="capitolo">
<head>559</head>
<head rend="italic">Ammonizione degna e notabile per valersene al bisogno</head>
<p>
In queste guerre civili di Francia, tra il re e gli
Ugonotti, erano in modo alterate e accecate amendue le parti
(come nelle discordie intestine sempre avviene), che senza
considerazione alcuna di tanti esempli passati, pieni di
pregiudizii, di danni e di pericoli condussono al loro
servizio grandissimo numero di forestieri, specialmente
Alamanni in quel reame. Avvenne che doppo molte e estreme
rovine e destruzzioni del paese con la morte e miseria
d'infinite persone, stracchi finalmente s'accordarono e da
ogni banda licenziarono gli stranieri. Or su la lor partita
dolendosi molti gentiluomini e popolani con alcuni de' lor
capi e capitani tedeschi, che egli avessero fatti tanti
danni, tanti incendii e occisioni per tutto, ebbero questa
risposta memorabile: «Perché ci avete voi chiamati? A che
fine pensate voi che venghino qua le nostre gente con esso
noi, se non per predare e arricchirsi del vostro e delle
vostre rovine? Non sapete voi ancora la natura della guerra
? Accordatevi, accordatevi insieme da vero e se voi siate
savi non ci chiamate mai più, perché voi vedrete e sentirete
molto peggio"» Questo medesimo proposito si potrà tenere
tantosto in Fiandra.
</p>
</div2>

<div2 type="capitolo">
<head>560</head>
<head rend="italic">Magnificenza di principe eccellente e senza paragone</head>
<p>
Alessandro Magno, essendo stato eletto da tutta la Grecia
capitano generale, per passare in Asia a far la guerra a'
Persiani, innanzi che si partisse s'informò molto bene dello
stato di tutti i suoi amici, per intendere che modo – e
ancor oggi si farebbe così – egli avevano di seguitarlo.
Dipoi distribuì loro grandissime facultà, a quel dando
terre, a quel villaggi, all'uno la rendita d'un porto,
all'altro d'una villa, insino a impiegare quasi tutto il suo
dominio. Laonde Perdicas suo luogotenente gli domandò quel
che ei riserbava per sé, a cui egli ridendo rispose: «La
speranza». Tanto generoso e magnanimo era questo gran
monarca, confidando sempre non tanto per la sua possanza,
quanto per la sua virtù, nella speranza, la quale non gli
mancò mai insino all'ultimo sospiro.
</p>
</div2>

<div2 type="capitolo">
<head>561</head>
<head rend="italic">Esempli da reprimere la superbia e la cupidità degli uomini</head>
<p>
Socrate considerando Alcibiade, che si teneva molto fiero e
superbo, per la gran quantità de' terreni che possedeva, per
farlo riconoscere, gli messe innanzi una carta del mondo
universale, domandògli dove fussero le sue terre o terreni
nell'Attica. Al che Alcibiade rispose che elle non v'erano
descritte. «E come dunque – disse il savio – ti glorifichi
tu tanto d'una cosa che non ha parte al mondo?». Il
medesimo Socrate dava per precetto che l'uomo si dovesse
ricordare la sera di quel ch'egli aveva fatto il giorno, per
ripentirsi del male e rallegrarsi del bene. Onde il
Petrarca:
</p>
<quote rend="block">
<lg>
<l>La vita, il fin e 'l dì loda la sera.</l>
</lg>
</quote>
</div2>

<div2 type="capitolo">
<head>562</head>
<head rend="italic">Detti e fatti pieni d'esempli rari</head>
<p>
Silla dittatore pervenne (come è noto) alla suprema potenza
di Roma, non tanto per la virtù e valore suo, benché
grandissimo, quanto per arte, per forza, per donagioni e
corruzioni grandi d'eserciti e d'amici. Così esercitò molti
anni la tirannide, non senza gran violenza, quantunche poi
con somma laude spontaneamente se ne spogliasse e a vita
privata e quieta si riducesse. Imperò minacciando egli un
tratto, mentre dominava il senato, disse anche a Cesare,
ch'era presente: «E contra di te parimente userò la mia
potenza». A cui Cesare, ancorché giovane, arditamente
rispose: «Tu hai ben ragione di chiamar tua questa potenza,
perché tu l'hai comprata alli danari contanti». Laonde Silla
e per questo e per altro ammirando sempre tanta grandezza
d'animo, soleva dire spesso al popolo: «Guardatevi da quel
giovane mal cinto», perché Cesare andava cinto largo e a
traverso: vaticinio degno veramente di Silla.
</p>
</div2>

<div2 type="capitolo">
<head>563</head>
<head rend="italic">Cattivi umori correr quasi d'ogni tempo</head>
<p>
Il Petrarca si condoleva con un amico, e secondo alcuni col
Boccaccio, che quella età fosse tanto corrotta che le virtù
e le lettere fussero disprezzate dalle voluptà e
dall'avarizia, laonde la maggior parte degli uomini dandosi
a' piaceri e a' diletti del corpo, non si curassero di
cibarlo della utilissima disciplina della filosofia. E così
a questo proposito gli fece questo nobil sonetto, per
confortarlo a seguitar tanto più il cammino della virtù e
della gloria:
</p>
<quote rend="block">
<lg>
<l>La gola e 'l sonno e l'oziose piume</l>
<l>hanno del mondo ogni virtù sbandita,</l>
<l>ond' è dal corso suo quasi smarrita</l>
<l>nostra natura, vinta dal costume.</l>
<l>Ed è sì spento ogni benigno lume</l>
<l>del ciel, per cui s'informa umana vita,</l>
<l>che per cosa mirabile s'addita</l>
<l>chi vuol far d'Elicona nascer fiume.</l>
<l>Qual vaghezza di lauro, qual di mirto?</l>
<l>– Povera e nuda vai, filosofia –,</l>
<l>dice la turba al vil guadagno intesa:</l>
<l>pochi compagni avrai per altra via:</l>
<l>tanto ti prego più, gentile spirto,</l>
<l>non lasciar la magnanima tua impresa.</l>
</lg>
</quote>
</div2>

<div2 type="capitolo">
<head>564</head>
<head rend="italic">La magnanimità usar sempre fatti egregii</head>
<p>
La magnanimità abbraccia gran virtù, né si può lodare a
bastanza, massime a' tempi nostri, che se ne trova sì rari
esempli. Li antichi ne furono autori ed essecutori. E che
maggior magnanimità si poteva usare di quella che usò
Fabrizio consolo e capitano romano verso di Pirro re delli
Epiroti, quando si trovava vittorioso con l'esercito davanti
Roma, che il suo medico gli scrisse come, se lo voleva
riconoscere, darebbe il veleno al suo padrone, per finire
tra loro tante guerre. Onde Fabrizio non solamente non
accettò l'offerta tanto importante, quanto forse li nostri
odierni giudicherebbono, ma mandò la propria lettera a
Pirro, facendogli intendere che egli aveva fatto cattiva
elezione d'amici, sì come de' nimici, perché ei faceva la
guerra a loro, uomini da bene e giusti, e che si fidava
d'uomini disleali e tristi, di che l'aveva voluto avvertire
non per gratificarselo, ma per timore che se seguisse un
tale accidente della morte sua, potesse dar biasmo a' Romani
e a sé particularmente d'avere cercato, o almeno
acconsentito, di dare fine alla guerra per tradimento, come
se non fussero stati suffizienti di terminarla per propria
virtù.
</p>
</div2>

<div2 type="capitolo">
<head>565</head>
<head rend="italic">Li uomini essere troppo diligenti per li beni temporali e
poco per li etterni</head>
<p>
Sì come li figliuoli – disse Antonio Gondi – di quattro o di
cinque anni non hanno altra cura o pensiero che, scherzando
e passando il tempo, aver giorno per giorno alle debite ore
il lor pane e l'altre cose necessarie a lor appetito, senza
pensare o curarsi punto de' modi e mezi opportuni per
nutrire o intrattenere la loro vecchiezza, così pare che li
uomini del nostro tempo faccino il medesimo, quando per una
imprudenza più che puerile si travagliano e si affaticano
continuamente a guadagnare e aumentare le lor vane
ricchezze, che gli debbon servire poco tempo, non pensando
né si curando intratanto de' beni certi e immortali, che gli
debbono nutrire e far beati etternamente. Onde ben disse il
Boiardo a simil proposito:
</p>
<quote rend="block">
<lg>
<l>Ed è simil al bue, al sasso, al legno,</l>
<l>chi non pensa all'etterno creatore.</l>
</lg>
</quote>
</div2>

<div2 type="capitolo">
<head>566</head>
<head rend="italic">Rimedio molto efficace per la prodigalità</head>
<p>
Lorenzo de' Medici veggendo Piero suo figliuolo troppo
inclinato alla liberalità di spendere e prestare
eccessivamente agli amici, l'ammonì più volte paternamente
d'andare più riservato. Ma approffittando poco, escogitò col
suo acuto antivedere un altro modo per moderarlo. E così
ordinò al banco che non gli dessero più danari, se non gli
andava a pigliare egli medesimo, perché egli era accostumato
di mandare un suo uomo, o li altri a chi egli prestava, con
una polizza senza vedere altrimenti li danari in viso.
Cominciando dunche ad andare egli stesso, il cassiere gli
contava sempre quel ch'ei domandava. Piero veggendo quei
belli scudi e altre monete d'oro e d'argento, cominciò
presto a considerare meglio quel ch'ei faceva. Anzi un
giorno che voleva prestare trecento ducati a un amico,
andato per essi al banco e contando il cassiere, quando fu
alla metà, Piero commossosi per la somma e per quello
splendore, disse: «Oh là, e' bastano», e non ne prestò più
che centocinquanta, e anche quelli con qualche rigretto. Da
quel dì in poi, che egli andava per danari, gli
stroppicciava molto bene innanzi che se ne disfacesse. E
così per tal via col buono aviso del padre, si venne a
moderare della prodigalità che gli soprastava.
</p>
</div2>

<div2 type="capitolo">
<head>567</head>
<head rend="italic">Tratti sottili e acuti ben usati far grandi effetti</head>
<p>
Pipino gran maestro del palazzo di Francia (era questo il
suo titolo), avendo gia ridotte e preparate per altro le
cose a suo modo, mandò imbasciadori a Roma al papa Zacheria,
per avere il suo parere di chi fusse più degno d'essere re,
o quello il quale per il profitto e ben comune del regno si
metteva a ogni travaglio e pericolo, o quello il quale
vivendo in ozio e in pigrizia non aveva pensiere alcuno
della republica, né per aumentarla né per difenderla. Il
papa diede per risposta che colui era più degno e più capace
d'esser re, il quale prendeva la carica e metteva a
essecuzione il governo e amministrazione del ben publico,
tanto per la difesa del reame, quanto per il reggimento
della religione e della giustizia. I Franzesi udita questa
risposta desta, deposero incontenente il re Childerico e lo
fecero monaco, instituendo Pipino, padre di Carlo Magno, per
re di Francia.
</p>
</div2>

<div2 type="capitolo">
<head>568</head>
<head rend="italic">La gravità e prudenzia degli uomini savi risplendere in ogni
occasione</head>
<p>
Aristide ateniese essendo stato eletto per arbitro fra due
litiganti, uno d'essi per guadagnarselo e mettergli in
disgrazia l'avversario, gli diceva come egli aveva sparlato
di lui e tassatolo di più cose. Ma Aristide, savio e
prudente, conoscendo benissimo a che fine tendeva il
litigante, disse: «Lasciamo or andare questo. Dimmi più
tosto in quel che tu ti tieni offeso o aggravato da lui,
perché io sono al presente giudice sopra le differenzie
vostre e non sopra i fatti miei».
</p>
</div2>

<div2 type="capitolo">
<head>569</head>
<head rend="italic">I predoni e assassini divenir sovente preda e rapine
d'altrui</head>
<p>
Uno sparviere volando dietro a un tordo, dette con esso
nella ragna. Così essendo preso dall'uscellatore il pregava
che egli il rilasciasse, dicendo: "Io non ti ho offeso". "E
costui – rispose l'uccellatore – non aveva offeso te".
</p>
</div2>

<div2 type="capitolo">
<head>570</head>
<head rend="italic">L'ambizione far talor incorrere l'uomo, benché savio, in
umori di pazzo</head>
<p>
Udendo Alessandro Magno che Anaxagora filosofo affermava che
fussero innumerabili mondi, incominciò a piangere. Domandato
della causa rispose: «Non ti pare egli che io abbia ragione:
quando io intendo che sono innumerabili mondi e che io non
ho acquistato ancora un solo?». Per contra il filosofo
Cratete, come nutrito sempre nelle scuole della sapienza,
per tutta la sua richezza non aveva altro che un cattivo
mantello e una bisaccia e non pianse mai alla vita sua, anzi
fu veduto sempre allegro e contento, di maniera che per
questi esempli tanto contrarii l'uno a l'altro, apparisce
manifestamente che in noi medesimi per la conscienza del ben
vivere e non nelle cose esteriori, si ritrova e dee trovare
il contento e gaudio di questo mondo. Onde molto a proposito
scrisse l'Alamanno:
</p>
<quote rend="block">
<lg>
<l>Ma qual piacer è d'un che si veggia</l>
<l>camminar dritto, ove comanda il cielo,</l>
<l>e che la virtù segue e non vaneggia</l>
<l>con vivo, assicurato, ardente zelo?</l>
<l>E se ben non ha sempre quanto chieggia,</l>
<l>non ha maggior in sen caldo, né gielo,</l>
<l>che chi sol per virtù la virtude ama,</l>
<l>non cura chi beato il mondo chiama.</l>
</lg>
</quote>
</div2>

<div2 type="capitolo">
<head>571</head>
<head rend="italic">Prontezza di memoria e di lingua farsi largo per tutto</head>
<p>
L'anno MDXLII il re di Francia roppe in un tratto da più
bande la guerra all'imperadore, mandando fra li altri un
grosso esercito alla condotta di monsignore di Lungavalle e
di Martino van Rossem atraverso del paese di Brabante,
intorno alla famosa città d'Anversa, la quale lontana da
tutte le frontiere, fu colta all'improviso mal munita,
debole di muraglia e senza milizia pagata, talché non
solamente i borghesi, ma ancora li forestieri, che in gran
numero con grandissime facultà ci riseggono, si spaventarono
molto. Imperò deputati tra loro alcuni de' principali,
andarono a trovare il duca d'Arschot, il quale dalla regina
d'Ungheria, reggente del paese, per soccorrere e inanimire
il popolo c'era stato mandato in diligenzia. Così parlando e
ricordando quei deputati diverse cose necessarie per la
sicurtà della terra, il duca che in quella congiuntura non
poteva più che tanto, si cominciò alquanto ad alterare,
dicendo: «Roma non fu fatta in un giorno». A cui
Giovambatista Guicciardini uno de' deputati, rispose
prontamente: «Egli è vero, signore, che Roma non fu fatta in
un giorno, ma ella fu ben presa in un giorno», volendo
inferire, che così poteva accadere, se non si provvedeva
presto alla città d'Anversa.
</p>
</div2>

<div2 type="capitolo">
<head>572</head>
<head rend="italic">Comparazione notabile e salutifera</head>
<p>
L'uomo sopra tutte le cose si deve diligentemente guardare,
prima di non offendere l'altissimo Dio, e poi di non dar
sospetto in materia di stato al principe. Perché, come
falsamente dice messer Remigio fiorentino, i principi verso
i loro stati sono come gl'innamorati verso le lor donne; e
quanto all'atto della gelosia, vanno del pari. Però sì come
si può mettere facilmente gelosia nell'animo d'uno
innamorato, così con molta facilità, si può metter sospetto
nell'animo d'un principe del suo stato, a danno e a rovina
tua.
</p>
</div2>

<div2 type="capitolo">
<head>573</head>
<head rend="italic">In tutte le cose si deve desiderare buona fine</head>
<p>
Papa Gregorio Terzo sentendosi lodare da uno oltra misura,
disse: «Io prego Iddio che mi faccia essere tale qual tu mi
dipingi, e te faccia essere tanto uomo da bene, che la tua
oppenione sia approvata dall'universale». Questo medesimo
pontefice, essendo domandato qual fusse la miglior cosa che
potesse avvenire all'uomo, rispose: «Una bella morte». Il
che pare che confermi il Petrarca, con questa nobil
sentenzia:
</p>
<quote rend="block">
<lg>
<l>Ch'un bel morir tutta la vita onora.</l>
</lg>
</quote>
</div2>

<div2 type="capitolo">
<head>574</head>
<head rend="italic">Umori sottili che in certi luoghi e a certi tempi sarieno
forse necessarii</head>
<p>
Truovasi tra gli uomini varii e stravaganti cervelli, forse
– come disse falsamente un nostro amico – accioché ei ce ne
sia d'ogni sorte. Antonio da Siena era uomo severo e tenuto
per buono e giusto, benché la sua giustizia riuscisse poi
troppo licenziosa e assoluta. Aveva costui un certo umore
che non poteva vedere né sentire cose malfatte, massimamente
contra il prossimo, ch'ei se ne doleva e adirava. Finalmente
non potendo la natura sua comportare certi aggravi e
disordini che talvolta si fanno più volentieri a' migliori e
a' più semplici, che a gl'altri, si deliberò di farne
segretamente da sé la giustizia. Così stando attento, come
sentiva far torto d'importanza a qualcuno, che non fusse
punito, appostava di notte il malfattore e gli dava col
legno o col ferro tanti colpi quanti gli pareva che
meritasse, e anche talora ne' delitti più gravi gli
ammazzava liberamente. E di questa maniera continuò fino
alla sua morte. Poco innanzi alla quale per far noto il suo
concetto e per ovviare a ogni disordine che in ogni altra
persona, per vano sospetto, alla giornata potesse avvenire,
confessò arditamente tutti i gastighi e per qual cagione a
qualunche egli aveva dati, dichiarando inoltre d'averlo
fatto per ben publico e per purgare i cattivi uomini della
città, senza mai far torto (secondo il suo giudizio) a
nessuno, non altrimenti che se fusse stato commesso in
tribunal di giustizia suprema, al cospetto del sommo Dio.
</p>
</div2>

<div2 type="capitolo">
<head>575</head>
<head rend="italic">Esemplo da trarre proffitto de' suoi nimici</head>
<p>
Dice Zenofonte, che sì come le industriose pecchie traggono
dell'amaro tino il più dolce e il miglior mele, così l'uomo
savio debbe tirare profitto de' suoi nimici, con farsi,
mediante loro, provido e cauto e sopra tutto guardarsi molto
bene di non si vendicare mai, di sorta che noi facciamo più
danno a noi medesimi che a loro, anzi lasciare la vendetta a
Dio, che con la sua giustizia gli troverrà a tempo e luogo.
</p>
</div2>

<div2 type="capitolo">
<head>576</head>
<head rend="italic">L'avarizia sotterrare talvolta gli uomini vivi</head>
<p>
Califfe re di Persia aveva quasi ripieno una torre d'oro e
d'argento, di gioie e d'altre cose preziose, tante per
estrema avarizia in tutti i modi ne aveva raunate. Or
essendo egli assaltato a guerra aperta, da Allau re de'
Tartari, fu tanto mal servito de' suoi, perché non gli
pagava e riconosceva, che fu preso nella sua città
principale. E a mano a mano, per ordine di Allau, messo
prigione in quella torre del tesoro, dicendogli: «Se tu non
avessi guardato tanto avaramente questo tesoro e n'avessi
distribuito qualche parte, come s'usa, alli tuoi amici e
soldati, tu aresti facilmente conservato il resto con la
città e col regno. Or dunche poiché per miseria e avarizia
tu sei stato sì pazzo, goditelo a tuo agio e mangiane e
beine come cosa da te tanto amata, che altro non arai». E
quivi lo lasciò morire di fame e di sete nel mezzo delle sue
ricchezze e della sua avarizia.
</p>
</div2>

<div2 type="capitolo">
<head>577</head>
<head rend="italic">Tre cose far mutare di natura l'uomo</head>
<p>
Tre cose (diceva Aristotile) se tu l'osservi bene, vedrai
far mutare di natura e condizione l'uomo: stato, donna e
vino. Vino qui si debbe intendere mal usato, cioè per quando
l'uomo ne beve troppo e tanto che egli esce de' termini.
Perché quando s'usa moderatamente è cosa utile e salutifera
al corpo e all'animo, come scrivono autori e leggiadramente
il nostro Alamanno, con questi nobili versi:
</p>
<quote rend="block">
<lg>
<l>Ch'alla debil vecchiezza il vin mantiene</l>
<l>solo il caldo, l'umor, le forze e l'alma,</l>
<l>e la toglie al sepolcro, e 'n vita serba.</l>
<l>Già le membra e 'l poter del seme umano,</l>
<l>per ciascuna stagion, per ogni etade,</l>
<l>non pur nutre, sostien, conforta, accresce,</l>
<l>ma l'ingegno, il discorso, e l'altre parti</l>
<l>che dell'animo son, risveglia e rende,</l>
<l>(se moderato vien) più acute e pronte;</l>
<l>questo spoglia il timor, riveste ardire,</l>
<l>porta in alto i pensier, pigrizia scaccia,</l>
<l>né gli può cosa vil restare in seno.</l>
</lg>
</quote>
</div2>

<div2 type="capitolo">
<head>578</head>
<head rend="italic">La celerità di farsi grande in uno stato prevenire
l'invidia</head>
<p>
Diceva Plutarco che egli è da astenersi dalle fave, cioè da
non si mescolare di stato, perché con le fave comunemente si
rendono i partiti. Nondimeno che chi vuole aver grado nella
republica, dee sollecitare di venire presto in reputazione e
in potenza, perché con la celerità si fugge l'invidia. E
Aristone a questo proposito disse che il fuoco non fa fummo,
né la gloria partorisce invidia, se questa e quello presto
risplendono.
</p>
</div2>
</div1>

<div1 type="libro">
<head>LIBRO TERZO</head>
<div2 type="capitolo">
<head>579</head>
<head rend="italic">Quanto sia difficile di trovare uomini perfetti al governo
della republica</head>
<p>
Dice Platone, seguendo in ciò l'opinione di Socrate, che il
numero di quelli che sono atti al governo della republica è
piccolissimo, perché se li richieggono doti e prerogative
d'ingegno e d'animo, le quali quasi sempre regnano e danno
impedimento l'une all'altre, come l'esser d'ingegno acuto,
apprensivo, retinente e capace, genera un certo che di
alterigia e leggerezza, che corrompe la gravità, la maturità
e la costanza, virtù necessarie nell'uomo perfetto. E queste
virtù parimente impediscono l'acutezza, la vivacità e la
risoluzione inducendo tardità e pigrizia.
</p>
</div2>

<div2 type="capitolo">
<head>580</head>
<head rend="italic">Utile e graziato documento all'uomo</head>
<p>
Dice san Basilio che chiunque ad alcuna arte o esercizio si
applica, convenire essere instrutto di qualche naturale
dote, onde a quello esercizio sia atto e idoneo. Così l'uomo
preposto al governo e reggimento di questo passaggio umano,
dover essere intelligente e accorto. Perché questa vita è un
mare or turbato dalle tempeste e da' venti, or quieto e
tranquillo. Perciò far mestieri di grande arte a reggere il
vario corso della navigazione in questa luna e stato di
tanto pelago.
</p>
</div2>

<div2 type="capitolo">
<head>581</head>
<head rend="italic">Degna e veneranda considerazione e opinione d'uomo dotto</head>
<p>
Soleva talvolta il nostro amicissimo e erudito messer
Francesco Pescioni dir così: "Se noi volessimo ben pesare e
contrapesare le cose di questo mondo, noi troveremmo che le
avversità sono più utili agli uomini che non sono le
prosperità. Perché le cose avverse gli assottigliano, gli
esercitano, gli insegnano e gli pruovano; le prospere per
contra, dominante la superbia, corrompono gli animi e spesso
il corpo; per troppa confidenzia gli rendono improvvidi e
negligenti; e con la troppa bonaccia gli spingono a' vizii e
agl'errori. Onde si dice per sentenzia:
</p>
<quote rend="block">
<lg>
<l lang="lat">Fortuna quem nimium fovet, stultum facit.</l>
</lg>
</quote>
</div2>

<div2 type="capitolo">
<head>582</head>
<head rend="italic">Con la costanza dell'animo rendersi vane le percosse della
fortuna e degli uomini</head>
<p>
Dice Seneca che dovunque l'uomo si nasconda, lo troverrà la
fortuna e la malignità delle genti. E perciò che l'animo si
dee ritirare nella sua invitta rocca della costanza, dove
dispregiando tutte le cose umane, gli cascheranno senza
alcuna offensione a' piedi i dardi della Fortuna e degli
uomini. E il nostro messer Luigi Alamanni a simil proposito
disse:
</p>
<quote rend="block">
<lg>
<l>Al miser uom non giova andar lontano,</l>
<l>che la fortuna il segue ovunque ei fugge.</l>
<l>Ma 'l valoroso e saggio</l>
<l>stelle, fortuna e sorte</l>
<l>vince e rinasce in morte.</l>
</lg>
</quote>
</div2>

<div2 type="capitolo">
<head>583</head>
<head rend="italic">Gli uomini savi ad ogni alto quesito rispondere</head>
<p>
Essendo domandato Talete milesio, uno de' sette savi di
Grecia, che cosa fusse più antica di tutte le altre,
rispose: «Iddio, perché egli fu sempre". "Che cosa più
bella?». «Il mondo – disse egli – per essere opera de Dio».
«Che cosa più capace?». «Il luogo, perché egli comprende
ogn'altra cosa». «Che cosa più comoda?». «La speranza,
perché perduto ogn'altro bene, questa riman sempre». «Che
cosa migliore?». «La virtù, perché senza essa, non si può
dir cosa buona». «Che cosa più veloce?». «La mente
dell'uomo, perché in un momento ella discorre per tutto
l'universo». «Che cosa più forte?». «La necessità, o vero
il fato, perché egli supra ogn'altro accidente». «Che cosa
più facile?». «Dar consiglio ad altri». «Che cosa più
difficile?». «Conoscer se medesimo». «Che cosa più savia?».
«Il tempo – disse egli – perché ei consegue il tutto».
</p>
</div2>

<div2 type="capitolo">
<head>584</head>
<head rend="italic">L'esperienza farsi col tempo</head>
<p>
Diceva Aristotile che li giovani non possono essere
prudenti, perché la prudenza si fa con l'esperienza e
l'esperienza col tempo. E soggiugneva che dove la prudenza
ha più credito, ivi la fortuna ha manco luogo. Ed egli
medesimo medesimamente scrisse, che i giovani sono semplici,
facili e creduli, perché ei non hanno ancora esperimentata,
o conosciuta la dopiezza, la malizia e infidelità delli
uomini cattivi. Laonde san Pietro apostolo ammonendo la
gioventù, divinamente disse:
</p>
<quote rend="block">
<lg>
<l lang="lat">Adolescentes subditi estote senioribus.</l>
</lg>
</quote>
</div2>

<div2 type="capitolo">
<head>585</head>
<head rend="italic">L'astinenza esser protetrice della virtù</head>
<p>
Diceva Socrate platonico che colui che desidera d'amar la
virtù quanto si dee amar la patria, ami sopra tutte le cose
l'abstinenza e fugga le voluptà come veleno. Epitteto
filosofo abbracciava tutta la somma della filosofia con
queste due parole: "Sustine et abstine". Con la prima ne
ammonisce che noi sostenghiamo e tolleriamo con buon animo
le avversità, con la seconda, che noi dalle voluptà ci
abstenghiamo.
</p>
</div2>

<div2 type="capitolo">
<head>586</head>
<head rend="italic">Maravigliosi rimedi talor trovarsi da prudenti cittadini per
salvar la republica</head>
<p>
Essendo il popolo romano separato e discordante dal senato,
per non voler tolerar la milizia e tassando esso senato come
ozioso, Menenio Agrippa si fece innanzi e orando fra le
altre cose disse: «Al tempo passato, le membra parendo loro
che il ventre stesse ozioso seco si sdegnarono e più il
pasto non gli volevano porgere. Ma sentendosi poi a poco a
poco le forze mancare, conobbero il loro errore,
comprendendo che il ventre era quello che il pasto digeriva
e poscia per tutte le membra il sumministrava, onde in
grazia con esso subito ritornarono. Così il senato e il
popolo romano, avendo insieme di presente quasi una simul
differenza, per la discordia infermano e per la concordia
possono sanarsi. Però avvertite, cittadini miei, quel che
voi fate». Il popolo udita questa favola tanto bene
accommodata, si riconciliò benignamente col senato.
</p>
</div2>

<div2 type="capitolo">
<head>587</head>
<head rend="italic">Nobilissima comparazione ciceroniana</head>
<p>
Diceva Cicerone che sì come gli uomini senza contenzione
alcuna, muovono le membra con la voluntà e con la mente,
così Dio con la divinità sua muovere e mutar tutto
l'universo.
</p>
</div2>

<div2 type="capitolo">
<head>588</head>
<head rend="italic">Quali sieno le compagne e quali le figliuole della superbia
e in che cosa la falsa felicità consista</head>
<p>
Dice Cristofano Landino che le compagne della superbia sono
curiosità, leggerezza, arroganza, ambizione, avarizia,
superchia, letizia, simulata umilità e licenza nel peccare.
E che le figliuole sono irreverenza, eresia, inobedienza,
vana gloria, ipocresia, iactanza, pertinacia, discordia e
invidia. E in altro luogo ad un altro proposito disse che la
falsa felicità del mondo consiste in queste cinque cose:
signorie, ricchezze, onori, fama e voluptà corporea.
</p>
</div2>

<div2 type="capitolo">
<head>589</head>
<head rend="italic">La Fortuna perché essere cieca, pazza e bruta</head>
<p>
Dicono i filosofi, che la Fortuna è cieca, pazza e bruta.
Cieca perché ella non vede dove ella si getti; pazza per
esser varia, incerta e inconstante; bruta per essere empia,
rapace e disonesta. Onde il dottissimo Alciato a questo
proposito disse:
</p>
<quote rend="block">
<lg>
<l>Bruto dapoi che superato e vinto,</l>
<l>fu dall'armi d'Ottavio giovanetto,</l>
<l>pria che facesse del suo sangue tinto</l>
<l>il proprio ferro, onde s'aperse il petto,</l>
<l>gridò: – Virtù infelice, poiché giace,</l>
<l>vinta sol da Fortuna empia e rapace –.</l>
</lg>
</quote>
</div2>

<div2 type="capitolo">
<head>590</head>
<head rend="italic">L'alloro aver varie e nobili virtù e significazioni</head>
<p>
L'alloro è consagrato a Apollo, perché correndo egli dietro
a Dafne, donzella bellissima, della quale egli era
innamorato, ella per paura si raccomandò a Giove, e Giove
per pietà in alloro la converse. Laonde Febo presene alcune
frondi, da indi innanzi per ornar le sue cetre e le sue
tempie sempre l'usò. Ed è ancora consacrato a lui, per
essere egli lo dio dell'indovinare. Conciosiacosaché se uno
pone delle sue foglie sotto il capo d'un altro che dorma,
gli fa sognare cose vere. Come dice l'Alciato con questi
versi:
</p>
<quote rend="block">
<lg>
<l>Predice la salute a chi l'attende</l>
<l>l'allor, che sotto al guancialetto posto,</l>
<l>veraci d'ogni tempo i sogni rende.</l>
</lg>
</quote>
<p>
E' arbor l'alloro che sempre verdeggia, come fa la virtù,
che sempre è verde. E' solo fra tutti gli altri arbori
sicuro dal folgore, come è sola la virtù dall'invidia. E'
detto lauro da laude, e così anticamente si chiamava, per
cagione che gli antichi Greci, e poi li Romani, con
maravigliose lodi le tempie di quei vincitori che la
republica augumentavano o difendevano ne ornavano, sì come
essi ornavano anco quei poeti, i quali eccellentemente le
virtù d'altri celebravano. Onde il famoso Petrarca, il quale
a tanto onore fu chiamato a Roma disse:
</p>
<quote rend="block">
<lg>
<l>Le corone di fiori alle donzelle,</l>
<l>quelle d'allor a cesari e poeti</l>
<l>si danno, e gli ornan come 'l ciel le stelle.</l>
</lg>
</quote>
</div2>

<div2 type="capitolo">
<head>591</head>
<head rend="italic">La Fortuna per lo assiduo giramento di sua ruota non
permettere che niuno nel sommo grado stabilito risegga</head>
<p>
Essendo Piero delli Albizi in tanta grandezza a Firenze che
egli tutti li altri cittadini di gran lunga d'autorità e di
prosperità avanzava, accadde che facendo esso un bel convito
a molti amici, li fu mandato un nappo d'ariento pieno di
confetti e tra quelli nascoso un chiovo. Il qual chiovo suto
poi scoperto e da tutti i convitati veduto, fu interpretato
essergli ricordato che egli la ruota della Fortuna
conficcasse, perché avendolo ella condotto nel suo colmo,
non poteva essere, che se essa il suo solito cerchio
seguitasse di fare, nol tornasse in fondo. La quale
interpretazione fu prima dalla sua rovina e poi dalla sua
morte violenta verificata. Onde saggiamente disse il
Boiardo:
</p>
<quote rend="block">
<lg>
<l>Che mal si truova alcun sotto la luna</l>
<l>che adopri ben la chiave di fortuna.</l>
</lg>
</quote>
</div2>

<div2 type="capitolo">
<head>592</head>
<head rend="italic">La verità esser potente sopra tutte le cose</head>
<p>
Domandando Dario a certi filosofi qual di queste tre cose
fusse più potente, o il vino o la donna o la verità,
Zerababelle rispose che la verità sopra tutte le cose era
potente. A cui tutti li altri applaudendo acconsentirono. E
Lodovico Martelli elegantissimo poeta sopra questa virtù
disse:
</p>
<quote rend="block">
<lg>
<l>La verità è figliuola del tempo:</l>
<l>ha forza e ha virtù sopra ogni cosa,</l>
<l>onde sempre risplende come il sole.</l>
</lg>
</quote>
</div2>

<div2 type="capitolo">
<head>593</head>
<head rend="italic">Quali sieno nobilissimi tra gli uomini</head>
<p>
Diogene, domandato quali fussero i più nobili uomini del
mondo, rispose: «Quelli che dispregiano le ricchezze, la
gloria, i piaceri e finalmente la vita e che vincono le cose
contrarie a queste, cioè la povertà, l'infamia, il dolore e
la morte, tolerandole con invitto animo». E Socrate
domandato che cosa fusse nobilità, rispose: «Temperanza
dell'animo e del corpo».
</p>
</div2>

<div2 type="capitolo">
<head>594</head>
<head rend="italic">Essere impossibile di trovare gli uomini d'una certa
perfezzione</head>
<p>
I Catelani, considerando che il loro principe Alfonso
d'Aragona, che fu poi re di Napoli e di Sicilia, era
pervenuto al principato molto giovane, disegnavano di darli
per aiuto e assistenza nel governo sei uomini principali di
queste qualità: che avesero il timore de Dio, amassero la
giustizia, fussero sobrii, umani, moderati, diligenti e,
sopra tutto, che non si lasciassero corrompere da doni o da
presenti. Il re, ancor che giovane già molto savio, inteso
il loro disegno, lodò prima grandemente la buona intenzione
de' suoi e poi disse loro: «Se voi mi date (io non dico sei)
ma un uomo solo di questa sorte, io sono contento di dargli,
non solamente il governo, ma il regno medesimo».
</p>
</div2>

<div2 type="capitolo">
<head>595</head>
<head rend="italic">Quali sieno gli uomini che veramente vivono in questo mondo</head>
<p>
Otto de' Vari, veggendo il reverendissimo Giuliano cardinale
di Sant'Angelo, il quale fu presidente nel Concilio di
Basilea, che leggeva tanto studiosamente i libri degli
scrittori antichi, gli disse: «Monsignore, perché vi
ritenete voi così solitario tra li morti del tempo passato?
Venite a ragionar con esso noi che viviamo al mondo». A cui
il cardinale rispose: «Egli è tutto il contrario di quel che
voi dite. Perché questi sono quelli i quali per le loro
virtù e scienze vivono al mondo, ma voi altri non vivete né
per nome, né per opere, anzi passate la vita vostra (se egli
è lecito di dire il vero) secondo la natura delli altri
animali irrazionali».
</p>
</div2>

<div2 type="capitolo">
<head>596</head>
<head rend="italic">Effetti de' pianeti e delli elementi negli uomini</head>
<p>
Dice Pietro Crinito che il sole regge il capo e il cuore
dell'uomo, Mercurio la lingua e la bocca, Saturno la flemma,
Giove il fegato, Marte il sangue, Venere le rene e il seme
genitale e la Luna lo stomaco. Il medesimo Crinito dice che
la Terra genera la carne, l'Acqua l'umore, l'Aria il fiato,
il Fuoco il calor naturale e Dio lo spirito e l'ingegno.
</p>
</div2>

<div2 type="capitolo">
<head>597</head>
<head rend="italic">La fortuna aiutar volentieri gli uomini forti</head>
<p>
I Privernati, popolo potente e nobile, dipoi essersi
ribellati da' Romani, intendendo come presto sopra i casi
loro si doveva far l'ultima deliberazione, mandarono
imbasciadori a Roma, a' quali introdotti nel senato (ove
prima erano state diverse opinioni) un senatore domandò che
pena pareva loro meritare di tanto mancamento, contra ogni
ragione commesso. A cui uno d'essi ricordandosi più delle
loro condizioni passate, che della presente necessità,
rispose costantemente: «Quella pena che meritano coloro i
quali si reputano degni d'essere liberi». Della quale
altiera risposta vedendo il consolo che alcuni si
sdegnavano, per mitigare alquanto gli animi loro, si voltò
al Privernate (sperando trarne più benigne parole) e disse:
«Se noi vi perdoniamo dunque e rimettiamo la pena, che pace
possiamo noi aspettare da voi?». «Se la darete buona –
disse l'imbasciadore – sarà fedele e perpetua; se la darete
altrimenti, durerà poco». Delle quali risposte, degne
certamente d'uomo grande e libero, se bene qualcuno più
tosto che no si sdegnasse, nondimeno la parte maggiore del
senato, ammirata la grandezza dell'animo de' Privernati, non
solamente non dierono loro punizione alcuna, ma concederono
loro la total libertà e inoltre gli fecero tutti cittadini
di Roma, dichiarando ad alta voce, che egli che sopra tutte
le cose la libertà amavano, erano veramente degni d'essere
Romani.
</p>
</div2>

<div2 type="capitolo">
<head>598</head>
<head rend="italic">La filosofia moderare tutti li nostri affetti</head>
<p>
Dice Platone che quanto più l'uomo intende per la filosofia,
tanto più perde di superbia e d'arroganza, del che
Antistene, filosofo grande, ne rappresenta un bello esemplo.
Conciosiaché avendo egli un giorno udito disputare Socrate,
ne prese tanto piacere e vi trovò tanta erudizione, che
ritornato a casa, quantunche fosse dottissimo e avesse gran
numero di scolari, nondimeno non si sadisfacendo di sé a
bastanza, disse loro che si provvedessero d'un altro
preccettore, perché trovava che egli medesimo aveva ancor
bisogno d'imparare. E così benché il luogo fusse distante
due miglia, due volte il giorno faceva quel cammino, per
andare a udire la lezzione da Socrate.
</p>
</div2>

<div2 type="capitolo">
<head>599</head>
<head rend="italic">La maestà divina esser cosa incomprensibile a' mortali</head>
<p>
Essendo domandato Simonide filosofo da Ierone tiranno, che
cosa o quale fusse Iddio, prese tempo un dì a rispondere,
l'altro giorno ne prese due. Dipoi ne chiese quattro, così
dupplicando sempre il termine. Ierone alla fine il domandò
per qual cagione egli non respondesse e sempre più in lunga
la mandasse. «Perché quanto più ci penso – disse Simonide –,
tanto più truovo la cosa oscura e tanto più mi ci confondo
dentro». E il nostro penetrantissimo Dante a simil proposito
saviamente disse:
</p>
<quote rend="block">
<lg>
<l>Matto è chi spera che nostra ragione</l>
<l>possa transcorrer l'infinita via</l>
<l>che tiene una sustanzia in tre persone.</l>
<l>State contenti, umana gente, al quia;</l>
<l>ché se potuto aveste veder tutto,</l>
<l>mestier non era partorir Maria.</l>
</lg>
</quote>
</div2>

<div2 type="capitolo">
<head>600</head>
<head rend="italic">La liberalità e la clemenza essere ottimi strumenti per
regnare</head>
<p>
Diceva il dottissimo Pontano che quelli i quali desiderano
di regnare, due cose principali nell'animo si deono
proporre, l'una d'esser liberali, l'altra d'esser clementi.
Imperoché quel principe (dice egli) il quale esercita la
liberalità e la clemenza, si fa amici gl'inimici, fedeli gli
infedeli, guadagnasi gli altrui amici, rendesi amabile e
caro infino alli abitatori delle estreme contrade del mondo.
E finalmente si va assomigliando a Dio, di cui il proprio è
far bene ad ognuno e perdonare a' peccatori.
</p>
</div2>

<div2 type="capitolo">
<head>601</head>
<head rend="italic">Leggi e costumi eccellenti per governare stati</head>
<p>
Quel grande amatore di scienza e di virtù, Tolomeo re
d'Egitto, festeggiando un giorno sette imbasciadori delle
più fiorite e splendide republiche del suo tempo, gli messe
in proposito del governo di quelle, per intendere qual fusse
meglio retta e provveduta di buone leggi e laudabili
costumi. Laonde dopo molte divise e dispute, Tolomeo,
desiderando d'essere instrutto di tutti i più belli e utili
segreti necessari per il governo e conservazione d'uno
stato, gli pregò che ciascuno di loro gli narrasse tre
costume, o tre leggi le più perfette delle loro repubbliche.
L'imbasciadore de' Romani incominciò e disse: «Noi tenghiamo
i templi in gran rispetto e riverenza, siamo obbedienti a'
nostri governatori e puniamo gravemente i delinquenti e i
vagabondi». Quello de' Cartaginesi disse: «Nella nostra
repubblica i nobili non cessano di combattere i plebei e'
meccanici di travagliare e i filosofi d'insegnare». Quello
delli Ateniesi disse: «Nella nostra città non si consente,
che i ricchi sieno parziali, né li poveri oziosi, né
governatori ignoranti». Quello de' Lacedemoni disse: «In
Sparta non regna l'invidia, perché tutti sono pari, né
l'avarizia, perché tutti li beni sono comuni, né la
pigrizia, perché tutti travagliano». Quello de' Siciliani:
«Nella nostra repubblica la giustizia è osservata
interamente, i negozii si trattano con verità e tutti gli
uomini si tengono eguali». Quello de' Rodiani: «A Rodi gli
uomini sono onesti, i giovani modesti e le femine solitarie
e di poche parole». «Nella nostra città (disse quello de'
Sicioni) non si permette a persona di far viaggi, a fine che
al ritorno non apporti cose nuove, non vi si permette
medici, che possino far morire i sani, né avvocati, che
consumino le genti con liti e con processi». Piacesse a Dio,
che così si facesse per tutto, che si ritornerebbe al secol
d'oro.
</p>
</div2>

<div2 type="capitolo">
<head>602</head>
<head rend="italic">Il consiglio dell'uomo dover esser maturamente pensato, per
contra quel della donna subbitaneo</head>
<p>
Diceva Democrito filosofo che ne' consigli non è cosa
peggiore che la celerità, per essere piena d'errori, donde
presto ne segue amara penitenzia. E Biante della medesima
professione filosofica medesimamente diceva che il consiglio
aveva due gran nimici, la celerità e l'iracundia. E
l'Ariosto a questo proposito disse:
</p>
<quote rend="block">
<lg>
<l>Molti consigli delle donne sono</l>
<l>meglio improvviso ch'a pensarvi usciti,</l>
<l>ché questo è speciale e proprio dono,</l>
<l>fra tanti e tanti lor dal ciel largiti;</l>
<l>ma può mal quel degli uomini esser buono,</l>
<l>che maturo discorso non aiti,</l>
<l>ove non s'abbia a ruminarvi sopra,</l>
<l>speso alcun tempo e molto studio e opra.</l>
</lg>
</quote>
</div2>

<div2 type="capitolo">
<head>603</head>
<head rend="italic">De' principi savi e magnanimi essere il conservare intera e
vigorosa la lor popolazione</head>
<p>
Tito, ministro d'Alessandro Magno, gli volea persuadere
d'accrescere tutti li dazii del suo imperio. A cui
Alessandro rispose magnanimamente così: «Io ho in odio
quell'ortolano, il quale sveglie le radici insieme con
l'erbe e amo quel pastore che tosa la pecora e non la
scortica», risposta veramente degna d'Alessandro Magno.
</p>
</div2>

<div2 type="capitolo">
<head>604</head>
<head rend="italic">Vituperabile essere la munificenzia senza buona elezzione</head>
<p>
Socrate (altri l'attribuisse a Democrito) veggendo un uomo
tanto prodigo, che a qualsivoglia persona, senza elezzione
alcuna donava il suo, disse: «Morir possi tu di mala morte,
dapoi che le Grazie che sono vergini, comunicandole tu con
ognuno, le fai meretrici». Ed Ennio a un simil proposito
disse:
</p>
<quote rend="block">
<lg>
<l lang="lat">Benefacta male locata, malefacta arbitror.</l>
</lg>
</quote>
</div2>

<div2 type="capitolo">
<head>605</head>
<head rend="italic">La providenzia evitare perigli grandissimi e
l'inconsiderazione operare il contrario</head>
<p>
Avendo compagnia la rondine con li altri uccelli, come prima
vedde seminare il lino, disse loro: «E bisogna beccar questo
seme, perché io veggo bene, che noi siamo insidiati». Ma
essi ridendosene la chiamavano pecora indovina. Nato il
lino, la rondine gli ammonisce che fa mestieri sveglierlo e
li altri pur se ne ridono. Il lino si matura e la rondine,
di nuovo, che si benchi e toglia via gli avvertisce. In
ultimo veggendo che eglino de' suoi consigli non faceano
stima, dalla compagnia degli uccelli si digiunse e all'uomo
accostosse: ove ella vive, ove ella canta e sicura dimora.
Alli altri uccelli mediante il lino, si fanno reti e lacci.
</p>
</div2>

<div2 type="capitolo">
<head>606</head>
<head rend="italic">Opinione ciceroniana circa l'acutezza dell' ingegno umano</head>
<p>
Chiara cosa è, diceva Cicerone, che gli ingegni delli
uomini, i quali sotto un'aria pura e sottile abitano sono
più acuti e più atti ad intendere e comprendere le cose, che
non sono quelli i quali sotto un'aria grossa e torbida
dimorano. Oltra questo la qualità del cibo, che s'usa (disse
egli) importa anche molto all'acutezza della mente, ma sopra
tutto la disciplina.
</p>
</div2>

<div2 type="capitolo">
<head>607</head>
<head rend="italic">Gli uomini dotti pascersi volentieri con le lettere</head>
<p>
Carlo Quarto imperadore, dilettandosi grandemente delle
lettere, entrato un giorno nello studio di Praga e statovi
più di quattro ore, a udire valentissimi uomini disputare,
sentì che alcuni baroni dicevano che passava l'ore di cena.
Onde egli nobilmente disse: «Chi vuol cenar ceni, che quanto
a me mi pasco più con questo, che con la cena».
</p>
</div2>

<div2 type="capitolo">
<head>608</head>
<head rend="italic">L'uomo dover fuggire il far vendetta e dover dispregiare
tutte le cose temporali</head>
<p>
Marsilio Ficino dice che tanto è laudabile la pazienzia,
quanto è vituperabile l'impazienzia e che l'uomo savio non
debbe lasciarsi sollevare dalle voci della plebe, che grida:
– Vendetta, vendetta! –. Perché la plebe è animal di molti
piedi senza capo. Dice inoltre che l'uomo magnanimo debbe
disprezzare le cose brevi e che brevi sono tutte le cose
temporali, delle quali il passato non è più, il futuro non è
ancora e il presente è quasi indivisibile, perché comincia e
finisce a un tratto.
</p>
</div2>

<div2 type="capitolo">
<head>609</head>
<head rend="italic">In qualunque stato, o fortuna delli uomini, la virtù esser
necessaria e utilissima</head>
<p>
Socrate domandato qual gli paresse il più bell'animale del
mondo, disse: «L'uomo ornato di virtù». Alessandro Magno
soleva dire che arebbe voluto più tosto avanzare tutti li
uomini di virtù che d'imperio. Democrito diceva, alcuni
l'attribuiscono a Socrate, che le radici della virtù sono
amare ma che il frutto è dolcissimo e buono ad ogni cosa.
Aristotile comanda, che si debba abbracciare quesa
nobilissima virtù  con più fervore che non abbraccia
l'amante l'amata. Perché la virtù (dice egli) è necessaria
a' giovani, dilettevole a' vechi, utile a' poveri, ornamento
a' ricchi, gloria a' felici, sollazzo agli infelici,
illustra la nobiltà e la ignorabilità nobilita.
</p>
</div2>

<div2 type="capitolo">
<head>610</head>
<head rend="italic">Oracolo di Scipione Nasica sopra lo stato romano</head>
<p>
Ammirando è il giudizio e l'antivedere delli uomini savi.
Dicevano alcuni: «Or son ridotte le cose de' Romani al
sicuro, dapoi che Cartagine è estinta e li Greci messi in
suggezzione». A' quali il savio Scipione Nasica rispose
dicendo: «Anzi, or siamo noi veramente in gran periglio,
poiché non ci restano più avversarii o emuli da temere e
riverire». Il quale antivedere quanto fusse divino, le
insolenzie, la corruzzione, le discordie e finalmente la
rovina di quello invitissimo popolo, tosto il dimostrarono.
</p>
</div2>

<div2 type="capitolo">
<head>611</head>
<head rend="italic">Pallade e Bacco non convenir bene insieme</head>
<p>
La virtù si trasforma in varii modi e sotto varie figure. Or
essendosi ella una volta trasformata ne l'ulivo, già trovato
da Pallade, la vite, che era invenzion di Bacco, se gli
cominciò a avvitichiare addosso, onde l'ulivo gli usò queste
parole dicendo:
</p>
<quote rend="block">
<lg>
<l>Perché mi fai lasciva vita offesa?</l>
<l>Io son l'arbor di Pallade, rimuovi</l>
<l>gli spessi rami che mi tengon presa,</l>
<l>e altrove procaccia appoggi nuovi,</l>
<l>che vergine fanciulla a virtù avvezza,</l>
<l>Bacco, come nimico, odia e disprezza.</l>
</lg>
</quote>
</div2>

<div2 type="capitolo">
<head>612</head>
<head rend="italic">Le sustanzie e la vana gloria di questo mondo essere alla
fine e sogni e ombre</head>
<p>
Un avaro caduto in grave malattia, appropinquandosi poi a
morte e conoscendo pur finalmente che seco nell'altro mondo
non aveva a portar cosa alcuna, si volse ultimamente alli
parenti e alli amici, che gli erano d'attorno e disse:
«Prendete or dolce mia compagnia, da me esemplo, accioché
voi in acomular ricchezze più che l'onesto non vi
affatichiate. Perché io che ho straziato tutto il tempo
della vita mia in raunar beni e tesoro, mi avveggo di
presente che morto che io sia (oltre a che io non ho
veramente mai goduto niente) di tante terre e di tante
preziosi vesti, che io non possederò altro, che cinque piedi
di terreno e un lenzuol vecchio». Il gran Saladino benché
come magnanimo signore, io nol metta qui a comparazione
dell'avaro, ma a proposito della vana gloria di questo
mondo, ordinò alla sua morte che in sul suo sepolcro fusse
messo questo epitaffio: «Il Saladino re e possessore
d'Egitto, di Siria, d'Arabia, eccetera, non possiede al
presente altro, che tre braccia di terra». E però ben dice
Piero Sabino:
</p>
<quote rend="block">
<lg>
<l lang="lat">Recte vive Deo, caetera fumus erit.</l>
</lg>
</quote>
<p>
E il nostro Dante disse:
</p>
<quote rend="block">
<lg>
<l>Non è 'l mondan romor altro ch'un fiato</l>
<l>di vento, c'or vien quinci e or vien quindi;</l>
<l>e muta nome perché muta lato.</l>
</lg>
</quote>
</div2>

<div2 type="capitolo">
<head>613</head>
<head rend="italic">Magnanima risoluzione e da imitarsi da ogni persona di
generoso spirito</head>
<p>
Trovasi per le istorie che Ercole, essendo uscito di
fanciullo e venuto a quella età che l'uomo dee in sé fare
deliberazione che vita abbia a essere la sua, si ritirò solo
solo in un deserto. E quivi per lungo spazio di tempo (come
che quella età è inconstante di giudizio e di consiglio) si
rivolgeva per l'animo se egli alla virtù o pur al piacere si
dovesse dare. Nel quale instante per quelli due affetti, due
matrone se gli rappresentarono, questa del piacere vestita
riccamente con viso lieto e piacevole, quella della virtù
mal in ordine, mesta, severa. Il piacere prometteva se egli
il voleva seguitare voluptà, delizie e abbondanza d'ogni ben
terreno. La virtù minacciava fame, sete, caldo, freddo e
ogni cosa difficile e orrenda, ma finalmente prometteva
gloria e felicità eterna. Donde che Ercole, fatta
risoluzione di sé degna, ributtò il piacere e seguitò la
virtù, dicendo in sustanzia questo verso:
</p>
<quote rend="block">
<lg>
<l lang="lat">Venter, pluma, Venus, laudem fugienda sequenti.</l>
</lg>
</quote>
</div2>

<div2 type="capitolo">
<head>614</head>
<head rend="italic">La gioventù aver mestieri di buona disciplina, per partorir
buon frutto in vecchiaia</head>
<p>
Dice san Cipriano che sì come d'un albero il quale non ha
fatti fiori non si può aspettare frutte, così dalla
vecchiezza dell'uomo, nella cui gioventù non sia stata buona
disciplina, non si può attendere buon'opere. E soggiugne che
se nella gioventù, non è ubbidienza, non vi sarà anco mai
disciplina.
</p>
</div2>

<div2 type="capitolo">
<head>615</head>
<head rend="italic">Quali e quante sieno le qualità de' beni umani e donde
dependa la vera felicità</head>
<p>
Tre qualità di beni, secondo Aristotile sono nell'uomo: cioè
della fortuna, del corpo e dell'animo. I beni della fortuna
sono richezze e imperii; quei del corpo la sanità e la buona
complessione; quei dell'animo la scienza e la virtù. Ma da
questa ultima sola (soggiugne) che depende la vera felicità
per essere propria operazione dell'animo nostro e non del
corpo, né della fortuna.
</p>
</div2>

<div2 type="capitolo">
<head>616</head>
<head rend="italic">Da quali impedimenti essere assaliti gli studiosi della
virtù</head>
<p>
Diceva Dante che quelli li quali si mettono per la via che
conduce al sommo bene, sono quasi sempre assaliti da tre
principali impedimenti, i quali con ogni sforzo si debbano
rompere. Il primo d'essi diceva essere il diletto de' sensi,
figurato per la lonza bella e calda di natura e quella per
la lussuria, seguitata dalla gola e dall'accidia. Il secondo
essere la gloria del mondo, figurata per il lione altiero e
disdegnoso e quello per l'ambizione e per la superbia,
seguitata dall'ira. Il terzo essere l'acquisto de' beni
temporali, significato per la lupa maligna e affamata e
quella per l'avarizia, seguitata a mano a mano dall'invidia.
</p>
</div2>

<div2 type="capitolo">
<head>617</head>
<head rend="italic">Le creature umane diverse qualità e doni de' pianeti
ricevere</head>
<p>
Disputando insieme diversi filosofi di quel che una creatura
umana dal influsso de' pianeti ricevesse, vennero in questa
sentenzia: che l'uomo abbia da Saturno l'intelligenza, da
Giove la forza, da Marte l'animo, dal Sole la virtù, da
Venere il moto, da Mercurio l'acutezza del ingegno e dalla
Luna la natura del generare. I medici dicono che l'uomo
nella creazione riceve dal Sole lo spirito, dalla Luna il
corpo, da Marte il sangue, da Mercurio l'ingegno, da Giove
il desiderio, da Venere la voluptà e da Saturno l'umore.
</p>
</div2>

<div2 type="capitolo">
<head>618</head>
<head rend="italic">L'animo esser la guida e la vera vita dell'uomo</head>
<p>
Dice Salustio che l'animo è la guida e l'imperatore della
vita dell'uomo e che la bella faccia, il robusto corpo, le
gran ricchezze e le altre cose simili sono caduche e poco
durano. Ma che gli egregii fatti dell'ingegno e dell'animo
sono divini e immortali, onde:
</p>
<quote rend="block">
<lg>
<l lang="lat">Vivitur ingenio, caetera mortis erunt.</l>
</lg>
</quote>
</div2>

<div2 type="capitolo">
<head>619</head>
<head rend="italic">La Morte non solo non perdonare a creatura alcuna, ma adora
adora admonirne in più modi della venuta sua</head>
<p>
Rinaldo Tornaquinci, essendo come molto vecchio che egli
era, affrontato dalla Morte, la pregava, che ella volesse
alquanto differire, almeno infino a tanto che egli facesse
testamento e che egli le cose necessarie a viaggio di tanta
importanza preparasse. A cui la Morte rispose così: «Perché
non ti sei tu preparato insino a ora, avendotene io sì
spesso ammonito?». E dicendo egli che non l'aveva mai più
vista, la Morte soggiunse: «Come? Non ti admoniva io assai,
quando che io non solamente rapiva li tuoi eguali, de' quali
non ci resta quasi più niuno, ma quando che io ancor
giornalmente rapiva li giovani, li fanciulli e li bambini?
Quando che tu ti sentivi continuamente mancar il vedere,
diminuir l'udire e li altri sensi indebolire e similmente le
forze del corpo consumare, per tua se non ti pareva egli,
ch'io ti fussi propinqua? Veramente che tu non ti puoi
scusar d'ignoranza e per tanto non si può più differire. Ma
per mia giustificazione appresso di te e delli altri, che si
potessin dolere della mia natura, io ti descriverrò me
stessa con quei bei versi del vostro gran Petrarca:
</p>
<quote rend="block">
<lg>
<l>Io son colei, che sì importuna e fera</l>
<l>chiamata son da voi e sorda e cieca,</l>
<l>gente a cui si fa notte innanzi sera.</l>
<l>I'ho condott' al fin la gente greca,</l>
<l>e la troiana, a l'ultimo i Romani,</l>
<l>con la mia spada, la qual punge e seca.</l>
<l>E popoli altri barbareschi e strani,</l>
<l>e giugnendo quand'altri non m'aspetta,</l>
<l>ho interrotti mille pensier vani.</l>
<l>Or a voi quando 'l viver più diletta,</l>
<l>drizzo 'l mio corso innanzi che Fortuna,</l>
<l>nel vostro dolce, qualche amaro metta».</l>
</lg>
</quote>
</div2>

<div2 type="capitolo">
<head>620</head>
<head rend="italic">Venere nuocere a' vecchi e non giovare a' giovani</head>
<p>
Diceva Seneca che l'uomo che passa quarantanove anni e tocca
de' cinquanta, si ricordi che Venere significa la gioventù e
Saturno la vecchiaia, stelle secondo gli astronomi l'una
dall'altra molto contraria. Imperò dice che i saturnini cioè
i vecchi fugghino Venere, perché ella non che a loro, nuoce
anche alli giovani e credino per certo, che ella giova più a
chi dee nascere, che a chi è nato, soggiugnendo
garbatamente, che l'erbe, gittato che elle hanno il seme, si
seccano.
</p>
</div2>

<div2 type="capitolo">
<head>621</head>
<head rend="italic">Con minor gravezza nutricarsi un principe che due</head>
<p>
Essendosi un giorno raunati insieme tutti gli uccelli,
consultavano di far fra loro più d'un re. Imperò levatasi in
piedi la cornacchia, a cui toccava il profferire la sua
sentenzia, con brevi e saggie parole disse: «Avvertite,
fratelli e sorelle, che si empie più facilmente un sacco che
due».
</p>
</div2>

<div2 type="capitolo">
<head>622</head>
<head rend="italic">Ottimo esemplo per usare la vittoria nelle terre
conquistate</head>
<p>
Creso essendo in battaglia prigione di Ciro e ferito
malamente, diceva che in tempo di pace i figliuoli
seppelliscono i padri, in tempo di guerra i padri
seppelliscono i figliuoli. Dipoi vedendo che li soldati di
Ciro saccheggiavano la terra, domandò quel che ei facevano.
A cui Ciro rispose: «Saccheggiano questa tua città e queste
tue ricchezze». «Advertisci, re, – soggiunse Creso – che il
mio non saccheggiano eglino, imperoché tutto è tuo».
Commosso adunque Ciro per tali parole, proibì subito il
sacco.
</p>
</div2>

<div2 type="capitolo">
<head>623</head>
<head rend="italic">Quanto sia utile e preciosa l'amicizia</head>
<p>
Diceva quel sapientissimo Socrate che ei non è la più
preciosa possessione che l'amico, né donde si tragga più
frutto o più piacere, e perciò maravigliarsi che li uomini
posposte tante vane ambizioni e tante dannabili avarizie,
non dieno assiduamente opera all'acquisto dell'amicizia. Qui
domandato Aristotile che fusse amico, rispose: «Un'anima in
due corpi».
</p>
</div2>

<div2 type="capitolo">
<head>624</head>
<head rend="italic">L'uomo dover aver sempre nella mente d'esser nato sottoposto
a tutti i colpi di fortuna</head>
<p>
Una certa consolazione vulgare e comune (dice Cicerone) che
sempre nell'animo si debba avere: ricordarsi che noi siamo
uomini, venuti al mondo con questa legge, d'esser sottoposti
a tutti i colpi di fortuna e perciò non dover ricusar di
vivere con quella condizione che noi siamo nati, né
commuoverci leggiermente di quelle disgrazie, le quali col
consiglio non si possono evitare. Anzi ravvolgendoci per la
memoria i casi ad altri intervenuti, dover considerare, che
a noi non è avvenuta cosa nuova. E messer Luigi Alamanni a
questo proposito disse:
</p>
<quote rend="block">
<lg>
<l>Troppo a lingua mortal si disconviene,</l>
<l>di soverchio dannar qua giù fra noi,</l>
<l>danno, o disnor, che di lassù n'è dato,</l>
<l>perché colui che 'l fa sol vede il fine.</l>
<l>Noi siam qui ciechi e non miriam tanto alto.</l>
<l>Soffrir n'è forza e tolerar in pace.</l>
</lg>
</quote>
</div2>

<div2 type="capitolo">
<head>625</head>
<head rend="italic">Descrizzion brevissima dell'universo fatta per sottile e
leggiadra parabola</head>
<p>
Disputando Esopo con certi soffistici, gli superava di gran
lunga. Or uno fra li altri gli disse: «Esopo, solvimi questa
cosa. Egli è un gran tempio, nel quale è una colonna, che
sostiene dodici castella. Ciascun castello è munito da
trenta travi, all'intorno delle quali travi due femine
continuamente si aggirano». «I fanciulli (disse Esopo),
solvono a noi simili quistioni, perché il gran tempio che tu
di' è il mondo, la colonna l'anno, li dodici castelli sono i
dodici mesi, le trenta travi li lor giorni e le due femine
sono il dì e la notte che a vicenda l'una all'altra
succedono».
</p>
</div2>

<div2 type="capitolo">
<head>626</head>
<head rend="italic">Opera virtuosa e laudabile essere il non rivelare l'altrui
segreto, sicome di savio essere il comunicare i suoi di rado
a persona</head>
<p>
La virtù del tacere il segreto è quanto altra cosa si sia
difficile. Onde domandato Aristotile quel che gli paresse
che fusse più difficile, rispose: «Il tacere un segreto».
Platone dice che un uomo non può esser savio, se non sa
tacere il segreto. E soggiunse che si può conoscere quanto
il segreto piaccia a Dio, considerando che sua maestà
medesima non lascia sapere i suoi a persona, laonde noi quel
che sarà domani, né pur quel che dentro d'un'ora sia, non
sappiamo. E Salamone ne' suoi proverbi dice che egli è
peccato a parlar troppo, nonché a scoprire i segreti, e
colui essere prudentissimo il quale sa raffrenare la sua
lingua, perché chi parla assai (dice egli) fa molti errori.
E a questo proposito voglio narrare uno strano caso avvenuto
a Roma. Palesò Fulvio alla moglie un gran segreto che
Ottaviano imperadore gli avea comunicato. Or essendosi per
vanità della donna scoperta la cosa, Cesare riprese con
acerbe parole Fulvio di leggerezza, talché egli disperato
deliberò di uccidersi. Ma prima si dolse con la moglie, la
quale ammirandosi gli rispose in questo modo: «Veramente,
Fulvio mio, che tu non hai ragione di dolerti di me, poiché
in tanto tempo ch'io sono vivuta teco, tu non hai saputo
conoscer la leggerezza mia, o se pure l'hai conosciuta te ne
sei fidato. Ma quantunque la colpa sia tua, io intendo
nondimeno d'esser la prima a patirne le pene». E così
incontinente feritasi d'un coltello, che a mano aveva,
s'uccise e dietro a lei per la medesima via, la seguitò il
misero marito. Questo gravissimo disordine causò il non
saper colui ritener un segreto, onde nobilmente dice Ovidio:
</p>
<quote rend="block">
<lg>
<l lang="lat">Eximia est virtus praestare silentia rebus:</l>
<l lang="lat">at contra gravis est culpa, tacenda loqui.</l>
</lg>
</quote>
</div2>

<div2 type="capitolo">
<head>627</head>
<head rend="italic">L'uffizio di savio essere di premeditare il futuro e poi
tolerar constantemente qualsivoglia accidente</head>
<p>
Dice Aristotile che l'uffizio di savio è di premeditare e
accomodare l'animo a tutto quello che può avvenire all'uomo.
E che vien veramente da gran prudenza il prevedere che mal
nessuno non ti possa accadere; ma che non vien da minor
animo, il tolerar costantemente quello che ti fusse accaduto
e molte cose dissimulare. E il Boiardo con la solita
eleganzia disse:
</p>
<quote rend="block">
<lg>
<l>Se miseri mortal fusser prudenti</l>
<l>in pensare, aspettare, antivedere</l>
<l>i vari casi e li pravi accidenti</l>
<l>che in questa vita possono accadere,</l>
<l>sarebbon sempre mai lieti e contenti,</l>
<l>e non arebbon tanto dispiacere,</l>
<l>quando Fortuna avversa gli saetta,</l>
<l>all'improvviso e quando men s'aspetta.</l>
</lg>
</quote>
</div2>

<div2 type="capitolo">
<head>628</head>
<head rend="italic">Esempio raro e notabile d'ogni tempo</head>
<p>
Essendo Dolobella pretore in Asia per li Romani, li venne
avanti una causa nuova e strana, e questa fu d'una donna,
accusata d'avere avvelenato il marito. Il pretore la fa
chiamare, per esaminarla rigorosamente. La donna dice che
non bisogna rigore alcuno, perché dirà appunto come la cosa
è passata. E così narra che essendo ella stata un'altra
volta maritata e auto un sol figliuolo, amandolo
estraordinariamente e trovandosi ricchissima, non si voleva
più rimaritare. Essere avvenuto che il tale suo ultimo
marito, per la sua ricchezza (come si era di poi compreso)
l'aveva tanto fatta sollecitare, che ella stracca s'era alla
fine contentata di prenderlo a mariaggio. Così essere
passato poco tempo che egli per crudeltà e avarizia aveva
avvelenato quel suo unico figliuolo, il quale era ogni suo
bene e ogni sua speranza; perciò disperata e piena di
furore, non si potendo per altra via vendicare, avere
avvelenato il marito. Dolobella presa diligente
informazione e trovato quella essere la verità, considerata
bene col suo consiglio la qualità e natura di sì pietosa
causa, non se ne volle risolvere altrimente, ma la rimesse
in Atene al magistrato delli Areopagiti, che era tenuto per
il più savio e più giusto consiglio, che si trovasse a quei
tempi. I quali savi uomini esaminato bene il caso, non
parendo loro tale da far giustizia della donna, neanche
volendola assolvere altrimenti, ordinarono che li accusatori
e l'accusata tra cento anni al lor giudizio dovessero
ritornare per la sentenzia.
</p>
</div2>

<div2 type="capitolo">
<head>629</head>
<head rend="italic">L'animo dell'uomo essere inquieto infino a tanto che torna
donde egli è partito</head>
<p>
Socrate (come già più volte si è dimostrato uomo tanto
divino) diceva che l'uomo stesso è l'animo, e che il corpo
non è altro che l'organo dell'animo, overo il domicilio,
anzi per dir meglio la prigione e 'l sepolcro, di donde
quando egli esce, allora è finalmente in sua potestà e nella
sua felicità. E Platone a questo proposito disse che l'animo
dell'uomo è così inquieto e insaziabile, perché essendo egli
mandato da Dio, non si sazia né quieta prima che sia tornato
laonde egli è partito al suo eterno tabernaculo. E il
chiarissimo Lorenzo de' Medici a questo proposito non meno
dottamente che graziatamente disse:
</p>
<quote rend="block">
<lg>
<l>Il disio nostro, se più ha, più chiede,</l>
<l>e come non ha fin, non ha quiete.</l>
<l>Perché mal può posar chi ben non siede,</l>
<l>ma quanto più l'insaziabil sete</l>
<l>ricorre al tristo fonte, che la spenga,</l>
<l>tanto più cresce infin che passi Lete.</l>
<l>Questo convien che per ragione avvenga.</l>
<l>L'alma creata alle perfette cose</l>
<l>non par ch'a imperfezzion pari s'attenga,</l>
<l>onde convien che cerchi e mai non pose,</l>
<l>fin ch'ella truovi quel ch'al fin desia,</l>
<l>ch'è 'l ciel, ove ella la sua mira pose.</l>
</lg>
</quote>
</div2>

<div2 type="capitolo">
<head>630</head>
<head rend="italic">Ne' giudizii doversi udire l'una e l'altra parte</head>
<p>
Diceva Salamone che non si debbe giudicar mai una persona, o
una causa, se non s'ode l'una e l'altra parte. E perciò
soleva quel prudente Alessandro Magno, quando qualcuno gli
accusava altrui, chiuder incontinente un orecchio con la
mano, dicendo che lo voleva servare integro all'altra parte.
E così si vede sopra le porte di questi magistrati supremi,
scritto a lettere d'oro: «Odi l'altra parte», benché talor
non l'osservino.
</p>
</div2>

<div2 type="capitolo">
<head>631</head>
<head rend="italic">Il vero modo di regnare sicuramente</head>
<p>
Agasicle re de' Lacedemoni, essendo domandato come un
potrebbe regnare sicuramente senza pericolo della sua
persona e senza guardia, rispose, come buon principe che
egli era, che se il re vuol regnare co' suoi suggetti, nel
medesimo modo che fa il padre di famiglia co' suoi
figliuoli, non porterà mai pericolo, né arà mestieri di
guardia. Perché tutti i buon padri usano verso i figliuoli
più clemenza che severità. Il simile dover fare il buon re
verso de' suoi suggetti, se vuole ottenere la benevolenza e
grazia loro. Il medesimo re diceva che egli apparteneva più
a' principi di dare che di pigliare, di vestire che di
spogliare, perché torre e spogliare era proprio l'ufficio
de' ladri e non de' principi.
</p>
</div2>

<div2 type="capitolo">
<head>632</head>
<head rend="italic">La giustizia esser dovuta da' principi a' popoli</head>
<p>
Il re Francesco Primo, quello il quale i Franzesi oggidì
chiamano Magno, fu molto laudabile nelle sue azzioni e
specialmente ne' casi di giustizia. Venne a lui una
gentildonna e inginochiataseli davanti addomandava giustizia
contra d'un gentiluomo che gli avea occiso il figliuolo.
Imperò il re fattala subito levare disse: «Madama, non
bisogna inginochiarsi per domandare giustizia, perché io la
debbo a tutti, ma sì bene per domandare misericordia,
quantunche ancor questo si convenga a Dio e non agli
uomini».
</p>
</div2>

<div2 type="capitolo">
<head>633</head>
<head rend="italic">Quanto bene a proposito gli uomini valorosi si servino
dell'occasione</head>
<p>
Temistocle, capitano eccellente, ordinando l'esercito in
Atene per andare a combattere co' nimici, vedde nel teatro
due galli combattenti tra loro infino a morte. Laonde egli
come savio, convertita una cosa leggiera in grave
esortazione, si voltò a' suoi soldati e disse: «Voi vedete
questi animaluzzi; non combattono sì ostinatamente né per la
patria né per li figliuoli, ma solamente perché non possono
patire d'essere vinti. E di che animo dunque doviamo essere
noi uomini militari, che abbiamo a combattere per la patria,
per li figliuoli, per l'onore e per la salute nostra?».
</p>
</div2>

<div2 type="capitolo">
<head>634</head>
<head rend="italic">La natura, quantunque ella paia, non esser veramente
partigiana d'alcuno, né far torto a persona</head>
<p>
Trovandosi insieme una nobil compagnia d'amici virtuosi e
litterati, parlavano fra loro della diversità de' corpi,
degli animi, degli ingegni e della fortuna degli uomini.
Sopra di che discorrendosi varie cose, Lorenzo Strozzi
voltatosi a Iacopo Guicciardini, il quale assai dottamente
ne divisava, disse: «Or diteci di grazia, Iacopo onorando,
donde proccede che la natura benigna e senza passione
alcuna, si dimostra tanto partigiana e fa in queste cose da
uomo a uomo tanto avvantaggio?». A cui il Guicciardino
rispose ciò non proccedere da parzialità alcuna, anzi essere
cosa naturale e necessaria. «Perché sì come Dio – disse egli
– ha fatto debitamente maggiore e più degno l'un cielo che
l'altro, il sole che la luna, questo elemento che quello,
per la commodità, per l'armonia e per la perfezzione di
questa machina e di questo globo universale, così la natura
ha fatto necessariamente maggiore e più degno di forma,
d'animo, d'ingegno e di fortuna l'un uomo che l'altro, il
lione che 'l lupo, l'aquila che 'l nibbio, per la medesima
commodità, armonia e perfezzione di questo globo terrestre.
Il quale nella varietà di questi membri inferiori, come
l'altro nella diversità di quei superiori a l'avvenante
consiste. Imperò che sì come non può stare che i cieli, i
pianeti e gli elementi sieno tutti infra loro di pari
grandezza e di pari eccellenza, così non può essere anco che
gli uomini e li altri animali sieno tutti infra loro di pari
forma e di pari degnità. Perché ciascuno, per le cagioni
sopra dette, è posto divinamente nel suo grado a proporzione
e perciò non si poter doler persona. E chi si dolesse con la
natura, credo io – soggiunse egli – che ne riporterebbe la
medesima risposta che dette Apollo al soprano della sua
cetera. E' il soprano della cetera (come voi sapete) quella
corda più sottile che tutte le altre. Or dolendosi essa con
Apollo che, avendola egli fatta più sottile, che tutte le
altre, più che le altre nel sonar la travagliasse, Apollo le
rispose, che la sua querela non era giusta. Perché a me –
disse egli – volendo io avere la mia armonia perfetta, è
necessario far così. Né è ragionevole, che io per rispetto
d'una corda sola, guasti l'armonia di tutte le altre». E il
saggio Lorenzo de' Medici a un sì fatto proposito, espresse
in ciò la sua sentenzia con questa grazia dicendo:
</p>
<quote rend="block">
<lg>
<l>Benigna legge all'acqua ha il termin posto,</l>
<l>che non la passi e la terra ricuopra,</l>
<l>in mezzo del gran corpo il centro ascosto,</l>
<l>grave e contrario al fuoco, ch'è di sopra,</l>
<l>diverse cose il tutto hanno composto,</l>
<l>tra lor contrarie fan conforme l'opra.</l>
<l>Ordina e muove il ciel benigna legge:</l>
<l>dolce catena il tutto lega e regge.</l>
</lg>
</quote>
</div2>

<div2 type="capitolo">
<head>635</head>
<head rend="italic">I danari essere il nervo di tutte le cose</head>
<p>
Volendo il re Luigi Duodecimo assaltare il ducato di Milano,
al quale egli pretendeva, domandò, essendo un giorno in
consiglio sopra ciò, a Gianiacopo da Triulzio milanese,
chiarissimo ed espertissimo capitano, quali preparazioni e
qual provvisione bisognasse fare per una tanta impresa. A
cui il Triulzio rispose prontamente: «Tre cose, sire, ci
bisognano preparare, danari, danari e poi danari», volendo
inferire che li danari sono il nervo della guerra e di tutte
le cose, onde mediante quelli si arebbe genti e cavalli,
arme, vettovaglie e ogni sorte di munizione da guerra.
</p>
</div2>

<div2 type="capitolo">
<head>636</head>
<head rend="italic">Poco pregiarsi da' veri filosofi la grandezza e il fasto
reale</head>
<p>
Andando Alessandro Magno a visitare Diogene, cognominato
Cinico e trovatolo in un campo al sole, se gli rappresentò
egregiamente avanti con tutta la sua corte dicendo: «Io sono
Alessandro Magno». «E io – disse il filosofo – sono Diogene
Cinico». Domandandogli poscia Alessandro doppo avergli fatte
mille offerte, se egli volea da lui qualcosa, «Non altro –
rispose Diogene – se non che tu ti cansi un poco, perché tu
mi tieni il sole». Delle quali maniere stupendo quel re,
ebbe poi a dire: «S'io non fussi Alessandro, io vorrei esser
Diogene».
</p>
</div2>

<div2 type="capitolo">
<head>637</head>
<head rend="italic">Gli uomini magnanimi dimostrarsi tali in ogni cosa</head>
<p>
Orazio, quello il quale con tanta virtù sostenne solo in sul
ponte lo esercito vittorioso di Toscana, insino a tanto che
li suoi per sua commessione rottoli il ponte di dietro, se
stessi e Roma salvarono, ed egli restando come in preda de'
nimici, gettatosi fra quelle rovine così armato nel Tevere,
fra mille dardi e mille saette a salvamento si ritirò,
ferito nondimeno in una gamba in guisa che egli ne rimase
poi alquanto impedito, questo Orazio (dico io), essendogli
un giorno da un suo avversario maligno imputato in qualche
sua petizione onorata quel vizio del piede a mancamento,
rispose con parole conformi a' fatti e disse: «Questo non è
mancamento mio, ma è grazia de Dio che ha voluto che a ogni
passo io mi ricordi del mio trionfo».
</p>
</div2>

<div2 type="capitolo">
<head>638</head>
<head rend="italic">Saggi e fedeli consiglieri essere i libri</head>
<p>
Il re Alfonso d'Aragona domandato quali consiglieri egli più
approvasse e più utili si trovasse, rispose incontinente: «I
libri, perché essi senza timore, senza adulazione e senza
passione, o premio alcuno, mi dicono fedelmente tutto
quello, ch'io cerco di sapere». E Cicerone diceva: «Oh cari
libri, o gioconda famigliuola, non ti dan mai se non piacere
i libri, se tu vuoi parlano, se tu vuoi taciono, a ogni tuo
comando ti sono appresso, non sono importuni, non temerarii,
non voraci, non rapaci, non contumaci, come ogni altra
famiglia».
</p>
</div2>

<div2 type="capitolo">
<head>639</head>
<head rend="italic">L'infingardaggine ridurre altrui in pessimo stato</head>
<p>
Cantando la state la cicala, la formica travagliava per il
verno. Venuto poi l'autumno ecco la cicala, che mendicando
viene alla formica per un poco di grano. Ma la formica
recusatoglelo, la licenziò anco severamente, dicendo:
«Questa state quando che tu pigra e inconsiderata cantavi,
io lavorava sollecitamente e facea pruova». E poi soggiunse
questi versi:
</p>
<quote rend="block">
<lg>
<l>Fuggi la dappocaggine, infingarda,</l>
<l>che 'l tanto cicalar nuoce e non giova.</l>
<l>A quel che dee seguir omai riguarda,</l>
<l>e qualche industria, onde ti pasca, truova,</l>
<l>che chi manca a se stesso, Iddio nol degna,</l>
<l>né truova poi alcun che lo sovvegna.</l>
</lg>
</quote>
</div2>

<div2 type="capitolo">
<head>640</head>
<head rend="italic">Quali effetti proccedere dalla pace e dalla guerra</head>
<p>
Effetti nobili, degni e veramente notabili sono quelli della
pace. E primieramente lo spirito degli uomini è tranquillo e
accomodato ad ogni onesto riposo e esercizio. Donde le arti
e le scienze prendono augumento, le leggi vigore, la
giustizia fiorisce, la virtù mostra il suo valore, il vizio
languisce, il zelo di pietà riluce, la disciplina della
chiesa è autorizata, il nobile e il plebeio accrescono le
lor ricchezze, il traffico resta libero. Insomma ogni bene e
ogni commodo al particulare e al generale ne perviene. Per
contra della guerra nascono li effetti tutti contrarii.
Imperoché la cupidità si risveglia, l'avarizia cresce, la
giustizia dorme, la forza e violenza domina, la rapina
regna, la lussuria libera discorre per tutto, li più tristi
hanno l'autorità, li buoni sono oppressi, l'innocenza
manomessa, le donne violate, il paese guasto, le case
abbruciate, i templi destrutti, le sepolture percosse e
rotte, i beni rapiti, omicidi commessi, ogni virtù bandita
del mezzo degli uomini, il vizio onorato, le leggi
disprezzate e calpeste, il servizio de Dio abbandonato, lo
stato della chiesa conculcato, la nobiltà e 'l popolo
soffocato con infiniti carichi e spese e ogni comercio
impedito e rotto. Insomma non è calamità, né spezie alcuna
di miseria, che per la guerra, massimamente civile, non
abbondi nella republica e vita umana. E però ben disse
Cicerone che sopra tutti i mali, il peggio è la guerra e
sopra tutte le guerre, la civile. Così sopra tutti i beni,
il meglio essere la pace e sopra tutte le paci, la
domestica.
</p>
</div2>

<div2 type="capitolo">
<head>641</head>
<head rend="italic">Esemplo di moderazione e di giustizia</head>
<p>
Scipione minore essendo censore e vedendo passare Caio
Licinio disse: «Io so certo che colui ha fatto un giuramento
falso, donde che merita bene d'essere gastigato. Ma non
l'accusando persona, io non saperrei che mi ci fare, perché
io non posso in un medesimo tempo essere lo accusatore e il
giudice».
</p>
</div2>

<div2 type="capitolo">
<head>642</head>
<head rend="italic">Non si dover cercare le cose piccole per ignorare le grandi</head>
<p>
Molti uomini sono tanto curiosi che egli errano quasi tutta
la vita loro per terre e mari incogniti per aver notizia de'
paesi, de' costumi e maniere di fare de' forestieri. Ma
pochi sono quelli che si curino di conoscere se medesimi, di
sorte che sapendo parlare de' siti e climati di diverse
provincie e regioni, della beltà e qualità della città,
ville e fortezze, che vi sono, non sanno poi quale sia e
come fatta la lor propria casa, che egli abitano
giornamente, cioè il corpo loro. E manco conoscono la loro
preciosa anima, che dentro vi dimora. Tanta e tale è la
vanità e imprudenza dell'uomo.
</p>
</div2>

<div2 type="capitolo">
<head>643</head>
<head rend="italic">Avvertimenti egregii da eccitare gli uomini alla virtù</head>
<p>
Il frutto degli studii (secondo i savi) è d'avere la
cognizione del vero e perfetto bene dell'uomo, che consiste
nella virtù e nella verità. Anacarside filosofo, trovandosi
a studio in Atene, scrisse a Caspio re di Lidia a questo
proposito in questo modo: «Sappia, signore, che nelli studii
di Grecia noi non impariamo a comandare, ma prima a
ubbidire, non a parlare, ma a tacere, non a contradire, ma
ad acconsentire, non ad acquistare assai, ma a contentarci
del poco, non a vendicare l'offese, ma a perdonare le
ingiurie, non a pigliare quel d'altri, ma a donare del
nostro, non a procacciare d'essere onorati, ma a travagliare
d'essere virtuosi. Finalmente noi impariamo a dispregiare
quello che gli altri amano e amare quello, che gli altri
dispregiano, cioè la povertà e il disagio».
</p>
</div2>

<div2 type="capitolo">
<head>644</head>
<head rend="italic">Detto e fatto da principe cristiano</head>
<p>
Carlo Quinto imperadore, essendo preparato per partire con
grandissima armata d'ogni nazione per la sua impresa di
Tunizi in Affrica, voleva fare un capitano generale. Ma
veggendo diversi personaggi, chi per virtù, chi per sangue e
chi per ambizione e presunzione a quella degnità aspirare,
accioché, per invidia o per gara o per altre passioni,
qualche confusione o disordine non seguisse nel campo, fece
questa prudentissima risoluzione. Prese in mano l'imagine
del nostro Signore e levatala più alto che poteva, in
presenzia di tutto l'esercito disse: «Nostro Signor Iesù
Cristo sarà il capo e capitano generale di questa gloriosa e
santa impresa contra gli infedeli».
</p>
</div2>

<div2 type="capitolo">
<head>645</head>
<head rend="italic">Il tempo sparir volando senza ritegno alcuno</head>
<p>
Trovandosi messer Francesco Petrarca in una buona compagnia
di gentiluomini, si venne fra le altre cose a ragionare
della brevità della vita umana e come il tempo vola e fugge.
Onde il Petrarca richiestone, a lor contemplazione, la
celerità d'esso tempo, sì come ancor oggi tra li suoi
scritti veggiamo, descrisse leggiadramente in questa guisa
dicendo:
</p>
<quote rend="block">
<lg>
<l>Da l'aureo albergo con l'Aurora innanzi,</l>
<l>sì ratto usciva il sol cinto di raggi,</l>
<l>che detto avreste, e si corcò pur dianzi.</l>
<l>Io viddi il ghiaccio e lì presso la rosa,</l>
<l>quasi in un tempo il gran freddo e 'l gran caldo,</l>
<l>che pur udendo par mirabil cosa.</l>
<l>Veggo la fuga del mio viver presta,</l>
<l>anzi di tutti e nel fuggir del sole,</l>
<l>la ruina del mondo manifesta.</l>
</lg>
</quote>
</div2>

<div2 type="capitolo">
<head>646</head>
<head rend="italic">La vera felicità consistere nella virtù</head>
<p>
Antigone, re di Macedonia, grande amatore della virtù,
scrisse a Zenone filosofo in questi termini notabili e degni
per un sì gran signore e principe: «Io tengo per certo,
amico carissimo, che io t'avanzo ne' beni e favori di
fortuna e parimente nella riputazione di tali cose, ma io
conosco ancora che tu avanzi me in altro di più importanza e
che tu mi trapassi nella vera felicità, che è la scienza e
la disciplina degli studi. Per la qual causa io desidero
grandemente che tu venga verso di noi, cosa che io ti priego
di non mi refusare, accioché io possa godere della tua
conversazione e compagnia, tanto per l'utilità mia che di
tutti i Macedoni i miei suggetti. Perché come tu sai chi
instruisce bene il principe, giova similmente a tutti quelli
che sono a sua carica, li quali il più delle volte
risguardano e imitano le sue azzioni».
</p>
</div2>

<div2 type="capitolo">
<head>647</head>
<head rend="italic">Le grandezze di questo mondo durar poco</head>
<p>
Alessandro Magno ci può servire per grande e notabile
esempio della vanità e incostanza della prosperità di questo
mutabil mondo. Asceso l'invittissimo principe con virtù,
fortuna e gloria incomparabile a tanta monarchia, mutato in
ultimo, per la violenza dell'imperio (come spesso avviene),
della sua eccellentissima natura e, come dice Solino, di
vincitore d'ognuno, vinto esso dal vino e dalla collora, fu
prima avvelenato sul fiore dell'età e poi così morto si
ridusse, per le occupazioni delli amici, che vacavano ad
ogn'altra cosa, a stare sette dì insepolto per terra. E
nondimeno quantunche in Mesopotamia, ove morì, sieno caldi
eccessivi, si trovò il corpo (tanto temperato bisogna che
fosse) incorrotto, puro e bello, senza livido alcuno.
Parimente il colore del viso, che consiste nello spirito, si
manteneva interamente vivace e pronto. Domandato questo
tanto principe, poco avanti che egli spirasse, chi ei
lasciava erede, accioché la morte corrispondesse alla
magnanimità della vita, ancora che egli avesse il figliuolo
Ercole, il fratello Arideo e la moglie Rosana gravida, non
rispose altro che questo: «Chi ne sarà più degno».
</p>
</div2>

<div2 type="capitolo">
<head>648</head>
<head rend="italic">La vera filosofia essere il sommo bene terreno o più tosto
divino</head>
<p>
Il signor Piero della Primaudaye personaggio molto nobile e
virtuoso, autore di quella eccellentissima opera intitolata
Academia franzese, afferma saggiamente con autorità e molti
esempli delli autori, come la filosofia è madre e fontana di
tutte le scienze. Perché ella l'insegna a conoscere il bene
e il male, e ci ammonisce per dritta ragione a fuggire
questo e a seguitare quello, facendoci vivere saggi e
prudenti, allegri e contenti in ogni stato e condizione,
donde proccede interamente il riposo dell'animo e dello
spirito. E d'avvantaggio (secondo Platone) l'eccellenza di
questa scienzia è sì grande, che l'essere re, governatore di
republiche e filosofo è una cosa medesima, conciosiaché
l'arte reale, la civile e la filosofica siano composte d'una
medesima materia, cioè di giustizia e di prudenzia.
</p>
</div2>

<div2 type="capitolo">
<head>649</head>
<head rend="italic">Che cosa sia la Fortuna e come ella giri la sua ruota</head>
<p>
Dice Cristofano Landino che la Fortuna è influenzia la quale
proccede dalla rivoluzione de' cieli, e che ella come quegli
gira veramente del continuo la sua ruota a tondo a tondo.
Imperoché la ricchezza (dice egli) fa la superbia, la
superbia impazienza, l'impazienza guerra, la guerra povertà,
la povertà umiltà, la umiltà pazienza, la pazienza pace e la
pace ricchezze. Dante nostro descrisse essa Fortuna con non
minor dottrina, che eleganza in questa guisa dicendo:
</p>
<quote rend="block">
<lg>
<l>Colui lo cui saver tutto trascende</l>
<l>fece li cieli e diè lor chi conduce,</l>
<l>sì ch'ogni parte ad ogni parte splende,</l>
<l>distribuendo ugualmente la luce;</l>
<l>similmente agli splendor mondani,</l>
<l>ordinò general ministra e duce</l>
<l>che permutasse a tempo li ben vani</l>
<l>di gente in gente e d'uno in altro sangue,</l>
<l>oltre la disension de' senni umani:</l>
<l>perch'una parte impera e l'altra langue,</l>
<l>seguendo lo giudizio di costei,</l>
<l>che è occulto, com'in erbe l'angue.</l>
<l>Nostro saver non ha contrasto a lei:</l>
<l>ella provvede, giudica e persegue</l>
<l>suo regno, come il loro gli altri dei.</l>
<l>Le sue permutazion non hanno triegue:</l>
<l>necessità la fa esser veloce,</l>
<l>sì spesso vien chi vicenda consegue.</l>
<l>Quest'è colei ch'è tanto posta in croce</l>
<l>pur da color che le dovrian dar lode,</l>
<l>dandole biasmo a torto e mala voce.</l>
<l>Ma ella s'è beata e ciò non ode,</l>
<l>tra l'altre prime creature lieta,</l>
<l>volve sua sfera e beata si gode.</l>
</lg>
</quote>
</div2>

<div2 type="capitolo">
<head>650</head>
<head rend="italic">Elegantissimo esempio per metter pace e concordia tra gli
uomini</head>
<p>
Nobilissima parabola, degna di lui e veramente degna
d'averla sempre scolpita nella mente, usò san Paolo per
metter pace tra' Corinzii, i quali in gravissime discordie
civili vivendo e altercando insieme, si rodevano, divoravano
e a poco a poco consumavano. «Imaginatevi, – disse egli –
Corinzii, che questa vostra città sia un corpo d'uomo. In un
corpo vi è il capo, vi son le membra, gli occhi, gli
orecchi, le mani, i piedi, il ventre, tutti li quali fanno
l'ufficio suo. Niun si leva contra dell'altro: il piè non
dice al capo: io non voglio, che tu sia capo, capo voglio
esser io, per regger questo corpo. Il capo non dice: voglio
tagliar questo piede perché è vil membro. L'orecchio non
dice: voglio essere occhio, perché sarò più nobile. L'occhio
non dice: questo orecchio è superfluo, basta io solo a
illuminare il capo. Le mani e i piedi non dicono: noi siamo
stracchi, tutta la fatica è nostra, noi non facciamo altro
che affaticarci, e questo ventre si sta in risposo, e gode
tutte le nostre fatiche, che fai in questo corpo ventre
disutile? Il ventre non dice, per dispetto del capo o delle
mani o de' piedi: io non voglio ricevere quel che la bocca
mi manda. Anzi, pacificamente convivendo insieme tutte
queste membra in questo corpo l'uno aiuta e serve l'altro.
L'occhio vede al piè, il piè cammina all'occhio, l'una man
lava l'altra, e le due lavano il viso. Il corpo regge la
mano, la bocca mangia al ventre, il ventre riceve, e
digerisce per tutti e quelle membra che paiono più vili, e
che son dette pudende, son senza dubbio più necessarie che
le altre; e però la natura le ha volute onestare coprendole,
e tenendole segrete. Così voi, Corinzii, tra voi medesimi
dovete pensare che in questa vostra città alcuni fanno
ufficio d'occhio illuminando, consigliando, insegnando, e
drizzando gli altri nelle azzioni sue. Altri fanno ufficio
d'orecchio, che odono, imparano, intendono, ubbidiscono i
buoni consigli, e i buoni documenti. Alcuni fanno ufficio di
mani e piedi, che sono li attivi, come i mercatanti, gli
artefici, i contadini, delle cui fatiche e sudori viviamo
tutti. Altri fanno uffizio di capo, che reggono, governano,
han la potestà e iuridizione sopra degli altri per gastigare
i rei, per premiare i buoni e per fare osservare le leggi
divine e umane, per conservar la città nostra in pace. Vi è
anco il ventre, che sono i poveretti e i religiosi, i quali
vanno mendicando e par che sieno disutili e che non faccian
cosa alcuna, che mangiar le fatiche d'altri e nondimento
giovano più e sono forse più necessarii che tutto il resto
per supplicare e fare orazioni a Dio per noi. Però volle il
creatore che ci fusser sempre de' poveri, sì che, Corinzii
miei, se voi stimate i precetti divini, se voi amate voi
stessi, vivete sempre d'accordo in pace e in unione,
ricordandovi finalmente di quella nobilissima sentenzia di
Salustio:
</p>
<quote rend="block">
<p lang="lat">Concordia parvae res crescunt, discordia maximae
dilabuntur.»
</p>
</quote>
</div2>

<div2 type="capitolo">
<head>651</head>
<head rend="italic">La bontà e giustizia dell'uomo doversi più stimare che
qualsivoglia parentela</head>
<p>
Diceva Antistene filosofo che si dee tener più conto d'un
uomo virtuoso che d'un parente. Perché i vinculi della virtù
sono più stretti che quelli del sangue e che ogni uomo da
bene, per la similitudine delli animi, è parente dell'uomo
da bene.
</p>
</div2>

<div2 type="capitolo">
<head>652</head>
<head rend="italic">Ancore ferme e stabili della vita umana</head>
<p>
Dice Pittagora filosofo che noi debbiamo eleggere ottima
vita e guardarci da' venti della fortuna, come si guarda la
galea da' venti del mare, e che le ricchezze in questa
mortal vita sono ancore debili, debol la gloria e debole il
robusto corpo parimente. Così i magistrati, gli onori, e
tutte queste cose simili, dice che sono imbecilli e senza
fondamento. Ma che le stabili e forte ancore sono la
prudenzia, la magnanimità, la fortezza e la virtù, le quali
afferma non poter essere da alcuna tempesta soffocate. Tutte
le altre cose stima vanità, sogni, vento e sole. Al qual
proposito graziatamente scrisse il gentil Torquato Tasso:
</p>
<quote rend="block">
<lg>
<l>Nome e senza soggetto idoli sono</l>
<l>ciò che pregio e valor il mondo appella:</l>
<l>la fama, che invaghisce a un dolce suono</l>
<l>voi superbi mortal, e par sì bella,</l>
<l>è un'eco, un sogno, anzi del sogno un'ombra,</l>
<l>ch'ad ogni vento si dilegua e sgombra.</l>
</lg>
</quote>
</div2>

<div2 type="capitolo">
<head>653</head>
<head rend="italic">Essere cosa verissima che tutti, chi in un modo, chi in un
altro, ci inganniamo</head>
<p>
Iacopo Corbinelli, gentiluomo molto dotto e curioso, suol
dire che non è maraviglia se gli uomini spesso s'ingannano,
perché la natura stessa talora s'inganna, come ella fece
quando al cuor feminino di Semiramis ella pose animo
masculino, e al corpo masculino di Sardanapalo ella pose
animo feminino. Imperoché Semiramis, così femina come ella
era, armava la sua persona, conduceva eserciti, faceva dar
ne' tamburi e nelle trombe, spiegare gli stendardi, ordinare
gli squadroni e le battaglie, fortificar Babillonia e le
altre terre, attraversare il mare e le provincie, e
finalmente combattere e trionfare de' nemici. E Sardanapalo
per contra, uomo e re, vestiva da donna, divideva la seta,
filava la lana, si pettinava allo specchio e si lisciava e
profumava, non sapendo far altro che bere e mangiare,
dormire e lussuriare, senza far mai in vita sua alcun atto
virile, se non quello all'ultimo d'occider se stesso, nel
che liberò li suoi vassalli d'un mostro ermafrodito, che non
era né uomo, né donna, perché egli era maschio di sesso e
femina di cuore.
</p>
</div2>

<div2 type="capitolo">
<head>654</head>
<head rend="italic">Abiezione e dappocaggine degli uomini</head>
<p>
Soleva dir Platone che si maravigliava sopra tutte le cose
come non potendo gli animali privi di ragione comportare che
fusse alcun re sopra di loro, il quale gli altri di valore e
d'eccellenza non avanzasse, gli uomini che si tengono
razionali, possino talvolta ubbidire ad alcuni principi, che
sono più stolti e più bestiali che le bestie medesime.
</p>
</div2>

<div2 type="capitolo">
<head>655</head>
<head rend="italic">Costumi esemplari e imitabili de' Lacedemoni</head>
<p>
Un cittadino d'Atene domandava più cose a un lacedemone e
prima quali ei teneva che fussero le più sicure muraglie
delle terre. «Quelle – rispose lo Spartano – che consistono
nelle braccia e nel petto degli uomini, come le nostre»;
perché Licurgo non avesse messo per iscritto le sue leggi:
«Accioché i buon costumi servino per iscrittura e
monumento»; perché usassero moneta di ferro sì grave e mal
fatta: «Accioché l'avarizia venendo lor presto a noia, non
vi avesse luogo»; perché le spade sì corte: «Per appressarsi
tanto più al nimico»; perché sì brieve parlare: «Per venire
presto al punto»; perché andar di notte senza lume:
«Accioché l'industria servisse per lume, la quale non si può
consumare dal fuoco, né spegnere dal vento»; perché usare
suoni e canti d'avanti che dar la battaglia: «Per mostrare –
disse il lacedemone – che né per miseria, né per necessità,
ma per onor e per gloria solamente combattevano i
Lacedemoni».
</p>
</div2>

<div2 type="capitolo">
<head>656</head>
<head rend="italic">Manifestarsi in tutti i modi che l'uomo è più eccellente che
tutti gli altri animali</head>
<p>
Dice Lattanzio Firmiano che tra le altre cose si può
conoscere la nobiltà ed eccellenza dell'uomo disegnato e
destinato da Dio (se egli medesimo non se ne priva) al
cielo, perché l'ha fatto diritto e volto col viso, accioché
meglio possa contemplare al cielo, sì come tutti li altri
animali destinati alla terra gli ha fatti e volti co' volti
per mirare a terra. Onde a questo proposito con grazia e
dignità ben disse Ovidio, nelle sue <title>Metamorfosi</title>, tradotto
nobilmente dal virtuoso poeta dell'Anguillara:
</p>
<quote rend="block">
<lg>
<l>Tutti l'uom superò gli altri mortali,</l>
<l>per l'elevato suo valore interno:</l>
<l>né prono il fe', come gli altri animali,</l>
<l>che guardan sempre mai verso l'inferno,</l>
<l>perché mirasse le cose immortali,</l>
<l>l'alzò col grave aspetto al ciel superno,</l>
<l>e per farlo più amabile e più pio,</l>
<l>l'ornò dell'alma, imagine de Dio.</l>
</lg>
</quote>
</div2>

<div2 type="capitolo">
<head>657</head>
<head rend="italic">Il frutto che apporta la virtù e il vizio pel contrario</head>
<p>
Gli Stoici dicono che non è altro bene in questo mondo che
la virtù, né altro male che il suo contrario, che è il
vizio. Onde arguiscono che il virtuoso solo sia libero e
felice, ancorché fusse nel toro de' Fallari; e il vizioso
servo e infelice, ancorch'egli avesse le ricchezze di
Crasso, l'imperio di Ciro e la gloria d'Alessandro. Perché
le grandezze non servono a niente, quando lo spirito non è
contento e quando il cuore trafitto da desiderio di maggior
cose turba la quiete dell'animo. Ma la virtù sola è la
materia del riposo e della tranquillità, purgata con la
ragione dal timore, dal fastidio, dal desio e d'allegrezza
immoderata. Laonde il gentil Martello dice:
</p>
<quote rend="block">
<lg>
<l>Vive qui vita libera e serena</l>
<l>chi tema e speme e doglia e gioia affrena.</l>
</lg>
</quote>
</div2>

<div2 type="capitolo">
<head>658</head>
<head rend="italic">La virtù alla fine essere ricercata e riverita da ognuno</head>
<p>
Manlio Torquato, essendo stato con gran consenso di tutto il
popolo romano eletto per consolo, dubitando, come uomo
severissimo, non solamente di non poter patire molti vizii e
mancamenti de' suoi cittadini, ma che essi non potrebbono
tollerare la sua severità, si scusava sul mal degl'occhi,
del quale egli per l'ordinario pativa. Nondimeno instando il
popolo che dovesse accettare a ogni modo il consolato,
disse: «Avvertite bene, cittadini, di non mi sforzare in
questa cosa, perché a dirvi il vero io dubito che io non
potrò comportare i vostri costumi, né voi il mio imperio».
</p>
</div2>

<div2 type="capitolo">
<head>659</head>
<head rend="italic">Quali cose principalmente secondo Catone si deono evitare</head>
<p>
Catone il vecchio diceva che tre cose solamente li potevano
essere accadute in vita sua, delle quali egli avesse auto
ripentemento. La prima se egli aveva conferiti mai segreti a
donne. La seconda se egli era andato per acqua, quando ei
poteva andare per terra. La terza se egli aveva per
negligenzia lasciato passare qualche giorno senza fare
qualche frutto.
</p>
</div2>

<div2 type="capitolo">
<head>660</head>
<head rend="italic">Procetto aureo, anzi divino</head>
<p>
Divino è veramente quel precetto principale che dice come
sopra tutte le cose si deve amare e temere il sommo Dio,
creatore del cielo e della terra, perché da quello proccede
ogni nostro bene e da quello per li nostri peccati può
proccedere ogni nostro male. Onde l'Alamanno di ciò
ammonendoci scrisse saggiamente in questo modo:
</p>
<quote rend="block">
<lg>
<l>Però che in ogni tempo e in ogni loco</l>
<l>si deveno onorar lassu gli dei,</l>
<l>né il lor sommo poter recarsi in gioco,</l>
<l>come sovente fan gli stolti e i rei,</l>
<l>che stiman che 'l temergli o nulla o poco</l>
<l>sia grandezza di cor, che chiuda in lei</l>
<l>proprio verace ardire, e gran valore</l>
<l>il conoscer d'altrui lo scempio errore.</l>
</lg>
</quote>
</div2>

<div2 type="capitolo">
<head>661</head>
<head rend="italic">L'adulterio essere aborrito e aborrendo da tutte le nazioni</head>
<p>
L'adulterio è sempre stato aborrito, proibito e punito per
tutte le leggi divine e umane da ogni nazione come cosa
infame e piena di pregiudizio. Zeleuco fece una legge a
Locri sua patria di questo tenore, cioè che a tutti quelli i
quali fussero convinti di quel vizio, fussero cavati gli
occhi. Il che fu dipoi sì bene e severamente osservato, che
essendo stato soprapreso in tanto errore il suo proprio
figliuolo e intercedendo per lui tutto il popolo, Zeleuco
non volle mai permettere che la pena fusse moderata nonché
perdonata. E nondimeno per satisfare in qualche parte
all'importunità popolare fece cavare un occhio a sé e uno al
figliuolo, volendo più tosto patire la metà della punizione
dell'altrui colpa, che comportare che la legge fusse
violata.
</p>
</div2>

<div2 type="capitolo">
<head>662</head>
<head rend="italic">Quali cose essere necessarie per bene instruire una
republica</head>
<p>
I politici governatori ne dimostrano come per bene instruire
una civile e felice città e republica, sei cose necessarie
si richieggono, cioè sacrificii, giudizii, armi, ricchezze,
arti e alimenti. Alle quali cose corrispondono sei sorte
d'uomini : prelati, magistrati, nobili, borghesi, artigiani
e contadini, i quali tutti secondo i gradi e professioni
loro con fede e carità per il ben publico diligentemente si
deono impiegare e affaticare a riposo e salute comune.
</p>
</div2>

<div2 type="capitolo">
<head>663</head>
<head rend="italic">Esempli antichi non usati da' moderni, ancor che necessarii</head>
<p>
Alessandro, per la sua severità cognominato Severo, principe
savio e giusto, avendo ritrovato come Vetronio suo
principale favorito vendeva il favore e patrocinio a quelli
che per suo mezzo domandavano grazie a Cesare, lo fece prima
convincere per giustizia, e poi egli medesimo lo condannò a
morte in questa guisa. Fu legato a un palo, ove avendo messo
a torno materie verdi e umide dettero dentro fuoco, in modo
che da tanta umidità usciva un fumo sì atroce e denso, che
da quello con grave supplizio fu soffocato e stinto, dicendo
in tanto il banditore ad alta voce: «Col fumo si punisce chi
vende fumo».
</p>
</div2>

<div2 type="capitolo">
<head>664</head>
<head rend="italic">Il proprio ufficio de' principi essere di far osservare buona
giustizia</head>
<p>
Cambise, severissimo re, fece scorticare vivo, ancora che
suo amicissimo, un giudice, che giudicava secondo i premii e
non secondo la ragione. E fatto coprire della sua pelle la
sedia giudiciale, vi faceva poi seder sopra il figliuolo del
defunto a giudicare. Questo medesimo principe a capo del
proprio seggio reale aveva a gran lettere d'oro scritto
questi versi in sustanzia:
</p>
<quote rend="block">
<lg>
<l>Il re con gran rigor dee osservare,</l>
<l>perché non vadia mai zoppa la legge,</l>
<l>che come ella s'inchina e torce un poco,</l>
<l>onestà né ragion non han più loco.</l>
</lg>
</quote>
</div2>

<div2 type="capitolo">
<head>665</head>
<head rend="italic">Le differenze terminarsi meglio con le buone che con le
cattive</head>
<p>
Essendo per causa della successione del regno gran
contenzione tra Xerse figliuolo del re Dario, re di Persia,
e Arimene suo fratello, inteso Xerse che ei discendeva del
paese de' Battriani con esercito a trovarlo, se bene a sé
veramente apparteneva il regno, prese nondimeno con savio
consiglio questo bello spediente. Mandò ad incontrarlo
uomini savi e prudenti, con grandi e ricchissimi presenti,
a' quali impose che gli dicessero queste proprie parole:
«Xerse, tuo fratello ti manda a salutare e onorare
presentemente con questi doni, ma ti promette che se sarà
assunto alla corona, tu sarai appresso di lui il primo di
tutti li altri». Arimene mosso da tanta dolcezza e umanità,
si mitigò di sorte che si contentò che Xerse fusse re, ed
egli fu il primo il quale gli fece la riverenza e gli messe
la corona in testa. Un simile esemplo si legge nella
Scrittura sacra, che seguì tra Iacob e Esau.
</p>
</div2>

<div2 type="capitolo">
<head>666</head>
<head rend="italic">Non si potere pervenire all'onore, che per mezzo della
virtù</head>
<p>
Un personaggio molto familiare e grato al re Alfonso
d'Aragona, già spesso menzionato, lo consigliava un tratto
che rigettasse da sé tanti negozii e tante audienze
fastidiose e che si pigliasse piacere e buon tempo in questo
mondo. Il re a cui dispiacevano tali propositi e adulazioni
disse: «Dunque mi date voi questi consigli per il mio onore
e per la mia salute? Non sapete voi che li antichi romani
vollono che il tempio d'Onore fusse edificato allato a
quello della Virtù e che non si potesse entrare nel tempio
d'Onore, se non si passava prima per quello della Virtù?».
</p>
</div2>

<div2 type="capitolo">
<head>667</head>
<head rend="italic">La malignità della natura umana aver mestieri di materia da
sfogarsi</head>
<p>
Onodemo Chio, avendo superata la fazzione inimica, fu
consigliato da' suoi partigiani di cacciare fuor della terra
tutti gli avversarii. Ma egli prudentemente rispose: «Io me
ne guarderò molto bene, perché se tutti li nimici se
n'andassero, mancata la materia di esercitare la malignità
della natura umana, tosto tra li nostri amici nascerebbe
dissensione». E così deono fare gli uomini savi le cose loro
a tempo e luogo, senza lasciarsi traportare alli affetti e
alle passioni, come ne mostra anche l'Alciato con bella
alegoria, dicendo:
</p>
<quote rend="block">
<lg>
<l>Non germina giamai il tardo moro</l>
<l>fin ch'el freddo non è mancato e spento.</l>
<l>Né 'l savio fa le cose innanzi tempo</l>
<l>ma l'ordina con modo e con decoro.</l>
</lg>
</quote>
</div2>

<div2 type="capitolo">
<head>668</head>
<head rend="italic">La natura dell'uomo esser più tosto inclinata al male che al
bene</head>
<p>
Anacarside soleva dire che non era animal peggiore verso
dell'uomo, che l'uomo medesimo, il quale quantunque domini
sopra tutte le cose terrene, non può però dominare se
stesso, né li suoi concetti e appetiti insaziabili, come si
vede pur troppo per l'esperienza che ne fa giornalmente
testimonianza. E chi ne potrebbe dubitare, quando che il
beato san Paolo medesimo, a confusione delli ipocriti,
confessa che non faceva già il bene che voleva, ma più tosto
il male che non voleva, affermando che nel suo abito carnale
non era ben nessuno, se non frenava e moderava i sensi con
le redini della ragione. Soggiugnendo che tutto il piacere
che l'uomo prende de' cinque sensi del corpo oltra misura, è
disonesto e brutale.
</p>
</div2>

<div2 type="capitolo">
<head>669</head>
<head rend="italic">Possessioni e beni da vero gentiluomo</head>
<p>
Giovanni Ioviano Pontano, filosofo e gran poeta, domandato
quali possessioni e beni doveva lasciare un gentiluomo a'
suoi figliuoli, rispose: «Quelli che non temono pioggia o
tempesta, forza o ingiustizia umana, cioè lettere e virtù. E
debbe – soggiunse egli – il buon padre aver simil pensiere e
cura a' suoi figliuoli, che ha il buon giardiniere al suo
giardino: ben cultivare, ben seminare e mettere buone
piante».
</p>
</div2>

<div2 type="capitolo">
<head>670</head>
<head rend="italic">Gli uomini savi doversi dare all'amministrazione della
republica</head>
<p>
Crisippo ateniese, essendo domandato per qual cagione egli
non si desse all'amministrazione della republica, rispose:
«Perché se io facessi male io dispiacerei a Dio, e se io
facessi bene io dispiacerei agli uomini». Ma Sidonio suo
amico ritorse argutamente questa sentenzia e disse: «Anzi vi
dovereste dare a tale amministrazione a ogni modo, perché se
voi faceste bene, voi piacereste a Dio; se voi faceste male,
voi piacereste agli uomini. E oltra questo voi sapete pure,
che non conviene a un uomo da bene di starsi in ozio e
consumare disutilmente la vita sua». Al quale proposito
l'Alamanno dice così:
</p>
<quote rend="block">
<lg>
<l>Che non consente il ciel che un uom mortale,</l>
<l>senza mille sudor, mille altri affanni</l>
<l>meni i suoi giorni e pigramente avvolto</l>
<l>nighittoso nel sonno indarno viva.</l>
</lg>
</quote>
</div2>

<div2 type="capitolo">
<head>671</head>
<head rend="italic">La potenzia divina quanto essere chiara e excelsa</head>
<p>
Dice Platone che non si può impiegare il tempo più
piacevolmente, né più utilmente, che in contemplare e
gustare le opere de Dio omnipotente, e prima questa
eccellentissima e divina machina del cielo e della terra, e
poi tutto quello che sì mirabilmente dentro vi si chiude e
si contiene. Ma che tra le altre contemplazioni è più nobile
e più degna quella di tante diversità che per mostrare la
sua potenzia ha creato: li cieli tutti diversi di grandezza
e di moto, li pianeti con tutte le altre stelle diversi di
forma e di qualità, li elementi diversi d'ogni cosa, diversi
venti, diverse stagioni, tutti li animali terrestri,
volatici e aquatici diversi tra loro con maravigliosa
varietà di statura, di qualità e di natura; diversi i mari,
diversi i fiumi, diversi i monti, diversi i frutti, diverse
l'erbe insino alli metalli e alle pietre diverse l'una
dall'altra. Onde il Petrarca: «E per tal variar natura è
bella». Ma fra tante e tale diversità, è forse più
considerabile e più notabile, quella che si vede negli
uomini, i quali nati e creati da un medesimo maestro, con
una medesima forma e con tutte le medesime membra, non si
somiglian poi mai tra loro né di natura, né di fazzione, né
d'aspetto come pur fanno nel lor genere tutte le altre
creature, talmente che fra tutti li uomini e donne di tanti
paesi e nazioni del mondo, non se ne trova si può dire
alcuno, tra' domestici o tra li strani, che non sia diverso
di viso, di voce e di qualità e sopra tutto diversi d'animo
e d'oppenione. Onde Terenzio: «<foreign lang="lat">Tot homines, tot sententia</foreign>».
E il gentile Alamanno con grazia e eleganzia dice così:
</p>
<quote rend="block">
<lg>
<l>Non possiam noi veder per questa e quella</l>
<l>del mondo region gli uomini stessi</l>
<l>sì contrari tra lor, che dir si ponno</l>
<l>pur diversi animai: quelli aspri tigri,</l>
<l>quei pecorelle vil, quei volpe astute,</l>
<l>lupi rapaci quei, questi altri sono</l>
<l>generosi leon, né vien d'altronde</l>
<l>che da' ricordi di altrui, dall'uso antico,</l>
<l>di pigliar quel cammin negli anni primi</l>
<l>di quei che innanzi van segnando l'orme.</l>
</lg>
</quote>
</div2>

<div2 type="capitolo">
<head>672</head>
<head rend="italic">Non si potere chiamare amicizia, se non è fondata in virtù</head>
<p>
L'amicizia (come dice Cicerone) è cosa tanto eccellente, che
ella trapassa tutti li altri beni del mondo, ma non può
essere ferma e stabile, se non è fondata su la virtù.
Grandissimo esemplo ne dierono li quattro amici Eufene,
Eucrite, Damon e Pizio, uomini virtuosi, ma poveri. Due de'
quali, condennati a morte dal tiranno Dionisio, domandarono
grazia di poter andare insino al lor paese, per dar ordine
a' fatti loro innanzi che morissero, offerendo cauzione del
ritorno. Della qual richiesta burlandosi Dionisio, domandava
chi sarebbono i piaggi. Al che li altri due amici si
offerirono. Dionisio contentatosi, li due furono sciolti,
dando lor tempo sei mesi a ritornare e li altri due furono
incarcerati. Accostandosi poi il termine e non comparendo i
condennati, né nuova alcuna di loro, il tiranno si rideva di
quelli ch'erano in prigione e molti altri ne avevano
compassione. Ma essi senza alcun timore rispondevano
risolutamente che non dubitavano punto della fede degli
amici. E così s'apposono, perché il penultimo giorno
comparirono. Della qual cosa maravigliandosi Dionisio e
commendatili infinitamente, perdonò a' condennati e gli
pregò tutti che lo volessero ricevere per quinto nella loro
amicizia, confessando che tra gli uomini di bassa fortuna e
povero stato, si ritrova più amistà e fedeltà, che in quelli
di gran fortuna e di grande stato. E però ben disse
l'Ariosto:
</p>
<quote rend="block">
<lg>
<l>Spesso in poveri alberghi e in picciol tetti,</l>
<l>ne le calamitati e ne' disagi,</l>
<l>meglio s'aggiungon d'amicizia i petti,</l>
<l>che fra ricchezze invidiose e agi,</l>
<l>delle piene d'insidie e di sospetti</l>
<l>corte reali e splendidi palagi,</l>
<l>ove la caritade è in tutto istinta,</l>
<l>né si vede amicizia se non finta.</l>
</lg>
</quote>
</div2>

<div2 type="capitolo">
<head>673</head>
<head rend="italic">Ammonizione per far bene e guardarsi di far male</head>
<p>
Epicteto filosofo dice che quando noi ci sentiamo tirare o
tentare da qualche cattivo desiderio o voluptà, che noi
resistiamo e ci guardiamo come dal canto delle serene, di
non ci lasciare condurre in qualche precipizio e tale che
non che ad altri, noi ne vegniamo poi in odio a noi
medesimi, pensando e considerando bene nell'animo nostro che
se per voluptà noi facciamo qualche grave errore, il piacere
passa presto e l'errore resta sempre appresso di noi con
orrore e fastidio. Per contra se per travaglio e fatica
facciamo qualche buon'opera, il travaglio presto sparisce e
la buon'opera resta perpetuamente con piacere e
satisfazione. Al qual proposito l'Alamanno nostro con la
solita grazia disse così:
</p>
<quote rend="block">
<lg>
<l>I regni, i falsi onor, le gemme e l'oro,</l>
<l>cui solo il mondo vagillando crede,</l>
<l>l'alte fatiche, il nostro uman lavoro,</l>
<l>che son del tempo dolorose prede,</l>
<l>nascon d'affanni e fuggonsi in poche ore:</l>
<l>solo il ben nostro oprar giamai non muore.</l>
</lg>
</quote>
</div2>

<div2 type="capitolo">
<head>674</head>
<head rend="italic">La nobiltà del cuore trapassar molto la virtù dell'altre
membra</head>
<p>
Gli Egipzii, sì come diversi altri famosi filosofi, sono
d'oppenione che l'uomo non possa vivere più di cento anni e
che se qualcuno passa quel termine, sia per particulare
influenza e forza delle stelle. E dicono che la vita nostra
procceda dal cuore, del quale per anotomia spesso
esperimentata, hanno conosciuto una cosa maravigliosa, cioè
che quando il figliuolo è d'età d'un anno il suo cuore è di
peso due dramme. Quando egli è di due anni, è di peso
quattro dramme e così a tale proporzione cresce ogn'anno, di
maniera che come l'uomo si conduce a cinquanta anni, dicono
che il suo cuore sia di peso cento dramme. Da cinquanta anni
in su alla medesima ragione, va sempre diminuendo di due
dramme per anno, di sorte che quando arriva a cento anni,
tiene il medesimo peso di due dramme, che il primo anno
teneva. Onde pervenuto il cuore a tale diminuzione, finisce
e muore. E per narrar qualche altra cosa della sua
eccellenza, dico che secondo Aristotile, il cuore è la prima
cosa che nell'uomo si formi e la prima radice di tutti li
altri membri, fonte del calor naturale, fonte del sangue e
l'ultimo che muore e perda il sentimento. Nel cuore è la
sedia dell'alleggrezza, e della malinconia, la sedia de'
buoni e de' cattivi pensieri. E finalmente nel cuore è la
sedia dell'animo e dell'anima nostra.
</p>
</div2>

<div2 type="capitolo">
<head>675</head>
<head rend="italic">Ufficio e reggimento d'un buon principe</head>
<p>
Carlo Magno imperadore domandato qual fusse l'ufficio d'un
buon principe, rispose nobilmente: «L'ufficio suo è non
solamente d'essere religioso, giusto e pio, ma di tenere
appresso di sé uomini dotti, savi e prudenti per potere
divisare, disputare e conversare con esso loro, e di più con
loro communicare lo stato suo e della republica, per avere
buon consiglio e buon servizio in tutte le cose e
occorrenze».
</p>
</div2>

<div2 type="capitolo">
<head>676</head>
<head rend="italic">Doversi avere ogni speranza nel Signore Dio</head>
<p>
Davit ne ammonisce che dobbiamo avere tutta la nostra
speranza in Dio, perché lo stato nostro e tutte le nostre
imprese, senza la grazia divina se ne vanno in fumo. Ben ne
seppe usare Vincislao re d'Ungheria, scacciato del suo reame
e abbandonato da' suoi, il quale ordinariamente diceva: «La
speranza che al tempo felice io aveva nella fortuna, negli
uomini e in me stesso m'impediva di mettere la mia speranza
in Dio, ma ora che io ho tutta la confidenza in lui, io
m'assicuro che m'aiuterà per sua bontà divina». E così gli
avvenne, perché non passò molto tempo che fu chiamato e
restituito nel regno. Al qual proposito il nostro Alamanno
dice così:
</p>
<quote rend="block">
<lg>
<l>Che poca occasion, che piacer breve</l>
<l>corrompe (ahi lasso) un'onorata vita?</l>
<l>Nessun fidarse in sé medesmo deve,</l>
<l>se da Dio non gli vien sicura aita;</l>
<l>sol in un punto, come al luglio neve,</l>
<l>ogni gloria che avea veggio sparita,</l>
<l>ma così vuol il ciel, per ch'io m'avveggia</l>
<l>ch'uom che non va con lui sogna e vaneggia.</l>
</lg>
</quote>
</div2>

<div2 type="capitolo">
<head>677</head>
<head rend="italic">Quanto rari essere quelli che si possino meritamente chiamar
uomini</head>
<p>
E' cosa molto considerabile quanto sia difficile in ogni
tempo e in ogni nazione a trovare uomini savi e suffizienti
per governare prudentemente uno stato o republica. La qual
cosa considerata e discorta da Salustio eccellentissimo
istoriografo, afferma come in tanti secoli pochissimi furono
quelli uomini che fondarono, aumentarono e ridussono al
sommo grado l'imperio romano. Diogene filosofo, della
medesima oppenione, venuto un tratto sul mezzo dì con una
lanterna accesa in mano su la piazza d'Atene, passava e
entrava qua e là tra le gente tutto attento, guardando l'uno
e l'altro in viso, come se gli mancasse qualcosa. Però
domandato quel ch'ei facesse o cercasse, rispose che cercava
d'un uomo, volendo inferire che fra tante migliaia di
persone a gran pena poteva trovare uno che fusse veramente
uomo. Ed era in Grecia e in Atene: che arebbe egli detto se
fusse stato in Barberia, tra' Barberi?
</p>
</div2>

<div2 type="capitolo">
<head>678</head>
<head rend="italic">Precetto divino che non si può dire più oltre</head>
<p>
Alessandro Severo imperadore usava molti tratti degni d'un
tal principe. Voleva che quando si faceva giustizia, il
banditore che l'accompagnava gridasse per tutto ad alta
voce: «Non fare ad altri quello che tu non voi sia fatto a
te». La medesima sentenzia aveva fatto scolpire a lettere
d'oro, non solamente nel suo palazzo, ma per tutti li
edifizii publici.
</p>
</div2>

<div2 type="capitolo">
<head>679</head>
<head rend="italic">Avvedimenti più che naturali da svegliare ognuno</head>
<p>
Selim il Vecchio, imperadore de' Turchi, fu principe non
solamente valorosissimo nella guerra, ma amatore ancora
della virtù e della giustizia. Accadde che un signore di
corte aveva avuto in diposito da un amico suo, per
custodirgnene, buona somma di danari senza alcuno interesse.
Venne tempo che l'amico avendone che fare per maritare una
sua figliuola, domanda il suo danaio a quel signore, il
quale cattivo di natura e fondatosi sul favore di corte,
niega risolutamente il deposito. L'amico disperato
esclamando e dolendosi per tutto, viene alli orecchi
dell'imperadore, il quale molto commosso di un tale caso,
fatto a sé chiamare il cortigiano, con comandamenti e
minacci orribili ricerca di sapere da lui la verità della
cosa. Il cortigiano sfacciato niega perfidamente. Onde Selim
molto sdegnato, va a escogitare questa acutissima astuzia.
Domanda al cortigiano quando fu l'ultima volta, che egli
ebbe conversazione con la sua moglie. Egli timoroso disse
l'ora e il punto. Alora Selim ritenutolo mandò un uomo
idoneo da parte del marito alla moglie a dirle che gli desse
li danari che egli aveva auti in diposito dal tale amico,
dando per contrasegno della sua imbasciata, il tempo appunto
che ella la notte dinanzi avea auto a far seco. La donna
udita tal cosa, parendole segnal più che bastante,
vergognosa e smarrita se n'andò al segreto del marito e gli
mandò i danari del deposito.
</p>
</div2>

<div2 type="capitolo">
<head>680</head>
<head rend="italic">In che modo doversi domandare le grazie a Dio</head>
<p>
Socrate, sì grave filosofo, afferma che non s'aveva a
domandare altro a Dio, se non che ci desse del bene, perché
egli sapeva poi appunto quel che a ciascuno fusse più utile.
Ma noi il più delle volte domandiamo grazie di quel che ci
sarebbe meglio non ottenere. Imperò che la mente degli
uomini è involta in tante tenebre, che con errore sopra
errore le sue cieche preci ignorantemente porge. Or domanda
ricchezze, che spesso furono la rovina di molti; or
appetisce onori, che più persone a mal porto condussero;
cerca di fare splendidi mariaggi, i quali sì come talvolta
illustrano le case, così talor le confondono; tantosto si
ravvolge per la mente imperii e regni, che per molti furon
sovente miserabili. Lascia dunque (soggiunse il savio) di
desiderare quel che apparendo bene, come male ti può
nuocere. E rimettiti interamente all'arbitrio del Signore,
perché quello che può dare il bene, può anche eleggere il
migliore a tuo profitto. E il nostro prefato Alamanno a
questo proposito disse:
</p>
<quote rend="block">
<lg>
<l>Ceda il mortale alla mortal sua sorte,</l>
<l>né stenda le sue voglie, o suoi concetti,</l>
<l>oltra l'ordin divin, ma per la strada</l>
<l>che glie mostra miglior contento vada.</l>
</lg>
</quote>
</div2>

<div2 type="capitolo">
<head>681</head>
<head rend="italic">Esempli reali che oggidì non s'usano</head>
<p>
Alcuni consiglieri e uomini di corte franzesi rimostravano
al loro re Filippo, cognominato Augusto, che le gente di
Chiesa usurpavano la iuridizione e diritti reali in molte
cose, onde la sua dignità e il suo tesoro ne veniva in più
modi interessato e danneggiato, e perciò che se ne dovesse
risentire e compensare. A' quali il savio re rispose così:
«Io credo certamente che quel che voi mi dite sia vero, ma
avendo io memoria di tanti doni e beneficii che Dio m'ha
fatti, voglio più tosto patire qualche danno e incommodo de'
miei diritti, che mettere in processo e lite i servitori e
ministri di sua maestà e della Chiesa, onde ne potesse
nascere qualche scandalo».
</p>
</div2>

<div2 type="capitolo">
<head>682</head>
<head rend="italic">Quale de' tre stati politici essere il migliore</head>
<p>
Discorrevano e divisavano insieme alcuni Fiorentini
accademici qual de' tre stati fusse il più degno e il più
desiderabile: o popolo o ottimati o principe. Così essendo
richiesto e astretto Piero Vittori, uomo dotissimo e gran
filosofo, di dirne la sua oppenione, dopo qualche scusa e
cirimonia, parlò in questa forma, senza pregiudizio delli
altri pareri: «Quando io considero non solamente che Dio
omnipotente è unico monarca e signore di tutto il mondo, il
sole superiore di tutti i pianeti e altre stelle, la natura
unica e madre di tutte le cose, ma descendendo più basso,
veggo che tutte le creature nel lor genere n'hanno una tra
loro d'eccellenza e preminenza suprema, come tra le
razionali l'uomo tiene il principato, tra le bestie il
lione, tra li uccelli l'aquila, tra' pesci la balena, tra li
grani il frumento, tra' beveraggi il vino, tra' metalli
l'oro, tra le pietre il diamante, tra tutti li aromatici il
balsamo, tra' frutti l'arancio, tra l'erbe la menta, tra'
fiori la rosa. E poiché io considero come che insino alle
pecchie e le formiche in terra, l'aringhe in mare, hanno un
re per loro capo, che le governa e regge, mi pare veramente
(oltre all'altre ragioni) che per tutte queste dimostrazioni
così naturali, in ogni genere di republiche, la migliore e
più degna sia la reale e unica monarchia».
</p>
</div2>

<div2 type="capitolo">
<head>683</head>
<head rend="italic">Trovarsi più tosto ingratitudine che rimunerazione negli
uomini</head>
<p>
Non viene ora a proposito di narrare con quanta
ingratitudine diverse città hanno sbandito diversi suoi
cittadini egregii. Però diremo solamente che fra li altri
Demostene, principe della eloquenza e gravissimo difensore
d'Atene sua patria, da quella fu sbandito, del che per un
uomo tanto savio, troppo commossosi, appassionato e come
disperato si partì. Avvenne che trovati fuor della terra
certi suoi nimici dubitò che non l'ammazzassero o
maltrattassero. Ma essi al contrario, commovendosi per le
sue buone qualità e per la sua cattiva fortuna, lo
raccolsono, confortarono e provveddono con sua gran
satisfazione di tutte le cose necessarie. Essendo egli poi
ripreso da alcuni che sentisse tanto eccessivamente il suo
esilio, rispose: «Come volete voi ch'io nol senta e che io
non mi dolga e pianga d'esser privato di quella dolce
patria, ove li nimici sono tali che l'uomo si terria beato
di trovare tali amici per l'altre provincie? E poi voi non
sapete quanto sia duro e incommodo l'essere in esilio,
lontano da casa sua alla discrezione delli strani e della
fortuna, che voi non parlereste forse a questo modo». Il
nostro Alamanno, esule di Fiorenza, che lo sapeva benissimo,
ancorché fosse tanto favorito da principi e da privati,
dando consiglio a un amico suo, il quale per mala
satisfazione si voleva ritirare dalla patria, scrisse così:
</p>
<quote rend="block">
<lg>
<l>O dolce amico mio, chi sa per pruova</l>
<l>come lo star lontan sia dura cosa,</l>
<l>povero e peregrin nell'altrui case</l>
<l>troppo amara diria la vita nostra.</l>
<l>Qual bifolco si trova, o qual pastore,</l>
<l>che se gli avanzin ben le biade e 'l latte</l>
<l>all'altrui povertà ne sia cortese?</l>
<l>Chi possiede oggi assai terre e tesoro,</l>
<l>quel solo è in pregio, e la virtù sbandita</l>
<l>dagli avari pensier negletta giace.</l>
<l>Però nuovo pensier cangiar conviene,</l>
<l>e più tosto restar tra tanto duolo,</l>
<l>che cercando così l'altrui contrade,</l>
<l>farsi di servitù vil preda e scherno.</l>
</lg>
</quote>
</div2>

<div2 type="capitolo">
<head>684</head>
<head rend="italic">Casi notabili e veramente degni d'essere osservati</head>
<p>
E' molto notabile e di grande ammirazione come in un
medesimo luogo, o in una medesima persona, o pure in un
medesimo nome, sieno avvenute e avvenghino spesso cose
grandi e importanti e talora stravaganti. Il primo che
riedificò e dette il nome a Costantinopoli e che vi
trasportò l'imperio romano, fu Costantino il quale aveva la
madre appellata Elena. L'ultimo che perdé quella città con
l'imperio, a capo di più secoli, aveva nome ancor egli
Costantino e la madre Elena. Nell'Arabia Felice fu Cam
figliuolo di Noè, che lasciò il vero culto divino,
introducendovi l'idolatria. Nella medesima provincia, dipoi
molto tempo fu Maumetto, il quale perturbata la santa fede
cristiana, v'introdusse la falsa fede pagana. La gran città
di Cartagine, invitta contra tutti gli altri capitani, fu
vinta e suggiugata due volte da due Scipioni romani, d'un
medesimo nome. Truovasi medesimamente per l'istorie che
quasi tutti li pontefici del nome d'Alessandro hanno auto
antipapa e scisma. Truovasi che tutti li papi, i quali dipoi
che cominciarono a mutare il nome, non l'hanno mutato, sono
morti presto. Per le cronache di Spagna si truova che tutti
li loro re del nome d'Alfonso e principalmente di Ferdinando
sono stati eccellentissimi e valorosi, come fu l'ultimo che
conquistò tanti regni e il nuovo mondo e il titolo di Re
Cattolico. Cosimo de' Medici, benché cittadino privato,
personaggio famoso e illustrissimo, gettò tempo fa il seme
di principato nella città di Firenze, e doppo molti
accidenti e revoluzioni, un altro Cosimo della medesima
famiglia, ha raccolto il frutto e fondata la pianta.
Francesco Sforza fu il primo duca di Milano di quella
casata, e un altro Francesco della medesima famiglia è stato
l'ultimo duca e morto senza successione de' suoi.
</p>
</div2>

<div2 type="capitolo">
<head>685</head>
<head rend="italic">Li capitani valorosi non si commuovere per parole vane de'
suoi soldati</head>
<p>
Quinto Fabio Massimo, essendo eletto capitano contra Anibale
cartaginese, considerando che li Romani già più volte in
poco tempo da lui erano stati rotti, onde sbattuti e
spaventati ancora ne rimanevano, come savio e prudente
generale, per non avventurare con nuova battaglia tutto
l'imperio romano, si deliberava di differire la somma della
guerra, osservando e intrattenendo in tanto il nimico con
strattagemme e dilazioni, infino a qualche buona occasione,
quando fu avvertito che molti de' suoi soldati lo
motteggiavano e che lo chiamavano il pedagogo d'Anibale e
soldato codardo, consigliandolo alcuni a combattere, per non
incorrere più oltre in quei biasimi e vituperii. Ma Fabio
costantissimo e pratico, senza commuoversi altrimenti disse:
«Io sarei più codardo che non dicono, se io uscisci della
mia deliberazione, necessaria e salutifera, per vergogna o
per timore delle loro vane e pungenti parole, e obbedissi
con la rovina della patria a quelli a' quali io debbo
comandare». E così, temporeggiando, ottenne vittoria con la
salute del popolo romano. Onde Ennio sì nobil poeta disse:
</p>
<quote rend="block">
<lg>
<l lang="lat">Unus homo nobis cuntando restituit rem.</l>
</lg>
</quote>
</div2>

<div2 type="capitolo">
<head>686</head>
<head rend="italic">La temperanza essere virtù che rende l'uomo felice</head>
<p>
La divinità dell'ordine costante, eguale e ammirabile delle
parti dello universo, tanto nella moderazione bellissima e
temperata delle quattro stagioni dell'anno, che delli
quattro elementi, mutualmente insieme congiunti e ubbidienti
d'una armonia perfetta al grazioso e supremo governo del
loro creatore, fu causa che Pittagora il primo appellò il
contenuto di quello universo, mondo, il quale senza una
disposizione sì eccellente, non sarebbe altro che una
confusione e un disordine immondo. E così mondo è tanto a
dire che ornamento, o più tosto ordine di cose ben disposte.
Or come l'ordine costante e temperato è la basa di quello,
similmente della vita felice dell'uomo (per il quale son
fatte tutte le cose) il fondamento e trattenimento è la
virtù della temperanza, che tiene in mediocrità li desiderii
e inclinazioni dell'animo e modera tutte le sue azzioni. E
perciò Platone le diede questi eccellenti epiteti, dicendo
che la temperanza è la corona della fortezza, elmo e scudo
contra la lussuria, guida e ritegno degl'occhi,
conservatrice della benevolenza, il rasoio de' cattivi
pensieri, gastigo degli sfrenati desiderii, contraria alla
disordinata voluptà dell'animo. E così, evitando li naturali
desii che si oppongono alle azzioni oneste, fa nascere la
continenza, addolcisce i cuori e finalmente dà la ragione,
che serve a tutte le cose.
</p>
</div2>

<div2 type="capitolo">
<head>687</head>
<head rend="italic">L'integrità degli uomini grandi non si piegare per alcuno
interesse</head>
<p>
Nel tempo delle guerre civili tra Cesare e Pompeio, Catone
Uticense, come bonissimo cittadino, ammoniva i tribuni della
plebe che allora era il tempo d'impiegare e spendere
l'autorità e possanza del loro oficio come una forte
medicina, con la quale bisognava vincere il male o morire
onoratamente per la libertà della patria. Il medesimo Catone
a un certo Basilio, che per parte di Pompeio, il quale per
guadagnarselo lo ricercava di far seco parentado, domandando
due sue nipote, l'una per sé, l'altra per il figliuolo,
senza consultare altrimenti, quasi come se fusse offeso, o
punto, rispose subito sul campo, dicendo: «Torna a Pompeio e
digli che Catone non è a espugnare per via di donne, non che
ei non abbia ben cara l'amicizia sua, ma che la troverrà in
lui più sicura e più certa, che qualunche confederazione di
mariaggio, pure che non voglia fare o pretendere altro, che
cose giuste». Quanto al resto che non darebbe mai ostaggi
all'appetito di Pompeio contra la republica. Un'altra volta
(tale era il suo antivedere) gli annunziò che egli medesimo
si metteva il giogo di Cesare sul collo, che non se
n'avvedeva, ma che presto, benché tardi, gli comincerebbe a
pesare e fare riconoscere il suo errore, come avvenne.
</p>
</div2>

<div2 type="capitolo">
<head>688</head>
<head rend="italic">Le belle comparazioni essere piacevoli e utili</head>
<p>
Le affezioni degli uomini sono comparate da' savi nelli
animi nostri come i venti nel mare. Perché or ve n'è de'
piccoli e dolci, che a pena muovono l'acqua; or delli altri
che sono alquanto più gagliardi, i quali già cominciano a
muovere l'onde; appresso ve ne sono de sì vementi e
fluttuosi, che suscitano tempeste orribili, di sorte che 'l
mare si muove e commuove talmente, che pare che vadia tutto
sotto sopra co' pesci e col sabbione. Il medesimo avviene
de' movimenti dell'animo. Perché ve n'è di quelli che sono
leggieri, come piccoli principii di commozione; delli altri
ve n'è più forti, che smuovono d'avantaggio; di poi ve n'è
de tanto violenti, che turbano e alterano l'animo in guisa
che quasi fuor della sedia del giustizio gli traportano. E
pertanto quelle due prime specie si chiamano propriamente
affezioni, le altre, che sono sì vementi, commozioni e
perturbazioni d'animo s'appellano, perché elle apportano con
esso loro tanta cecità e caligine che la ragione e il

giudizio non hanno più luce, né luogo da reggersi.
</p>
</div2>

<div2 type="capitolo">
<head>689</head>
<head rend="italic">Considerazione degna d'averla sempre nel cuore</head>
<p>
Gabriello Meurier, persona dotta e virtuosa, come apparisce
per più suoi scritti dati alla stampa, admonendoci al ben
fare, dice così: «Se l'uomo ha vergogna e rispetto di fare,
o dire cosa disonesta e reprensibile al conspetto di qualche
gran principe, o pur di qualche altro signore, o personaggio
di stato e condizione, quanto rispetto e rimorso di
coscienza doverebbe egli avere, d'osar fare o dire o pur
imaginare cosa nefanda o esecrabile davanti al gran Signore
de' Signori, che vede, ode e conosce tutto quello che si fa,
dice e pensa?».
</p>
</div2>

<div2 type="capitolo">
<head>690</head>
<head rend="italic">Esempio molto efficace per muovere chi n'ha bisogno</head>
<p>
Il medesimo Meurier dice: «Se le cicogne, le cornachie e
molti altri animali irrazionali, veggendo li loro
progenitori assaliti dalla debile e fredda vecchiezza, gli
pascono e alimentano, e di più si pelano e dispiumano per
riscardarli e ricrearli con le loro proprie penne, per
quante più ragioni e stimoli debbono i nostri figliuoli
aiutare, sovvenire e intrattenere alla necessità e al
bisogno li loro poveri padri e madri, almeno per non essere
tenuti inferiori e più crudeli, che li animali bruti e
irrazionali?».
</p>
</div2>

<div2 type="capitolo">
<head>691</head>
<head rend="italic">Comparazione ben propria e dilettevole</head>
<p>
Sì come egli è gran piacere e contento a' marinari, quando a
salvamento surgono in porto, di rammemorare e raccontare le
tempeste e i pericoli, che egli hanno scorsi e superati in
mare, a' viandanti, il narrare de' loro gran viaggi e gran
disagi patiti a cammino, quando sono di ritorno e in riposo,
a' capitani di fare discorso delle scaramuccie, delli
assalti e falsi assalti, in camiciate, difese, offese,
battaglie e vittorie, similmente è piacere e contento sopra
tutti li altri piaceri e contenti alli uomini, che si
riducono in prosperità, di poter pensare e raccontare tanti
travagli, penurie e miserie passate per grazia de Dio
francamente insino da gioventù.
</p>
</div2>

<div2 type="capitolo">
<head>692</head>
<head rend="italic">In tutte le cose doversi aver riguardo al fine</head>
<p>
Sì come gli uomini non danno la palma e la corona trionfante
che dipoi la giornata e la vittoria, così parimente il sommo
Dio non dona il premio e grazia di vera felicità e salute
che doppo il conflitto e vittoria di questa vita caduca e
mortale. Onde bene a proposito si dice che, se l'ultimo atto
della commedia è bello, tutta la commedia sarà tenuta bella.
Medesimamente della vita nostra. Se la fine sarà buona,
tutta la vita sarà giudicata per buona e bella. Come
graziatamente espresse il nostro Petrarca con un sol verso:
</p>
<quote rend="block">
<lg>
<l>La vita 'l fin, e 'l dì loda la sera.</l>
</lg>
</quote>
</div2>

<div2 type="capitolo">
<head>693</head>
<head rend="italic">Tener misura e osservare il decoro per non errare</head>
<p>
Se il falcone è troppo grasso ei divien pigro e gli mancano
le forze e la voglia di volare e di predare. Se egli è
troppo magro ei divien debole e fiacco alla preda e alla
caccia. Il simile avviene de' servidori, i quali per essere
ben servito, conviene alimentare moderatamente, e in questo
e nell'altre cose tenergli sobrii e modesti, usando con esso
loro la severità e l'imperio, infino a tanto che egli
abbiano ben servito e meritino il premio e guiderdone.
</p>
</div2>

<div2 type="capitolo">
<head>694</head>
<head rend="italic">Certe comparazioni possono servire per precetti</head>
<p>
Quantunche il mare da per sé sia chiaro e quieto, essendo
nondimeno agitato e mosso da' venti dell'aria e della terra
e dall'esalazioni e movimenti sotterranei, s'intorbida e
gonfia con tanta furia e tempesta, che gli spaventa non
solamente gli uomini, ma gli animali feraci e gli altri
elementi, di sorte che poi appena si può quietare e ridurre
in calma: così avviene d'un popolo, il quale stando da per
sé quieto e pacifico si leva e s'ammotina fieramente, non
tanto per sua voluntà e fantasia, quanto per arte e
instigazione de' suoi governatori o ministri. Di maniera che
d'una in altra cosa scorrendo finalmente senza alcun
rispetto in una sfrenata licenza e pazzia, difficilmente si
può per persona ridurre a ragione e sanità.
</p>
</div2>

<div2 type="capitolo">
<head>695</head>
<head rend="italic">Conclusione veramente degna e verace</head>
<p>
Divisandosi in buona compagnia di diverse cose sopra le
guerre, fortune e destruzzioni irreparabili, che
presentemente corrono in questi bei paesi di Fiandra, non
molto fa tanto felici e prosperi, chi dolendosi e chi
maravigliandosi, il prefato Meurier fece questa grave e
notabil conclusione, dicendo che, sì come avanti la morte
dell'uomo viene una malattia incurabile e irremediabile,
così innanzi alla rovina d'una città o regione prevengono e
precedono alcuni mancamenti e peccati incorrigibili e
inespiabili per altra via che per questa del rigore.
</p>
</div2>

<div2 type="capitolo">
<head>696</head>
<head rend="italic">Il male di questo mondo essere più che 'l bene</head>
<p>
Diceva un savio uomo che tutte le cose di questo mondo, per
grande e belle che elle possino apparire alli nostri occhi o
sensi carnali, è una certa mescolanza d'amaritudine e
dispiacere congiunto al godimento di quelle, che se noi
potessimo separare il male da quel che falsamente dagli
ignoranti è chiamato bene, e bilanciare l'un con l'altro,
non è dubbio che il male darebbe il crollo alla bilancia. Il
saggio Omero finse che all'entrata del grand'Olimpo siene
due vasi, l'uno pieno di mele, l'altro di fiele, de' quali
mescolati insieme, Giove abbevera tutti gli uomini. E come
dice Plutarco, non si truova persona, che possa goder
pianamente d'una gran prosperità, anzi o sia la fortuna, o
l'invidia del destino, o pure la necessità delle cose
terrene, mescola sempre nella vita dell'uomo il male col
bene e in pari grado, il male avanza sempre il bene. E come
disse il Petrarca:
</p>
<quote rend="block">
<lg>
<l>Mille piacer non vagliono un tormento.</l>
</lg>
</quote>

<p>
Cesare Augusto a questo proposito ci può servire di
maraviglioso esemplo. Il quale senza esemplo monarca del
mondo, conquistatolo si può dire con la virtù, e con la
fortuna lo tenne e lo godè in pace (se tu ne levi la breve
guerra che egli ebbe con Marcantonio) più di cinquanta anni,
onde ancor si dice per proverbio, la pace d'Ottaviano. Non
pareva dico, che in tanto felice stato, potesse aver
travaglio o dispiacere alcuno sensibile, essendo obbedito e
quasi adorato da ciascuno per tutto l'universo. Nondimeno
ebbe tanti fastidii e dispiaceri domestichi e strani e tante
altre difficultà e adversità di malattie, pensieri, disgusti
e altro che apporta il tempo, la natura e il fato, che tutto
considerato, a gran pena, si può discernere (teste Iulio
Solino gravissimo scrittore) se tanto principe fusse più
calamitoso che beato. Al quale proposito di varietà dal bene
al male, il nostro Alamanno getta questi sentenziosi e
graziosi versi:
</p>
<quote rend="block">
<lg>
<l>Ma così dona il cielo a noi mortali</l>
<l>(perché ci misurriamo) or male or bene;</l>
<l>talor un sopra Olimpo stende l'ali,</l>
<l>talor cade nel centro in mille pene;</l>
<l>le venture quaggiù son brevi e frali,</l>
<l>pur quali elle ci sono usar conviene;</l>
<l>chi partito ha il timor con la speranza,</l>
<l>(credo io) di senno tutti gli altri avanza.</l>
</lg>
</quote>
<p>
E l'Ariosto esprime la medesima sentenzia con non minore
grazia, in questo modo:
</p>
<quote rend="block">
<lg>
<l>Vedesi per li esempli, di che piene</l>
<l>sono l'antiche e le moderne istorie</l>
<l>ch'el ben va dietro al male e 'l male al bene;</l>
<l>e il fin son l'un dell'altro e biasmi e glorie,</l>
<l>e che fidarsi a l'uom non si conviene,</l>
<l>in suo tesor, suo regno, sue vittorie,</l>
<l>né diffidarsi per fortuna avversa,</l>
<l>che sempre la sua ruota in giro versa.</l>
</lg>
</quote>
</div2>

<div2 type="capitolo">
<head>697</head>
<head rend="italic">Quanto sia utile ed efficace il buon consiglio</head>
<p>
La eloquenza, a giudizio d'ognuno, è una delle belle grazie
e delle belle virtù che l'uomo abbia e al tempo antico si
usava assai non solamente per le città e per le republiche a
persuadere i popoli al bene, ma ancora alla campagna per li
eserciti, a persuadere i soldati al combattere. Onde li
buoni oratori togati e armati, come si legge per l'istorie,
grandissimi effetti con le loro persuasioni spesso facevano.
Alcibiade ateniese, che fu poi sì gran capitano, essendo
ancor giovane non aveva animo o ardire, benché animoso e
ardito in tutte l'altre cose, d'orare in publico, come alli
suoi pari si conveniva ed era necessario. Il che considerato
da quel gran filosofo Socrate, per inanimirlo e persuaderlo
a farlo oratore, usò questo notabil consiglio in questa
buona maniera. Menò Alcibiade in luogo ove era gran
moltitudine di gente d'ogni qualità e disse: «Alcibiade, se
tu avessi a parlare con quel fornaio o con quel calzolaio,
aresti tu timore o vergogna?». «Non certo, – rispose egli –
che sono troppo plebei». «Se tu avessi – soggiunse il
filosofo – a dire le tue ragioni, a quello speziale o a quel
medico, aresti tu rispetto o stupore?». «Io ne terrei poco
conto», disse Alcibiade. E Socrate: «Se tu avessi a
ragionare col tale uffiziere e col tale cittadino di bassa o
d'alta condizione, ti mancherebbe egli l'animo di farlo?».
«Non veramente,» disse l'altro, «perché io fo poca stima
della loro presenza». E così rispose più volte a simili
domande, di maniera che il grave filosofo concluse: «Dunque,
Alcibiade, se tu non hai timore o spavento di parlare a
parte a ciascuno di quelli, che io t'ho domandato, non avere
timore o spavento di parlare a tutti insieme, perché ei sono
i medesimi e delle medesime qualità in compagnia, che quando
ei sono soli, né d'altra gente, né d'altra natura si fanno
le congregazioni e l'audienze, dove tu debbi parlare e
discorrere che di queste». Il che ben considerato da
Alcibiade cominciò a parlare liberamente al popolo di sorte
che presto si fece grande e eccellente oratore.
</p>
</div2>

<div2 type="capitolo">
<head>698</head>
<head rend="italic">La vera nobiltà donde proccedere</head>
<p>
Trattandosi nell'Academia di Firenze della nobiltà e
ignobiltà degli uomini, Iacopo Pitti persona litterata,
nobile e di buon giudizio per sua oppenione parlò in questa
sentenzia: «E' pare, secondo affermano i savi, che la
nobiltà consista solamente nella virtù e nella grazia
divina, perché si vede che Dio medesimo, forse a fine che li
uomini, o per arroganza o per vana gloria della nobiltà di
loro stirpe, più che li altri (come si vede spesso) non si
stimino, quando costituì i primi re, gli elesse di bassa e
infima condizione, come Saul primo re delli Ebrei, che fu
fatto re guardando gli asini di suo padre. E Davit fu eletto
per re essendo pastore di pecore e il minor de' suoi
fratelli. E che più? Nella legge di grazia Iesu Cristo
nostro Redentore elesse per pastori e prelati della sua
santa Chiesa, Piero, Giovanni, Iacopo e altri apostoli, che
erano pescatori e semplici meccanici. Così quando io
considero ancora – disse egli – che d'una medesima pianta
nasce la rosa e la spina, e che similmente d'una medesima
massa nasce l'uomo nobile e il rustico, la rosa perché è
bella e di buono odore esser grata e stimata dalle persone,
la spina perché picca e punge essere schifata e fuggita da
ognuno, mi pare parimente che gli uomini ignoranti e vili di
natura debbino essere fuggiti e reputati per rustici, i
virtuosi e magnanimi debbino esser ricerchi e stimati per
nobili di qualsivoglia razza che sieno».
</p>
</div2>

<div2 type="capitolo">
<head>699</head>
<head rend="italic">Considerabile argumento dell'immortalità dell'anima</head>
<p>
Diceva il re Alfonso d'Aragona che grandissimo argumento
della immortalità dell'anima gli pareva questo, cioè che il
corpo in questa nostra vita (passata la gioventù) sempre per
tutte le membra di vigore e di forza diminuisca, suoi fini e
termini avendo. E che l'animo per contra quanto più si
carchi d'anni, tanto più d'intelligenza, di virtù e sapienza
augumenti e cresca.
</p>
</div2>

<div2 type="capitolo">
<head>700</head>
<head rend="italic">Ragione molto evidente dell'immortalità dell'anima</head>
<p>
Genadio cartaginese, dubitando dell'immortalità dell'anima,
vedde due notte sognando un bel giovane, il quale la prima
notte gli fece vedere una bella città, la seconda notte gli
domandò se lo riconosceva. Genadio rispose di sì e che si
ricordava benissimo d'averlo veduto in sogno la notte
davanti in quella bella città. Il giovane gli domandò dove
egli era e quel ch'ei faceva. Rispose ch'era nel letto e che
dormiva. «Adunque, – soggiunse il giovane – puoi tu
conoscere l'immortalità dell'anima, poiché il corpo dormiva
e lo spirito vegliava e vedeva con gusto e intelletto».
</p>
</div2>

<div2 type="capitolo">
<head>701</head>
<head rend="italic">Quanto sia importante mutar leggi e costumi</head>
<p>
A confusione di tutti quelli che per presunzione o ambizione
vogliono riformare o alterare le buone leggi e forse a
maggior confusione de' principi e de' magistrati, che hanno
l'autorità, e per negligenza o per ignoranza lo comportano o
non provveggono per tempo, dice Aristotile che in tutte le
republiche bene instituite e ordinate per legge, si debbe
diligentemente vigilare e aver cura di non diminuire o
cambiare qualsivoglia cosa, benché minima, della legge.
Perché quando l'uomo non si oppone o resiste alle prime
innovazioni, n'avviene come d'un corpo umano malato, al
quale se nel principio della malattia non si dà pronto
rimedio, il male cresce a poco a poco di sorta che quel che
prima era facile a guarire, si rende poi per negligenza
incurabile. E così essendo propriamente la legge nella
città, come lo spirito nel corpo, nel medesimo modo che il
corpo senza spirito a grado a grado vien mancando,
similmente ogni città e republica senza legge a grado a
grado vien cadendo in ruina e perdizione.
</p>
</div2>

<div2 type="capitolo">
<head>702</head>
<head rend="italic">Non si dover alterare le vecchie leggi senza necessità o
causa efficiente</head>
<p>
Demostene, a proposito del mutar leggi, recita che i
Locrensi, popoli di Grecia i quali abitano nel monte di
Parnaso, osservavano questa costuma, cioè che se qualche
cittadino della loro republica (che ad altri non era lecito
di parlare) voleva introdurre nuova legge, bisognava che
venisse a preporla in presenzia di tutto il popolo col
capresto al collo, accioché se la legge non piaceva, egli
fusse subito impiccato, per ricompensa degna della sua
temerità, usando saviamente tanto rigore per ovviare a
mutazione di legge e di vivere, che non si fa mai senza
grave pericolo delle republiche. Erodoto dice che chi cerca
di mutar legge e costumi è pazzo o cattivo. Il saggio nel
suo Ecclesiastico dice che il serpente morderà colui che
guasta la siepe. Il che da' dottori è interpretato per
quello che si sforza di mutar leggi e modi di vivere.
</p>
</div2>

<div2 type="capitolo">
<head>703</head>
<head rend="italic">I savi essere grati a Dio de' benefici riceuti</head>
<p>
Cosimo de' Medici il Vecchio, il quale per la sua sapienzia
ottenne il nome di savio, spese, secondo che si sa e che per
l'istorie si ritruova, in edifizii di tempi, di munisteri e
di spedali non solamente nella sua patria, ma ancora per
molte altre parti d'Europa, più di quattrocentomila ducati,
oltre alle grosse e minute limosine che egli giornalmente
per maritar fanciulle, per far monache e per altre
santissime opere feceva. Onde maravigliandosi ognuno di
tanta liberalità e di tanta religione, quel prudentissimo
gentiluomo soleva talvolta con li suoi amici più intimi dire
che non aveva mai potuto tanto spendere e dare per Dio, che
egli il trovasse su' suoi libri debitore, soggiugnendo che
sopra tutte le cose bisognava star bene con sua maestà,
perché da quella proccede ogni bene. E l'Alamanno al
medesimo proposito dice:
</p>
<quote rend="block">
<lg>
<l>Ch'in lui sol giace ogni virtù mortale,</l>
<l>e quanto qui facciam da lui ci viene;</l>
<l>chi va senza esso indarno spiega l'ale,</l>
<l>e gli torna sovente in mal il bene;</l>
<l>chi più si affida in lui, più sempre sale,</l>
<l>come il contrario nel contrario avviene.</l>
</lg>
</quote>
</div2>

<div2 type="capitolo">
<head>704</head>
<head rend="italic">Il silenzio aver gran segreti di virtù</head>
<p>
Non è dubbio che il silenzio a tempo e luogo è una profonda
sapienza, cosa sobria, piena d'alti segreti e approvata da
tutti i savi. La città d'Atene fu presa e rovinata da Silla
dittatore per il troppo parlare d'un vecchio cicala, il
quale in bottega d'un barbiere, gracchiando d'un certo luogo
il più debole della terra, fu rapportato dalle spie al
nimico, che ne fece il suo profitto. Il troppo parlare d'un
solo uomo, benché a danno della vita sua, fu cagione che
Roma non fusse allora liberata dalla tirannia di Nerone.
Perché veggendo egli un prigione del tiranno che doveva
morire, per confortarlo disse che pregasse Iddio di potere
scampare infino al giorno seguente, che non morirebbe
altrimenti. Laonde il prigioniero, che non doveva essere
semplice, pensando che fusse meglio di eleggere il certo per
l'incerto e preferendo il modo sicuro di salvare la vita al
giusto, scoperse quelle parole a Nerone.
</p>
</div2>

<div2 type="capitolo">
<head>705</head>
<head rend="italic">La modestia del tacere essere utile e laudabile</head>
<p>
Iperide filosofo, trovandosi a una festa in una gran
compagnia tumultuosa e abbondante di gioia e di piacere fu
domandato perch'ei non diceva motto: «Perché di parlare –
disse egli – di cose alle quali io sono propizio non è
tempo, e a quelle ch'è tempo io non sono propizio». Biante,
uno de' sette savi di Grecia, fu ripreso e dettogli che egli
era pazzo, perché a una certa cena stava senza dir parola. A
che senza alterazione alcuna rispose come sarebbe egli
possibile che un pazzo sapesse tacere a mensa. Zenone,
essendo in Atene a convito, fu domandato dagl'imbasciadori
del re di Persia, che lo vedevano star cheto quel ch'ei
direbbono di lui al loro signore. Rispose: «Ditegli che voi
avete veduto un vecchio che sapeva tacere a tavola». Pericle
più severo non volle mai andare a'conviti, dubitando di non
corrompere i suoi costumi e divenire vizioso.
</p>
</div2>

<div2 type="capitolo">
<head>706</head>
<head rend="italic">Il parlare a tempo e luogo giovare a sé e ad altri</head>
<p>
Per contra quando egli è tempo e necessario di dire la
verità e di poter giovare a sé e ad altri, e specialmente
alla republica, non bisogna dubitare, sotto qualunche
pretesto si sia, di parlare, dire, sostenere e consigliare
liberamente il bene in publico e in privato. Demarate
venendo di Corinzio in Macedonia nel tempo che il re Filippo
era in querela con la moglie e col figliuolo Alessandro,
domandato da lui se' Greci erano ben d'accordo insieme,
rispose: «E ti convien bene Signore, di ricercare della
concordia delli Ateniesi e d'altri Greci, mentre che tu hai
la casa piena di discordia e dissensione domestica». Diogene
ancora, essendo andato al campo di detto re Filippo, quando
ch'ei veniva a far la guerra in Grecia, fu soprapreso e
menato prigione al re, il quale gli domandò s'egli era spia.
«Sì, certamente – rispose il filosofo – che io sono spia,
che vengo a esplorare la tua pazzia o imprudenza, poiché
senza esser costretto da persona, tu vieni qua a mettere sul
tavoliere della fortuna, in pericolo d'una mezza ora, il tuo
reame e la tua vita propria». Demostene domandato dal
tiranno Epamete, che aveva fatto morire un filosofo suo
compagno, perché egli piangesse sì corrottamente la morte
sua, essendo cosa strana di vedere piangere i savi, anzi
cosa indegna della loro professione, rispose: «Sappia,
tiranno, ch'io non piango per la morte del filosofo, ma per
la vita tua, advertendoti che nelle accademie noi ci
contristiamo più per la vita de' cattivi, che per la morte
de' buoni».
</p>
</div2>

<div2 type="capitolo">
<head>707</head>

<head rend="italic">Li uomini stimar più il bene della patria che la vita e
ogn'altra cosa</head>
<p>
Licurgo, di poi aver dato e fondato le leggi a' suoi
Lacedemoni, finse d'aver ancora a consultare qualcosa con
l'oracolo d'Apollo circa lo stato loro. Perciò partitosi
della città per andare a Delfi, fece prima giurare e
promettere a quei cittadini che egli osserverebbono
inviolatamente le sue leggi insino al suo ritorno, morto o
vivo. Dipoi se n'andò nell'isola di Candia, ove egli si
confinò in esilio perpetuo e voluntario, comandando che
doppo la sua morte la cenere del suo corpo fusse gettata al
vento, a fine che per tal modo i Lacedemoni non fussero mai
assoluti del loro giuramento e che il suo paese godesse per
sempre il frutto delle sue fatiche, per amore e affezzione
del quale egli aveva liberamente abbandonato ogni altra
cosa. E d'effetto quelle leggi durarono più di cinquecento
anni, mantenendo uno stato per gloria e per bontà di
governo, il primo di tutta la Grecia. E quelle corrotte e
mancate, mancò anche il dominio e il regno
</p>
</div2>

<div2 type="capitolo">
<head>708</head>
<head rend="italic">La virtù supplire in tutti i modi a' mancamenti d'altri</head>
<p>
Gli uomini veramente virtuosi e magnanimi, confidando nella
virtù loro, tengono poco conto delle parole e delle ingiurie
de' vulgari. Filippo, re di Macedonia essendo incitato da
alcuni di gastigare i Greci che sparlavano assai di lui e lo
laceravano, ancora che facesse loro tanto bene, rispose
prontamente: «E che farebbono eglino dunque se io facessi
lor male?». Ad altri che per la medesima cagione lo
consigliavano di destruggere Atene, disse: «Come? Io che fo
tutte le cose per la gloria, volete che io destrugga il
teatro della gloria, che è Atene?». L'esempio di Demetrio
falereo, principe parimente di nome immortale, non viene
fuori di proposito, circa il poco conto che s'ha a fare de'
fatti degli invidiosi, nonché curarsi delle lor parole.
Perché essendogli rapportato, per ispingerlo a vendetta,
come li Ateniesi mossi da invidia contra di lui, avevan
fatto demolire e abbattere trecento statue, che prima a suo
onore nel loro onorato Ariopago avevano erette, non disse
altro se non: «Li Ateniesi possono ben gittare per terra le
mie statue e le mie imagini, come opere manuali che il tempo
e mille accidenti potrieno guastare e ridurre in polvere, ma
ei non possono già deprimere le mie virtù, per le quali
quelle figure in publico furono poste, che mi serviranno a
lor dispetto per monumento etterno senza le loro fanfarre».
</p>
</div2>

<div2 type="capitolo">
<head>709</head>
<head rend="italic">La gloria essere seguitata dalla invidia</head>
<p>
Diceva Aristonimo che sì come l'uomo che cammina al sole è
necessariamente dalla sua ombra accompagnato, così colui che
va per la via della gloria è parimente dall'altrui invidia
seguitato. E soggiunse che solo la miseria non produce
invidia.
</p>
</div2>

<div2 type="capitolo">
<head>710</head>
<head rend="italic">Gli uomini prudenti disprezzare le grandezze del mondo</head>
<p>
Socrate, mandato a chiamare dal re Archelao con grandi
offerte di ricchezze e d'altro, gli diede per risposta che
la misura della farina non costava in Atene che un doppio,
cioè una moneta, che importava una miseria, e l'acqua non
costava niente, soggiugnendo che, se bene pareva che egli
avesse poco, nondimeno che aveva assai, poiché si
contentava. E che sì come egli è meglio di dormire sano in
un piccolo letto, che malato in un grande e spazioso, così
essere meglio di vivere con pochi beni libero e in riposo,
che con li assai suggetto e in travaglio e non vi volle
andare altrimenti. Onde bene scrisse l'Alamanno:
</p>
<quote rend="block">
<lg>
<l>Quanti ne veggiam moi poveri e nudi,</l>
<l>che non portano invidia a' panni loro?</l>
<l>Che più dolcezza a quei dan le virtudi</l>
<l>che le gemme e gli onor non fanno a loro.</l>
<l>Non son stampati tra mortali incudi</l>
<l>i merti della palma e dello allor,</l>
<l>pria son mossi dal cielo e vengon poi</l>
<l>là dove son pregiati a trovar noi.</l>
</lg>
</quote>
</div2>

<div2 type="capitolo">
<head>711</head>
<head rend="italic">La vera sapienza dell'uomo essere di sapere accomodarsi in
ogni evento</head>
<p>
Il medesimo Socrate dice che le passioni e affezzioni
dell'animo nostro sono quelle che ci tengono inquieti,
malcontenti e perturbati, e che il vero rimedio è di
prendere questa massima, cioè che tutte le perturbazioni
umane non sono altro che oppenioni, prese di nostra voluntà,
per un giudizio corrotto dall'affezzione della nostra carne.
Però essere necessario di fare sforzo con buone e vive
ragioni di rompere quelle false e irronee oppenioni, dandoci
constantemente ad intendere come tutto quello che noi ci
imaginiamo in questi mondo donde gli animi nostri vengono
alterati e inquieti (passando per transito) non è in effetto
né bene, né male. E per conseguente che non ci debbe dare
passione o molestia sensibile, come noi veggiamo e leggiamo,
che dà sovente alli uomini deboli. Diagora rodiano, avuto
nuova che il suo figliuolo aveva guadagnato il pregio
nell'Olimpia, n'ebbe tanta allegrezza, che lo soffocò.
Ieronimo siciliano, essendo fatto prigione nella
cospirazione de' Gracchi di Roma, ebbe tanta paura del
giudizio, che morì all'entrare della carcere. Plauzio di
Numidia, veggendo la moglie morta, se le pose allato e con
essa per il dolore si morì. E più frescamente, nel regno di
Napoli, il figliuolo di monsignore Giliberto de'
Mompensieri, chiarissimo capitano franzese, venendo al
sepolcro del padre, si commosse talmente che vi cadde sopra
morto. Così altri effetti dalli affetti e passioni
immoderate delli uomini succedono. Galeazzo mantovano,
dicendo spesso a una bella giovane di Pavia, la quale egli
molto amava, come per suo amore e servizio patirebbe mille
morte, se fusse possibile, comandandogli ella un tratto per
burla che si gettasse nel fiume, senza pensarvi punto vi si
gettò subito e v'affogò.
</p>
</div2>

<div2 type="capitolo">
<head>712</head>
<head rend="italic">Le delizie apportare vizii e pregiudizii</head>
<p>
Salustio, Tito Livio, Macrobio e altri degni autori si
dolgono e malediscono le vittorie e acquisti che ebbe Roma
in Asia, dicendo che li Romani soggiugarono li Persi e li
Medi per arme e per virtù, ma che li Asiani vinsono i
medesimi Romani con le delizie e vizii loro. Onde Cicerone,
scrivendo ad Attico tanto suo amico, dice che questi cinque
vizii, di fare sepulture superbe, portare anelli d'oro,
mettere spezierie su le vivande, rinfrescare di state il
vino con la neve e usare odori e profumi, furono mandati
dalli Asiani a' Romani in dono, per vendetta delle città che
egli avevano soggiogate e del sangue tratto loro, ma che il
male era che li vizii per sempre eran rimasti e il paese
acquistato per poco tempo.
</p>
</div2>

<div2 type="capitolo">
<head>713</head>
<head rend="italic">Il consiglio esser più che necessario per ognuno</head>
<p>
Antonio Pio imperatore non faceva cosa alcuna né in tempo di
pace, né in tempo di guerra (così facessero oggidì li nostri
principi) che non la consultasse prima molto bene con li
suoi consiglieri, uomini idonei e suffizienti, dicendo:
«Egli è più giusto e salutifero ch'io seguiti i consigli
loro, tanto savi e prudenti, che essi seguitino la mia
volontà sola. Perché egli è impossibile che l'uomo da per sé
solamente, senza l'altrui parere o consiglio, possa ben
discernere ogni cosa». Onde a questo proposito saggiamente
disse l'Alamanno:
</p>
<quote rend="block">
<lg>
<l>Si conviene al gran re di tener fiso</l>
<l>solo alle cose altissime il pensiero,</l>
<l>e d'ogn'altra men degna esser diviso,</l>
<l>che non sia duro scoglio al sommo impero,</l>
<l>piegar talor il cor, cangiare avviso,</l>
<l>non esser grave a chi gli mostre il vero,</l>
<l>e pensar che Dio sol può senza altrui,</l>
<l>ogni cosa addattar, qual piace a lui.</l>
</lg>
</quote>
</div2>

<div2 type="capitolo">
<head>714</head>
<head rend="italic">Gli uomini non nascere solamente per se stessi</head>
<p>
Dice Cicerone che noi non siamo nati solamente per noi
medesimi, anzi che dappoi la nostra natività la patria, i
parenti e gli amici vogliono e debbono anche essi avere
qualche parte e profitto di noi, perché tutto quello che è
su la terra è stato creato per gli uomini, e loro medesimi
per loro medesimi, a fine che noi aiutiamo l'un l'altro. Di
sorte che, se noi vogliamo seguitare la natura, è necessario
che noi impieghiamo per l'utilità comune e per la
conservazione della società umana i beni, il travaglio,
l'industria e tutto quello che noi possiamo. E così non si
può dire che viva bene se non colui il quale vive per sé il
meno che gli è possibile e mal vive colui il quale non vive
che per se medesimo e non pensa che al suo profitto.
</p>
</div2>

<div2 type="capitolo">
<head>715</head>
<head rend="italic">Laude degnissima trovarsi nelle virtù morali</head>
<p>
I filosofi con grazia e maestà dicono che dalla fontana del
debito nostro scaturiscono quattro ruscelli, chiamati le
quattro virtù morali. E' prima la Prudenzia, come guida
dell'altre, che sa quel che è utile a sé ed altri, perché ha
tre occhi, memoria, intelligenza e provvidenza. Il primo
guarda il tempo passato, il secondo il presente, il terzo il
futuro. La seconda è la Temperanza, che è maestra della
modestia, della castità, della sobrietà e vigilanza e di
tutto l'ordine e modo regolato di vivere. La terza è la
Fortezza, che fa l'uomo costante, pazziente, animoso e
ardito ad intraprendere cose alte, grande e utili. E la
quarta e l'ultima è la Giustizia, la quale è la basa, il
vinculo e la conservazione di tutta la società umana, dando
a ciascuno quel che se gli appartiene, osservando la fede
nelle cose promesse, soccorrendo volentieri gli afflitti e
aiutando sempre ognuno a suo potere.
</p>
</div2>

<div2 type="capitolo">
<head>716</head>
<head rend="italic">Come animati debbano essere i principi verso i cattivi</head>
<p>
Il re Filippo, padre d'Alessandro Magno, essendo giudice
nella causa di due uomini cattivi e viziosi, sentenziò che
l'uno si dovesse fuggire quanto prima di Macedonia e l'altro
corrergli dietro.
</p>
</div2>

<div2 type="capitolo">
<head>717</head>
<head rend="italic">Le gran ricchezze de' padri impedire comunemente l'acquisto
delle virtù a' figliuoli</head>
<p>
Rade volte (diceva Platone) fallirà questa regola, che
quando i padri hanno troppa roba, i figliuoli non abbino
poca virtù, perché fra gli agi e le ricchezze superflue si
sogliono nutrire i vizii e non le virtù.
</p>
</div2>

<div2 type="capitolo">
<head>718</head>
<head rend="italic">La virtù aver poco luogo appresso alle ricchezze</head>
<p>
Diogene diceva che gli è quasi impossibile che la virtù
possa abitare in una terra o in una casa ricca, perché le
ricchezze apportano cupidità nell'acquistarle, superbia a
possederle, avarizia a conservarle, e dissoluzione e vizii a
goderle, cose tutte contrarie alla virtù. E però il savio
Licurgo nelle sue leggi sbandiva tutte le monete d'oro e
d'argento, dando solamente corso a una moneta di ferro, una
libra della quale non valeva che sei quattrini e così per
quella via veniva a dar bando alla cupidità delle ricchezze,
che sono veramente spesso il fondamento delle rovine, tanto
delle republiche, che degli uomini privati, perché, come
dice il proverbio, chi ben siede, mal pensa. Il savio
Chilone diceva che ell'è pazzia di ricercare o desiderare in
questa vita altro che le cose necessarie. Il nostro Alamanno
a simil proposito scrisse in questa forma:
</p>
<quote rend="block">
<lg>
<l>Ma se 'l misero mondo</l>
<l>volesse ben pensar come fallace</l>
<l>è quel ch'ei tanto apprezza,</l>
<l>in odio allora avria quant'or li piace,</l>
<l>che chi terre acquistar, lode o ricchezza</l>
<l>di soverchio desia, se stesso sprezza.</l>
</lg>
</quote>
</div2>

<div2 type="capitolo">
<head>719</head>
<head rend="italic">Sentenzia degna d'esser descritta a lettere d'oro</head>
<p>
Eraclito d'Efesio dice che si doverebbe correre a estinguere
una ingiuria, come si corre a estinguere uno incendio,
perché se la prima ingiuria, benché minima, non si estingue
presto, cresce e aumenta a furia nell'infinito, onde ne
seguono poi spesso atrocissime tragedie. Ma il più degli
uomini sono tanto inclinati al male, che più tosto che
correre a sopire una ingiuria, correranno a sumistrare
materia per farla incrudelire e esacerbare.
</p>
</div2>

<div2 type="capitolo">
<head>720</head>
<head rend="italic">Di quali cose ad imitazione di Platone della gloriarsi
l'uomo</head>
<p>
Platone dicono che morendo ringraziò Dio di quattro cose.
Prima, che egli era nato uomo e non donna. Seconda, che egli
era nato greco e non barbaro. terza, che egli era vivuto a
tempo di Socrate. Quarta, che egli moriva con intendimento.
Beato lui se poteva arroger la quinta d'esser nato
cristiano.
</p>
</div2>

<div2 type="capitolo">
<head>721</head>
<head rend="italic">Modi eccellenti per tenere l'animo quieto</head>
<p>
Ammonisce Diogene che contra la fortuna si debba opporre la
fiducia dell'animo, contra le leggi la natura, contra i
sensi la ragione, dicendo che per queste tre vie si consegue
e si conserva la tranquillità dell'uomo.
</p>
</div2>

<div2 type="capitolo">
<head>722</head>
<head rend="italic">La bontà degli uomini savi dover essere esemplo alli altri</head>
<p>
Aristide ateniese cognominato Giusto, essendo ingiustamente
mandato in esilio, non solo non se ne sdegnò contra i suoi
concittadini, ma partendosi da casa, levate le mani al
cielo, pregò Iddio che le cose delli Ateniesi prosperassero
in modo che egli non venisse più loro nella mente. E questo
perché il popolo suole nelle cose avverse ricorrere a'
valentuomini, come avvenne a lui, imperò che il terzo anno
della sua absenzia, avendo deliberato Xerxe di assaltare
l'Attica, fu revocato incontinente come cittadino egregio
dall'esilio.
</p>
</div2>

<div2 type="capitolo">
<head>723</head>
<head rend="italic">Quanta forza avere la fortuna nelle cose umane</head>
<p>
Cose orribili e mostruose si veggon talvolta della forza e
possanza della fortuna. Maumetto, nato di luogo piccolo e
vile, arricchito del mariaggio fatto con la sua padrona,
servendosi bene a proposito di certo ammotinamento de'
Saracini che non erano pagati, si fece lor capo contra
l'imperadore Eraclito. Così suggiugò prima l'Arabia sua
patria, di poi l'Egitto, prese Damasco con tutta quella
bella provincia, disfece i Persiani e finalmente col tempo
si fece riconoscere per monarca e per profeta, piantando per
forza d'arme e per industria quella falsa religione, che si
distese per tanti paesi e dura infino al presente. Non
accade parlare della grandezza e felicità del Tamburlano, il
quale di pastore di bestiami fece forse maggiori miracoli
che Maumetto, morendo pacificamente tra' suoi figliuoli,
dominatore di molte provincie, donde è uscito il Soffi,
ancor oggi terrore de' Turchi. Ma ché bisogna distendersi
più oltre, per mostrare li casi e forze orrende della
fortuna, quando che noi sappiamo benissimo come li quattro
soprani imperii di Babillonia, di Persia, di Grecia e di
Roma, i quali secondo l'oppenione umana erano invitti e
impermutabili, sono caduti di tutto il loro lustro e
grandezza in una intera rovina e suversione, non restando al
presente dell'ultimo, che fu il maggior di tutti, altro che
un imperio molto limitato e ristretti ne' confini e termini
d'Alamagna. Onde a simil proposito ben disse Ovidio,
tradotto da l'Anguillare in questo modo:
</p>
<quote rend="block">
<lg>
<l>Troia, che già dell'Asia era regina,</l>
<l>ricca e felice sopra ogn'altra terra,</l>
<l>che per dieci anni i fiumi alla marina,</l>
<l>correr di sangue fe' per tanta guerra,</l>
<l>oggi non è se non erba e ruina,</l>
<l>e piena d'ossa e cultivata terra:</l>
<l>e mostran per ricchezza e per tesoro</l>
<l>i sepolcri che v'han degli avi loro.</l>
<l>Chiara fu Sparta già, chiara Micena:</l>
<l>chiaro di Cadmo il regno e di Minerva;</l>
<l>oggi il sito di Sparta è nuda arena;</l>
<l>giace Micena e l'altrui leggi osserva.</l>
<l>Che resta oggi di Tebe e che d'Atena,</l>
<l>che già parte dell'Asia ebbe per serva?</l>
<l>Di sì chiare città vedete come</l>
<l>oggi non resta al mondo altro che 'l nome.</l>
</lg>
</quote>
</div2>

<div2 type="capitolo">
<head>724</head>
<head rend="italic">L'uomo dover accomodare l'animo in ogni evento</head>
<p>
Dice Aristotile che se le cose e li accidenti del mondo non
si accomodano alla voluntà nostra, che noi debbiamo
accomodare la voluntà alle cose e alli eventi, senza
romperci la testa stoltamente. La medesima sentenzia
profferisce il nostro Alamanno in questo modo:
</p>
<quote rend="block">
<lg>
<l>Quel che 'l cielo in alto ne destina,</l>
<l>non ne potrà fallir sia molto o poco,</l>
<l>però che 'l giusto re della natura,</l>
<l>egualmente di tutti ha dritta cura.</l>
</lg>
</quote>
</div2>

<div2 type="capitolo">
<head>725</head>
<head rend="italic">Le abbusioni che corrompono il mondo, quante e quali sieno</head>
<p>
Diceva san Cipriano che le abbusioni che corrompono il mondo
sono dodici, cioè il savio senza l'opere, il vecchio senza
religione, il giovane senza ubbidienza, il ricco senza
elemosina, il povero superbo, donna senza onestà, signore
senza virtù, cristiano contenzioso, pontefice negligente, re
iniquo, plebe senza disciplina e popolo senza leggi.
</p>
</div2>

<div2 type="capitolo">
<head>726</head>
<head rend="italic">Come la vita fugga e ne seguiti la morte</head>
<p>
Diceva sant'Ambrogio che la vita nostra è simile al
navigante, però che colui che naviga stia ritto o stia a
sedere, vadia o stia a giacere, sempre dall'impeto della
nave è traportato. Così l'uomo dorma o stia desto, voglia o
non voglia, continuamente per la forza del tempo alla fine
de' suoi giorni si conduce. Al cui proposito il saggio
Petrarca dice:
</p>
<quote rend="block">
<lg>
<l>La vita fugge e non s'arresta un'ora,</l>
<l>e la morte vien dietro a gran giornate.</l>
</lg>
</quote>
</div2>

<div2 type="capitolo">
<head>727</head>
<head rend="italic">La vita essere comparata alla milizia</head>
<p>
Iob, travagliato tanto aspramente in questo mondo, quanto a
tutto il mondo è manifesto, soleva dire: «Che cosa è questa
vita, se non una continua milizia sopra la terra? L'esito
della milizia è sempre incerto. Come si muore s'entra al
sicuro. Si naviga mentre si vive. Come si viene a morte, si
piglia porto». E però ben disse il Petrarca:
</p>
<quote rend="block">
<lg>
<l>Che morte al tempo non è duol, ma refugio;</l>
<l>e chi ben pò morir, non cerchi indugio.</l>
</lg>
</quote>
<p>
E l'Alamanno:
</p>
<quote rend="block">
<lg>
<l>E per farvi i desir più fermi e intensi,</l>
<l>di morir volentier dove s'acquista</l>
<l>vita più lunga e bella; che dai sensi</l>
<l>non ha come aviam la ragion mista,</l>
<l>ma tutta chiara, pura, alta, immortale,</l>
<l>di fortuna o di tempo non le cale.</l>
</lg>
</quote>
</div2>
</div1>
</body>
</text>
</TEI.2>
