<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna e Portogallo (1572)</title>
      <author>Antonio Tiepolo</author>
    </titleStmt>
    <extent>67 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001230</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Spagna e Portogallo (1572)">
<argument><p>Relazione di Antonio Tiepolo tornato Ambasciatore straordinario 
dalle Corti di Spagna e di Portogallo nel 1572</p></argument>
<p>Serenissimo Principe, Padri e Signorie Eccellentissime. Mi 
comandò la Serenità Vostra e le Signorie Vostre Illustrissime, 
già è passato l'anno, ch' io dovessi andare per ambasciatore al 
serenissimo re di Spagna per allegrarmi del matrimonio contratto fra 
la Maestà Sua e la serenissima figliuola dell'Imperatore. Io 
accettai volentieri il suo comandamento, sì come io doveva; onde 
espedita la commissione, in otto giorni mi posi in cammino, e a dì 
7 del mese di giugno mi trovai a Milano non solo stanco, ma un 
poco risentito per la fatica del viaggio e per lo gran caldo patito 
per volermi trovare in tempo a Genova che il signor don Giovanni 
d'Austria non fosse partito, avendomi la Serenità Vostra, dopo 
l'espedizione per Spagna, commesso ancora ch' io in ogni modo, mi 
trovassi con lui per esortarlo e spronarlo alla presta partita, e al 
ben operare a benefizio della cristianità. La mia sollecitudine fu 
indarno per la tardanza del signor don Giovanni; onde ebbi tempo di 
ristorarmi in quella città alcun giorno, arrivando anzi in Genova 
tanto per tempo, che con infinito mio travaglio con incredibile mia 
pena, veggendo andarsene tanto il tempo, convenni aspettare più 
d'un mese il suo arrivo. Frattanto trattai e conversai col signor 
Gioan Andrea Doria, e quei capitani che aveano a trovarsi in armata, 
parendomi esser bene contrarre con tutti loro qualche conoscenza e 
qualche domestichezza; e de' ragionamenti ch' io giudicai di qualche 
importanza ne diedi conto con mie lettere alla Serenità Vostra, sì 
come ella memoriosissima ben si può ricordare. Venuto finalmente il 
signor don Giovanni, la medesima sera del suo arrivo feci l'ufficio 
impostomi con quella caldezza che bisognava. </p>
<p>Restai consolato della risposta, e del modo con che la 
espresse, da che potei scrivere confidentemente di lui quel' ch' io 
scrissi, cioè ch' egli avesse la commissione libera dal serenissimo 
re suo fratello, e ch' egli fosse per cercar l'occasione di trovar 
l'inimico. Che quanto io sia stato veridico lo dimostra il fatto, e 
quanto io facessi bene a scrivere confidentemente e risolutamente 
dell'animo di questo generoso giovane, lo dimostrano le risoluzioni 
che per questo fece, similmente con confidenza, questo Illustrissimo 
Consiglio in quel tempo, comandando all'eccellentissimo Generale che 
accettasse, in diffetto di proprj soldati, quegli spagnuoli che dar 
gli volesse il signor don Giovanni; con che fu levata ogni ragione 
del non proceder innanzi in busca dell'inimico. E quanto poi 
giovasse la sollecitudine mia scrivendo alla Serenità Vostra, a 
Roma e in Spagna per l'invernar del signor don Giovanni in Messina, 
veggasi considerando quanto penerebbe la Serenità Vostra, tuttavia 
sollecitando la sua tornata di Spagna, dove senz' alcun dubbio 
sarebbe volato per trionfare co' suoi spagnuoli, e per godere degli 
abbracci e delle laudi del serenissimo re suo fratello per così 
fatta vittoria.</p>
<p>Ora espeditosi in pochissimi giorni il signor don Giovanni e dopo 
lui Gioan Andrea, io ancora potei partire, avviandomi a Torino, dove 
convenni aspettare le robe mandate a torre in questa città per 
provvision del verno sopravegnente, non avendovi provveduto innanzi, 
pensando aver già sino in quel tempo ripatriato. In quei giorni 
alloggiai col clarissimo messer Jeronimo Lipomano ambasciatore, il 
quale trovai con molta spesa della tavola e della stalla, onorando 
con l'una e con l'altra sè stesso e il principe ch' ei rappresenta, 
prudente nel suo procedere, e domestichissimo e stimatissimo da quel 
duca. Potrei dir molto in sua laude, ma voglio pure che l'essermi 
parente questa volta gli sia di alcun pregiudizio, se però può 
pregiudicar il silenzio a questo gentiluomo già molto ben 
conosciuto da ciascuna delle Signorie Vostre Illustrissime. Fui a 
visitar in questo tempo quel signor duca, e de' ragionamenti, che 
giudicassimo importanti al proposito di questa guerra, ne 
dessimo conto con nostre lettere, giudicando che dovessero esser 
cari alla Serenità Vostra per uscire da un tal principe, che non 
solo è gran principe e affezionatissimo alle cose di questo 
Serenissimo Dominio, ma soldato e capitano intendentissimo, come 
esercitato ed allevato da quel gran capitano che fu l'imperator 
Carlo V. Ora venute le robe, io partii; e passando per Francia, con 
molto travaglio e con molto pensiero per suspicione degli Ugonotti 
che si dicevano stare alle strade, finalmente piacque a Dio condurmi 
sano alla corte del serenissimo re di Spagna. Ma per essere Sua 
Maestà all'Escuriale, luogo di suo riposo, e sopraggiungendo il 
parto della regina, non potei espedirmi se non nel termine di un 
mese; dopo il quale avuta l'udienza ed eseguita la commissione, sì 
come io doveva, e sì come scrivessimo il clarissimo messer Leonardo 
Donato ed io, presi licenza, prendendo poi l'altro viaggio pur 
commessomi dalla Serenità Vostra per sue lettere, per Portogallo 
per invitare quel serenissimo, re ad entrare nella lega.</p>
<p>Trovai quel re in Almeida luogo di suo piacere, il quale 
visitai subito; e con lui, e con quelli del suo consiglio, feci 
l'uffizio commessomi. Ma perch' io vidi l'aiuto promesso poco 
giovare a tanto bisogno, pensai ad altro che io stimai più 
importante, procurando e ottenendo che quel re mandasse suo 
ambasciatore in Persia al Soffì; e ne scrissi alla Serenità 
Vostra, dandone avviso al clarissimo ambasciatore in Spagna e al 
nunzio di Sua Santità, affinchè potessero i collegati mandar loro 
commissioni e lettere col medesimo ambasciatore, onde egli desse 
(rappresentandoli tutti) maggior forza al suo uffizio; sperando io 
molto più per tal mezzo, che sarà di gravità e certo, che per 
alcun altro che si fosse usato per altra via che saria stato 
difficifissimo, incerto e di poca stima.</p>
<p>Espeditomi poi da quella corte, in due giorni fui a Lisbona città 
principalissima del regno, e presa quella più certa informazione 
ch' io abbia potuto delle cose di quel serenissimo rè finalmente mi 
posi in cammino per ritornare alla desideratissima patria. Che 
quanto egli mi sia paruto lungo, lo può considerare chi alcuna 
volta desiderasse bramosamente qualche gran cosa. Certo io confesso, 
che portato dal desiderio ordinario, che suol esser in tutti gli 
uomini, di rivedere casa sua e la sua città, i giorni mi son paruti 
secoli e il numero loro ho stimato alcuna volta avanzare l'infinità 
ma ciò tanto più pel desiderio di godere con la Serenità Vostra, 
e con le Signorie Vostre Illustrissime, coi parenti, cogli amici, e 
finalmente con tutta la città, la grande allegrezza della 
maravigliosa vittoria ottenuta dal grandissimo Dio. Certo che 
l'allegrezza di tanto successo ha causato in me grandissimi affetti 
ma sia certa Vostra Serenità che l'averla goduta coi tre 
gentiluomini solamente ch' erano meco mi ha scemato assai di 
godimento; perchè come il dolore partecipato si fa minore così per 
l'altra parte l'allegrezza quanto più si spande, e vien comunicata 
con più persone e più care tanto si fa maggiore. Può adunque la 
Serenità Vostra da questo ottimamente, comprendere quanta sia 
stata la mia sollecitudine nel ritorno; la quale nondimeno non ha 
potuto esser tanta, ch' io non abbia consumato, dal dì ch' io 
partii da Lisbona sino al mio giungere, quasi tre mesi, tanto è 
lontano il paese e tanto malagevole il viaggio al quale piacque alla 
Serenità Vostra inviarmi. Ma sia lodata la infinita benignità di 
Dio ch' io abbia potuto, ritornare; e ritornando rinnovare la mia 
allegrezza, rallegrandomi ora come faccio con ogni miglior mio 
spirito con la Serenità Vostra e con ciascuna delle Signorie Vostre 
Illustrissime di tanta vittoria, dalla quale io spero certissimo di 
vedere, a benefizio e gloria di questa felicissima Repubblica, 
risultare progressi corrispondenti a sì gran principio; onde 
s'accrescan per questo le lodi al grande Iddio, con la bontà della 
vita con la giustizia, e con quella temperanza che sopra ogni cosa
tanto è necessaria nelle felicità di questo mondo. E tanto basti
aver detto del mio viaggio, dell'industria e della mia ubbidienza 
verso la Serenità Vostra.</p>
<p>Resta ch' io, seguendo il buon costume di questa Eccellentissima 
Repubblica, venga alla parte che tocca a lei, riferendo quello ch' 
io abbia notato in queste ambascierie importare al benefizio della 
Serenità Vostra, in questo tempo massimamente d'una guerra sì 
ardente, e la maggiore forse che abbia avuto mai questo Serenissimo 
Dominio; perchè pare che dal fine, o buono o reo, siano per 
risultare estremi d'importanza grandissima. E perchè tal costume fu 
introdotto dalla prudenza de' nostri padri affine che questo 
Eccellentissimo Senato, informato delle cose de' principi, per tale 
informazione potesse più sicuramente consiliare e deliberare, pare 
che sia uffizio principalissimo di chi riferisce attendere a due 
cose; l'una, a far scelta delle cose solamente che appartengono a 
stato, non perdendo il tempo intorno alle curiosità, le quali si 
devono lasciare per altro luogo e per altro tempo; e l'altra, a 
disporre e distribuire con tale ordine le cose, e così chiaro, che 
quanto va egli dicendo, e le Signorie Vostre Illustrissime 
intendendo, tanto anche, per vigor dell'ordine, sia conservato 
facilmente nella memoria, onde infine tanto resti informato quest' 
Illustrissimo Consiglio, e tanto ne sappia, finito l'uffizio, quanto
ne sappia nè più nè meno l'ambasciatore che in molti giorni 
e con molto pensiero raccolse e ordinò la sua fatica. Io dunque, 
eleggendo le cose e ordinandole con tal mira, ho diviso il mio 
parlare in due parti principali, così come anco due sono le 
principalissime persone di cui io convengo parlare.</p>
<p>Nell'una parlerò del serenissimo re di Portogallo, e nell'altra 
del serenissimo re di Spagna. Dirò prima del serenissimo re di 
Portogallo come di re non conosciuto da questo serenissimo Senato 
per alcuna relazione già più di novant' anni, e anco molto 
differente in stima e in potenza da quel tempo a questo, essendosi 
fatta quella corona molti anni dopo gloriosa nelle più lontane 
parti dell'oriente; onde può esser che questa parte, come più 
nuova, sia anco prima desiderata. Lascierò tutte le cose superflue, 
e dirò sol quelle ch' io stimerò a proposito delle cose di stato, 
come è conveniente a questo luogo. Parlerò prima delle forze, 
nelle quali considererò i suoi stati, l'utilità e la comodità che 
ne cava, e la lor sicurtà. Parlerò poi del suo animo, in che 
considererò prima la qualità degli uomini, del suo governo e della 
sua persona, e il modo che questo serenissimo re si ritrovi per 
aiutar la Cristianità in questa importantissima impresa. In tutte 
tre queste parti procurerò la brevità, la facilità e la 
distinzione, perch' io possa dalla Serenità Vostra e dalle Signorie 
Vostre Illustrissime esser udito con più pazienza e con maggior 
benignità; il che se mi avverrà, sì come io son certo per la loro 
molta bontà, sarò certo anco di non riuscir nè inutile nè 
ingrato.</p>
<p>Sebastiano, primo di questo nome, e sesto decimo re di Portogallo, 
estende al presente il suo nome e le sue insegne in molte più parti 
e nelle più lontane che alcun altro re del mondo, perciocchè lo 
veggiamo noi ora non solo tenere alcuna cosa in ciascuna delle tre 
parti già cognite dagli antichi, Europa, Africa ed Asia, ma nel 
nuovo mondo ancora ritrovato modernamente avere, qualche dominio. 
Che se tanta larghezza di paesi, tanta diversità di nazioni, fosse 
toccata a principe più copioso di uomini non è da dubitare ch' 
egli non potesse, e per la ricchezza e per lo dominio, esser 
connumerato fra i principalissimi re de' cristìani. Ma quanto la 
industria e il valore de' Portoghesi gli diede, tanto gli toglie il 
picciolo numero delle sue genti; perchè non potendo il re servirsi 
d'altra nazione, avviene che poche siano le navi e poche le genti 
con che naviga tanti gran mari e scorre tanta gran terra; onde, 
tuttochè estenda la navigazione e il commercio sino agli ultimi 
termini d'oriente che è il Giappone, per lunghezza, cominciando da 
Lisbona di otto mila miglia lungo le rive dell'Africa e dell'Asia, 
null' altra cosa nondimeno possiede che alcune fortezze lungo le 
rive di tutti quei mari.</p>
<p>Cominciando adunque da quello che tiene nell'Asia, dico che 
nell'India, di là dal Gange, ha una fortezza in Malacca, col mezzo 
della quale, per la comodità che ne ricevono le sue navi, raccoglie 
tutti i preziosi frutti che Dio diede al Giappone, alla China, 
Bengala, Pegù, Macassar, Timor Borneo, Banda e isole Molucche, come 
a dir gran copia di sete bianche, garofoli e noci (moscade). 
Moltissime altre cose ancora vengono da quelle parti, ma sono più a 
gentilezza che a utilità.</p>
<p>Di qua dal fiume, Gange, pur nella medesima India, tiene dieci 
fortezze: Ormuz, Diu, Bazaim, Damao, Goa, Calicut, Cochin, Colan 
Cananor e Ceylan, per via delle quali raccoglie la cannella l'anile, 
e tutto il pevere di quelle parti; anzi può dirsi con verità che 
in niuna altra parte, del mondo si vegga pevere d'alcuna sorte, 
perchè, tutto viene da questi luoghi.</p>
<p>Ebbe principio tal navigazione e tal commercio l'anno 
1420 dall'infante don Enrico, terzo figliuolo, del re 
Giovanni primo di questo nome; ma ebbe poi la compiuta perfezione 
dal re don Emanuele. Che di quanto nome e di quanto splendore sia 
stato a questa corona l'esser prima a scoprire nuova terra, 
navigare incogniti mari, e rendere a cultura, per polizia e per la 
santissiina religione, bestialissime nazioni, non è alcuno che non 
lo veda; e non è poca laude aver fatto conoscere con l'esperienza 
quanto s'ingannasser gl'antichi stimando con loro ragioni 
inabitabile quella parte che gli astronomi chiamano zona torrida; 
perchè non pur passando per quella parte, e trapassando per 35 
gradi oltra l'equinoziale verso il polo antartico, ma praticandovi 
continuamente, fanno chiaramente conoscere ivi nascere e vivere le 
persone, dove essi volevano che in niuna maniera vi si nascesse e 
vivesse. Grandissimo è adunque l'obbligo che tutti abbiamo alla 
curiosità di quel generoso infante, che ci cavò da così fatte 
tenebre con esempio singolarissimo che gl'uomini dotti tanto non 
confidino nella loro scienza e ragion naturale, che non ammettano 
quello a che non può arrivare la sapienza degl'uomini. Ma grande 
obbligo deve avergli particolarmente il re Cattolico, poichè 
eccitato da tali navigazioni Colombo, l'anno 1492, n'è 
derivato che tant' oro ed argento arricchisca ora la Spagna e quella 
corona. Grande è dunque l'onore di questa corona di Portogallo 
appresso il mondo, ma non è poco anco l'utile ch' essa ritrae; 
perchè il re, per le spezierie solamente che sono cavate dall'India 
ed entrano in Lisbona, detratte tutte le spese, ha altre volte per 
qualche anno cavato la somma di 500,000 ducati ogn' anno, sebbene 
ora, per non essere le cose così ben governate, non cava più 
tanto. È ben vero essermi stato affirmato da ognuno, che se fosse 
meglio inteso questo commercio, e che il re fosse in quelle parti 
più ubbidito da suoi capitani e ministri, caverebbe non solo 
l'utile di prima ma molto più; perchè la custodia della costa del 
Malabar, ch' è in India di qua dal Gange, con l'armata a' suoi, 
tempi e alla bocca del mar rosso, leverebbe del tutto il commercio, 
de' peveri che si portano in Alessandria, perchè chiuse le due 
porte del seno persico e del mar rosso non han più luogo per dove 
passare le spezierie. Ma i doni corrompendo i ministri guastano al 
re così gran benefizio, lasciando che Alessandria ne partecipi 
forse la maggior parte. 
Oltra un tale utile, cava ancora il re per conto de' dazii 
dall'istesse fortezze dell'India la somma di ducati 700,000 
ogni anno, tanto è grande e frequente il commercio in quei luoghi. 
Ma tutto quest' utile è consumato nel mantenere il vicerè, i 
governatori, i capitani e le armate, che bisognano in quelle parti; 
colle quali armate si mantiene il re signore e padrone assoluto di 
tutta la navigazione del grandissimo mar oceano nell'oriente, onde 
non è alcuno, o moro o indiano, che senza licenza e patente possa 
navigare o contrattare per quelle parti, e le licenze sono di ogni 
sorte di mercanzie, eccetto che de' peveri, i quali soli sono del 
tutto proibiti. Quanto alla comodità, non posso dir altro se non 
che può sperare un giorno, col mezzo delle fortezze, e che il Turco 
avesse men forza, e con l'opera degl'indiani che pur si vanno di 
giorno in giorno facendo cristiani, penetrar dentro alla terra e 
insignorirsi di gran paese; ma fino che il Turco è potente non 
bisogna pensarvi, perchè i Portoghesi in fine son pochi.</p>
<p>La sicurtà poi di questo commercio, lasciando quello che tocca 
alle fortune del mare (del che non temono se le flotte partono a' 
tempi debiti), è tutta fondata nelle fortezze già nominate, ma 
principalmente in queste tre, Ormuz, Goa e Malacca, perchè possono 
in queste ricevere le mercanzie, da queste dar rinfresco alle navi e 
caricarle, e per queste tenersi quei mari netti e liberi per i 
Portoghesi, o per quelli a cui par loro di dar licenza. Però 
essendo conosciuto questo dai Mori e dai Turchi, hanno e questi e 
quelli più volte tentato di spogliarne i Portoghesi, i quali 
nondimeno si sono sempre portati bene difendendole gagliardamente.</p>
<p>Tiene il re per questo effetto un vicerè, il quale risiede 
nell'isola di Goa, con provvisione per la sua persona di 20,000 
ducati ogn' anno. A costui ubbidiscono tutti i capitani che si 
trovano in tutte quelle fortezze. Col qual reggimento, e con l'aiuto 
di molti gentili Indiani (gentili si chiamano per l'idolatria) i 
quali naturalmente sono inimici a' Turchi, quando ha bisognato, ha 
posto insieme la somma di 200 vascelli con un numero di 3 e 
4000 Portoghesi, che rendono gl'Indiani più arditi e con queste 
forze ha più volte danneggiati i Mori e i Turchi e sempre difese le 
cose proprie. E acciocchè non manchi il fondamento della 
difesa, manda il re, poco più poco manco, ogn' anno la somma di 
mille de' suoi Portoghesi, de' quali non ne tornano se non 
pochissimi; ma i capitapi ritornano, essendo rinnovati di tre in tre 
anni, e ritornano ricchissimi, perchè non è alcuno che non porti 
almeno il valsente di 25,000 ducati fino a 70,000 che si hanno 
guadagnato in quel poco di tempo. E questo sconcio guadagno è stato 
causa di far credere a quei che consigliano oggidì, che grandissimi 
rubamenti si facciano da loro a malefizio della corona, e che da 
questi principalmente nasca il disordine di tanti peveri che passano 
in Alessandria; onde per rimediarvi hanno consigliato il re che non 
più un sol vicerè, ma tre si mandino di tre in tre anni, acciochè 
l'uno in Malacca, l'altro in Goa, e il terzo in Africa faccia la 
residenza, attendendo ciascuno al proprio governo. E tanto sia detto 
di quello che appartiene ai luoghi, che sono undici fortezze, 
all'utile, che saria di 1,200,000 ducati, alla comodità, che non 
è considerabile, e alla sicurezza della navigazione e commercio 
dell'Asia, la qual sicurezza consiste nel mantener le fortezze. Ora 
dirò di quello che il re tiene nell'Africa.</p>
<p>Nell'Africa, dalla parte del gran regno di Etiopia dominato dal 
prete Ianni, tiene due fortezze, Zoffala e Mozambicco, e dall'altra 
parte verso ponente tiene l'isola di San Thomè, la quale è appunto 
sotto l'equinoziale, e l'isola della Madera (le quali isole io pongo 
in questo luogo per esser più congiunte a questa parte che ad 
alcun' altra) e nella provincia di Guinea tiene la Mina, e nella 
provincia di Tingitana tre fortezze, Mazagan, che è sopra l'oceano, 
Tanger e Ceuta, che sono sullo stretto di Gibilterra. Di Zoffala e 
Mozambicco cava qualche utilità per via del commercio d'un poco 
d'oro che vien portato all'incontro di altre merci di poca 
importanza, da' Negri; e quest' oro vien detto che sarebbe molto 
più se potessero i Portoghesi penetrar dentro alla terra; ma il 
poco numero lor vieta e vieterà sempre un tal benefizio per la 
distanza, che si giudica grandissima, di dove i Negri lo 
cavano, e per il gran numero loro accompagnato dalla lor ferità, 
che è bestialissima.</p>
<p>Dalla Mina cava anco utilità di forse 150,000 ducati ogn' anno, 
in tant' oro concambiato con merce di pochissima importanza; e 
questa mercanzia è sola del re, benchè non possa fuggire d'esser 
rubato. Cava ancora molti negri, i quali sono venduti dai proprj, 
quando guerreggiando fra loro gli uni restano vittoriosi degli 
altri. Nè qui posso tacere una gran ferità, che così fra loro 
inimici si uccidono, e vendono alla piazza le loro carni, come si 
uccidono e vendono le bestie per nutrimento degli uomini. Oltra 
l'utile dell'oro ch' io dico, rende ancora qualche utilità de' 
zuccheri; ma di questo e de' negri lascia il commercio a' mercanti, 
contentandosi delle gravezze e della sua porzione de' negri, che è, 
la quarta parte.</p>
<p>Dall'isole di San Thomè e della Madera ha gran copia di zuccheri, 
e per questi si fanno maggiori le gabelle; ma da San Thomè, ha anco 
molti neri, i quali per la maggior parte, come gli altri, sono 
venduti a' Castigliani, i quali portandoli al Perù e alla Nuova 
Spagna se ne servono per cavare l'oro e l'argento di quella parte.</p>
<p>Dalle tre fortezze di Tanger, Ceuta e Mazagan non ha utile alcuno, 
anzi spende per la custodia loro ducati 200,000 in circa ogn' 
anno.</p>
<p>Quanto alla comodità di questi luoghi, non posso dir altro 
senonchè Mozambicco è luogo dove le navi, se hanno tempi contrarj 
al lor ritorno dall'India, svernano aspettando la state, la quale è 
in quelle parti di dicembre, e gli altri mesi, che è a noi il verno 
passano il gran capo di Buona Speranza e vengono a Lisbona. La 
comodità poi delle tre fortezze, Tanger, Ceuta e Mazagan, è che 
servono per porta, donde possano un giorno Portoghesi penetrar più 
addentro nell'Africa e già il re pensa di tentare alcuna impresa 
quest' anno, sì come scrissi. </p>
<p>Quanto alla sicurtà di Mozambicco, Zoffala la Mina e l'isole 
dette, non ha il re che dubitare di forza e nè meno che gli 
sia interrotta la navigazione perchè nella terra quei negri son 
come bestie, e nel mare non ha il re alcuno che lo pareggi. Ma la 
sicurtà delle tre fortezze consiste nella guardia che vi tiene di 
1500 soldati e 300 cavalli, e nel poco sapere de' Mori; i quali 
quando assaltarono gli anni passati Mazagan, non seppero 
accompagnare il giudizio al numero e al valore che dimostrarono 
negli assalti. Dunque in Africa tiene il re otto luoghi; l'utile è 
di 150,000 ducati; la comodità è, in Mozambicco, per la 
navigazione, e la sicurtà è, per la debolezza de' negri e per la 
potenza del re nel mare. Veggiamo ora quello che tiene nel nuovo 
mondo.</p>
<p>Nella provincia del nuovo mondo chiamata il Perù tanto gode il re 
di quel paese quanto si trova rinchiuso dentro d'una linea imaginata 
da Alessandro VI dividere in due parti uguali il mondo per rimovere 
le guerre che potevano nascere fra portoghesi e castigliani, i quali 
con le navigazioni loro a concorrenza pensavano di scorrere e 
conquistare indifferentemente qualunque luogo. Questa linea è 
immaginata, e si disegna nei mappamondi dall'un polo all'altro, 
lontana dal Capo Verde, ch' è nell'estremo dell'Africa verso 
occidente, trenta gradi di longitudine, che fanno, a 60 miglia per 
grado, 1800 miglia a diritto verso quella parte. Pongo anco in 
questa otto o nove isole, che sono in un gruppo, tutte possesse da 
questo re, chiamate le Azzore, ma da' portoghesi le Terzere, le 
quali sono lontane dal nostro emisfero intorno a 900 miglia verso 
ponente.</p>
<p>Da questa sola porzione adunque del Perù, la quale resta dentro di 
questa linea, ed è chiamata il Brasil, che è fertilissima quanto 
si possa desiderare (perchè con pochissima fatica degli uomini 
rende, abbondanza grandissima di tutte le cose appartenenti al 
vivere, ma di zuccheri e di cotoni massimamente) e dall'isole 
dell'Azzore, non cava il re altro benefizio che l'utilità 
delle gabelle per le mercanzie che vi concorrono. È attissimo il 
paese del Brasil a dare grandissime ricchezze, ma gli uomini 
naturali, che si possono più verantente chiamar bestie, impediscono 
tanto bene, perchè vivono come tali, stando tuttavia dentro ne' 
boschi senza potersi domesticare. Ma acciochè la Serenità Vostra 
da una sola cosa comprenda la ferità e bestialità di questi, non 
so se debba dire uomini, quantunque la lor figura sia umana, dico 
che costoro si mangian l'un l'altro, ma con più mal uso che quelli 
che ho già detti di Guinea; perchè non solo per l'ira, ma per 
diletto si empiono il ventre di carne umana, sfogandosi poi 
dell'odio contra l'inimico con nuova e non più immaginata non che 
udita maniera di crudeltà; perchè de' figliuoli che essi 
industriosamente lasciano nascere dei prigioni, riservati solo per 
questo, uccidendoli e mangiandoli dinanzi al padre, banchettano e 
guazzano nè più nè meno, che se fusser vitelli. Questo non ho io 
più letto in alcuna istoria, e nondimeno è verissimo poichè 
ognuno, tornato da quelle parti, lo afferma costantissimamente; 
aggiungendo che così questi come quelli dì Guinea non riconoscono 
deità alcuna, cosa ancora molto più fiera dell'altra, onde ben con 
ragione può dubitarsi come s'abbiano a nominare, poichè non 
conviene all'umanità vivere senza alcun Dio, nè trascendere a 
crudeltà così fatta; che se pure s'hanno a chiamar uomini, ben si 
potria affermare quello che con ragion naturale, filosofava un 
grande antico, esser fra gli uomini alcuni per lor natura servi, e 
ai quali così convegna esser dominati dagli altri uomini, come alle 
domestiche bestie, le quali male da sè saprebbon fugggir le fiere 
che le divoreriano, e molto meno procacciarsi il lor vivere senza la 
cura degli uomini.</p>
<p>La comodità poi che ha questo re dal Brasil non è considerabile, 
ma quella delle Azzore è grandissima, perchè tutte le navi che 
ritornano dall'India, arrivando consumate dal lungo viaggio di tutte 
le cose, quivi prendon rinfresco e si ristorano, acconciandosi e 
provvedendosi di quelle cose di che le ha danneggiate la fortuna del 
mare: ed è opinione fermissima che senza queste non fosse possibile 
continuare quella navigazione, per la lunghezza della quale 
non possono gli uomini provvedersi di tutte le cose abbastanza. E la 
medesima comodità ricevono le navi di Castiglia che tornano dalla 
Nuova Spagna.</p>
<p>Della sicurtà poi di questa navigazione non può dubitarsi, per la 
medesima causa ch' io dissi dell'altra, non essendo alcuno tanto 
potente nel mare quanto questo re. Ma perchè delle isole Azzore 
potria dubitarsi che un dì i francesi, per più comodamente 
scorrere il mare, s'avessero a impadronire, come fecero già della 
Florida, va il re disegnando di assicurarsene col far due fortezze 
in due di loro per levare del tutto a questi l'impadronirsi di due 
gran porti capaci di molte navi. Quanto poi a' corsari francesi, che 
non lasciano di scorrere e molestar quanto possono quei mari, sì 
come l'isola della Madera assaltata e danneggiata da loro gli anni
passati può esserne purtroppo buon testimonio, provvedono con un 
poco di armata il mese di agosto, mandandola a quest' isole per 
incontrare e accompagnar poi la flotta, che torna dall'India, sino a 
Lisbona. Il che non è difficile a farsi, poichè il mancamento che 
hanno francesi per tutta la costa di Brettagna e di Normandia di 
porti capaci di gran navigli, fa ch' essi non possano opporsi o 
contrastare con quelli de' portoghesi, che per esser molto maggiori 
si trovano anco molto meglio armati dell'inimico. E di mori poichè 
tuttavia non mancano di corseggiare essi ancora fuori dello stretto 
e dentro il Mediterraneo, s'assicura col tenere quattro galere. E
questo è quanto posso dire dei luoghi, che sono il Brasil e
l'Azzore; dell'utile, che consiste nei dazj; della comodità
per causa della navigazione all'isole dell'Azzore, e della sicurtà 
di tutta questa parte; la quale consiste nelle armate che
accompagnano le flotte, e nella conservazione dell'Azzore.</p>
<p>Resta la quarta ed ultima parte di questo mondo chiamata Europa. In 
questa possiede il re quella poca porzione di Spagna, che gli 
antichi chiamarono Lusitania e che ora vien detta Portogallo. Da 
questa cava il re in tutto computando l'isole della Madera e le 
Terzere, 1,050,000 ducati in circa i quali nondimeno bisogna 
misurare perchè possano bastare alle spese del regno, de' 
ministri, offiziali e interessi (che son molti), della sua casa, di 
quella della regina sua ava e dei due infanti, e delle tre fortezze 
che tiene in Africa, sì come dissi; aggiungendosi anco quello che 
cava dalla Mina, e tutto l'utile de' peveri e altre droghe che 
vengono dall'India. Ma se vorrà pagare il debito che contrasse già 
il re don Giovanni suo avo, che si dice essere di sei milioni d'oro 
sarà il re povero per un gran pezzo.</p>
<p>Poca è la comodità che cava il re da questo regno perchè è 
piccolo e sterile, onde abbondando solo d'oglio, di vino e di sali, 
manca di grano, di legna, di miniere, di cavalli e d'uomini, ch' è 
quello che importa, <foreign lang="lat">massime</foreign> estendendosi con le navigazioni in 
tante parti e per tanto paese sì come ho detto. Onde come per 
debolezza de' mori, e per la lontananza de' turchi, può il re 
sperar di mantenere le fortezze che ora tiene in quelle parti 
dell'oriente, così per lo poco numero della gente non può sperare 
di popolar niun paese, di penetrare niuna terra, soggigare alcuna 
nazione, nè in fine far alcuno di quegli effetti che si vedono fare 
dal re di Spagna; il quale con la propria nazione spagnuola tiene in 
freno la Fiandra, gli stati d'Italia, le fortezze di Barberia, e il
mondo nuovo.</p>
<p>Della sicurtà considerò la intrinseca e la estrinseca. Per la 
intrinseca veggo i popoli tutti, e grandi e piccoli, 
affezionatissimi e devotissimi al loro re, onde pare che perciò non 
possa nascere alcuna gelosia. E benchè vi sia la divisione di 
cristiani vecchi e cristiani nuovi, non può però dubitarsi di 
alcun disconcio, perchè i cristiani nuovi, quantunque avessero mala 
volontà, non possono esercitarla. Cristiani nuovi si dicono tutti 
coloro i quali discendono da padri ebrei. Questi furono in tempo del 
re don Emanuele fatti fare cristiani per forza, e da questi 
procedono principalinente quelli che chiamiamo noi in Italia 
<hi rend="italic">marrani</hi>, de' quali ne son piene le città in queste parti; e 
quel ribaldo di Giovan Miches è di questa maledetta e adultera 
gente.</p>
<p>Quanto alla sicurtà per quelli di fuori, il sito rende assai 
sicura questa provincia; perchè il mare Occano serve per  
fossa a' francesi e agl' inglesi che volessero assaltarla, e il 
Mediterraneo serve al medesimo, oltra le tre fortezze di Tanger, 
Ceuta e Mazagan già dette, contra i mori di Fez. La vicinanza poi 
d'un re di Spagna, lontanissimo dal voler l'altrui, non solo 
l'assicura per quella parte, ma lo fa sicurissimo da qualunque altro 
inimico, non potendosi assaltare il Portogallo che non si faccia 
conto col serenissimo re Cattolico.</p>
<p>E questo è quanto m'è paruto dover dire degli stati di questo 
serenissimo re, dell'utile che ne cava (il quale, computando quello 
che resta dell'India, può esser due milioni e mezzo di ducati in 
circa), delle comodità, che son poche, mancando d'uomini, di 
cavalli, e di grani; e finalmente ho detto della sicurtà loro. 
Resta ora ch' io venga al secondo capo, che è quello della 
volontà, nel quale considererò brevissimamente alcuna cosa degli 
uomini più principali del suo governo e delle qualità del re; e 
per terzo e ultimo dirò qualche cosa dell'animo ch' ei possa avere 
verso i principi suoi confinanti, e verso il sommo pontefice, e in 
fine verso la Serenità Vostra; ponderando finalmente con quale 
aiuto e in qual parte possa esercitare il suo animo e le sue forze a 
benefizio della cristianità in questa importantissima impresa.</p>
<p>Gli uomini adunque più principali del suo governo sono il 
cardinale e don Edoardo, l'uno zio e l'altro cugino del re. Gli 
altri sono don Fernando e don Martin Mascaregna, don Alvaro de 
Castro, e il segretario più intimo chiamato Martin Gonzales de 
Camera, che è fratello di Luis Gonzales già maestro e ora 
confessore del re. La regina ava che fu sorella dell'imperator 
Carlo, governava altre volte, ma scaricandosi già qualche anno, 
ora, con gran suo dispiacere, non partecipa più di alcun consiglio. 
Altri ancora sono ammessi, ma non sono di molta importanza. Del 
cardinale posso dire ch' è vecchio ed è zio del re, però ha 
qualche autorità nel consiglio, ed è uomo di buona intenzione. Don 
Edoardo è di buonissima mente, ma non è di molta autorità. Gli 
altri tre sono buonissime persone, e pur due di loro con qualche 
pratica del mondo, essendo l'uno stato ambasciatore al Concilio e 
l'altro a Roma. In questi adunque ha il fondamento del governo 
del suo stato, e da questo solo consiglio risultano tutte 
l'espedizioni; ma è vero che il parere del confessore, benchè
non voglia entrare in consiglio importa molto, perchè è amato
e stimato dal re grandemente onde s'è veduto spesse volte
le cose alterarsi e farsi diversamente da quello che prima dal
consiglio era stato deliberato.</p>
<p>Il re, il quale è chiamato Sebastiano dal giorno in cui nacque, ha 
compito in quel dì gli anni diciotto della sua età. Nacque dopo la 
morte del padre, che fu Giovanni, il quale morì vivendo ancora il 
re Giovanni suo padre. La madre, ch' è viva ancora, è Giovanna 
sorella del re Cattolico, ora detta la principessa, perchè fu 
moglie del principe. È picciolo di statura, ma di graziosa e 
allegra faccia. La complessione è buonissima, perchè è collerica 
e sanguiea; però è vivacissimo, e pronto nelle sue cose e 
arditissimo. Affatica il corpo continuamente alla caccia, e questo 
è tutto il suo piacere; la qual caccia vuol che sia incontrando con 
la lancia a cavallo i cignali, i quali alcuna volta per la lor 
fierezza l'han posto in gran pericolo; però i suoi non lo veggono 
volentieri in tale esercizio. A tali esercizj poi conseguitano i 
pensieri dell'animo, perchè è pieno di desiderio di guerra, nè 
pensa ad altra cosa che a passar in Africa, e perciò mette gran 
cura nell'esercitare i suoi popoli all'armi, disponendoli in 
ordinanze, e obbligandoli a tenere cavalli e armi per questo 
effetto. 
Questo esercizio e questi pensieri sono poi accompagnati da una, 
non solo religione, ma divozione quasi incredibile in età tale, e 
in tale temperatura, la quale difficilmente suole accomodarsi a 
tanta quiete quanta ricerca tanta esquisita divozione. È 
sollecitissimo agli offizi divini e sta in quelli con somma 
attenzione e devozione. Ogni giorno dice l'offizio grande, non 
altramente che alcuno religioso, e si confessa e comunica 
spessissime volte l'anno, oltra le feste più principali, ed è 
nella sua vita casto tanto, che parendo inimico quasi alle donne, 
alcuni volevano sospettare lui esser poco atto pel matrimonio.</p>
<p>Questa tanta divozione, e tal vita, e questo tanto essere col 
confessore, sì come io dissi, non piace punto ad alcuno de' grandi 
del regno, parendo loro che il re troppo appoggi nel suo governo 
sopra uomo di questa sorte, trovandosi massimamente privi di quella 
autorità che solevano aver prima, e si dolgono che per consiglio, 
sì come essi dicono, di questi due, il confessore e il fratello, 
restasse impedito il matrimonio, già concluso per parola promessa 
al serenissimo re Cattolico, fra il re e la sorella del re 
Cristianissimo, che non è stato poi a tempo quando, a nuova 
instanza di Sua Santità, col mezzo del cardinale Alessandrino, 
dichiarò di contentarsene.</p>
<p>Quanto poi appartiene a quello che si possa credere del suo animo 
verso i principi confinanti e il papa e la Serenità Vostra, ben si 
può dire che, quantunque resti offeso e da francesi e da inglesi, 
che corseggiano il mare con suo gran danno, nondimeno da lui non sia 
mai per venire il romper la pace, perchè in fatto non ha forza 
bastante; e il bisogno anco che ha continuamente del grano di 
Francia, senza il quale si morirebbe di fame il suo regno, lo farà 
sempre star quieto. Col re Cattolico poi ha tanta strettezza di 
parentado, ed è così disuguale la potenza, che vana cosa è a 
pensare che da lui venga mai il romper con quel serenissimo re, 
benchè vivano ancora gli odj fra queste due nazioni, nati dalla 
pretensione di Giovanni primo re di Castiglia sul regno di 
Portogallo per la morte di Pietro re, morto nel 1367 
senza figliuoli legittimi, al quale, di consenso de' grandi del 
regno, successe Giovanni figliuolo bastardo, pel quale in quei tempi 
furon molte guerre dalle quali nacquero gl'odj che vivono ancora. 
Col Seriffo perchè è pagano, e vicino potente in Africa, mantiene 
continua inimicizia, e coi turchi e mori nell'India è nel medesimo 
stato; onde è forza che stia in continua custodia per ogni parte, 
per dubbio di tutti questi. Col papa, perchè è devotissimo, non si 
può dubitare che non stia benissimo, e ben ne dà segno 
lasciandosi governare dal confessore; ma il dare in chiesa il luogo 
superiore al cardinale Alessandrino è stato stimato dai suoi per 
gran cosa, perchè in vero non sogliono i re far tanto onore ad un 
legato del papa.</p>
<p>Della Serenità Vostra poi mostra far molta stima, e in ogni cosa 
si mostrerà sempre amorevole a benefizio di lei. Vien ancora tenuta 
memoria di certa cortesia che fu fatta al re Alfonso II allora che, 
senza speranza di succeder nel regno, fu in questa città per suo 
piacere; e il re don Emanuele ne rese la ricompensa col benefizio 
fatto alle galeazze che capitarono maltrattate, in Lisbona; onde per 
questo, che fu stimato allora molto, fa mandato, per rendergli 
grazie, ambasciatore il famosissimo ancora messer Jeronimo Donato. 
Vorrebbe quel re ancor più stringere questa amicizia, facendo 
qualche accordo per le sue drogherie; ed ha tanto il pensiero in 
questo, che il cardinale nel primo ragionamento me ne diede indizio 
chiaro, e gli uomini della corte affermavano questo esser appunto il 
negozio per il quale m'aveva mandato la Serenità Vostra. E tanto 
basti aver detto dell'inclinazione dell'animo di questo re verso i 
suoi confinanti, e verso il papa e la Serenità Vostra.</p>
<p>Quanto poi al pensiero, ch' esso re abbia per questa impresa contra 
il Turco, non può dubitarsi ch' egli non sia tutto zelo e tutto 
ardore; vorrebbe aiutare, e aiuterà senza alcun dubbio dove potrà, 
che sarà per la parte dell'India, perchè vede poter più giovare a 
sè e ai confederati per quella via che per altra, veggendo poter 
più comodamente e con molto meno spesa mandar un buon numero di 
portoghesi in India, dove vanno di buona voglia, che pochi a 
congiungersi con l'armata de' collegati, dove non ha nè anco che 
guadagnare nel proprio suo particolare, come hanno gli altri 
principi cristianì. E però, quantunque si trovi obbligato per 
l'anno futuro, nondimeno avrà carissimo liberarsi da tal obbligo 
per impiegar maggiori forze in quelle parti dell'India, sì come 
già scrissi alla Serenità Vostra che consigliava il confessore 
suo; perchè in vero pochissimo potrà per questa via, ma molto, sì 
come dissi, per l'altra, e più gioverà alla cristianità il 
suo aiuto per l'India, che l'unione di poca sua forza con le 
armate de' collegati. E questo è tutto quello ch'io ho giudicato 
convenirsi dire degli uomini del consiglio di questo re, della sua 
persona, de' suoi costumi e de' suoi pensieri verso i suoi vicini e 
verso la Serenità Vostra, e del modo ch' egli abbia per aiutare la 
cristianità, che è il fine della prima parte aspettante a questo 
re. Resta ch' io venga a alla seconda aspettante al serenissimo re 
di Spagna.</p>
<p>Quanto adunque alle forze, già sanno le Signorie Vostre 
Illustrissime i gran stati e regni di questo gran re, il quale senza 
dubbio è il maggiore de' cristiani, possedendo i regni di Napoli e 
Sicilia, lo stato di Milano, la Fiandra, grandissimi paesi nel mondo 
nuovo, e la Spagna, dai quali cava grandissime utilità e 
notabilissime comodità. E quanto all'utilità, si trova ora il re 
Cattolico, computando tutti gli straordinarj, i quali nondimeno 
saranno ordinarj per quanto dureranno le gravezze che sono a tempo, 
la somma d'undici milioni d'oro di entrata. È vero che se si vorrà 
far conto di quello che può avanzare dalle spese della lega contro 
il Turco e dalla difesa delle cose proprie e offesa contro il re di 
Francia, si convien dire che sia Sua Maestà così stretta quasi 
come qualsivoglia altro principe cristiano, perchè quello che cava 
di Fiandra non solo è consumato in quella provincia, ma ha bisogno 
d'esser accresciuto e aiutato dall'altre parti; e il medesimo dico 
dello stato di Milano, il quale, benchè sia gravato d'un milion 
d'oro, ha bisogno nondimeno dei danari di Spagna, tante sono le 
spese per ogni parte. E siane segno manifestissimo, poichè non si 
possono veder i conti, i grandi interessi che sopporta Sua Maestà 
nelle provvisioni che fa de' danari, lasciando stare la tardezza con 
che si provvede, che pur significa difficoltà; sebbene questa porti 
seco ancora un'altra cagione, la quale è una natural lentezza e 
lunghezza ch' è in Sua Maestà in tutte le cose, per grandi ed 
importanti che siano. E per quanto sia verissimo importar poco meno 
d'un milion, e mezzo d'oro le due grazie avute, per cagion della 
guerra, da Sua Santità, nondimeno si vede tuttavia continuare le 
medesime necessità e l'istesse incomodità, che sono di tanti 
interessi che patisce Sua Maestà, e di tanti lamenti che 
fanno tutti i suoi soldati i quali nello stato di Milano e di 
Napoli, ma più nei paesi di Fiandra, sono creditori di grossissima 
somma di paghe onde avviene di necessità che non solo non si 
quietino quei popoli di Fiandra per le cose passate, ma che anzi si 
sollevino pur tuttavia, eccitati e trafitti continuamente dagli 
spagnuoli, i quali convengono vivere secondo la loro discrezione. Si 
può adunque dire con verità esser gravati tutti i paesi 
grossissimamente, e dalle borse de' particolari uscire ogni anno di 
ordinario la somma di nove milioni e mezzo d'oro che, aggiunti alle 
due grazie, che sono la crociata e l'escusado fanno la somma in 
tutto degli undici milioni ch' io dissi; la quale nondimeno non 
basteria a far che il re potesse supplire alla lega per la offesa, 
quando per l'altra parte fossero da' francesi combattuti e 
travagliati i suoi luoghi. L'escusado è una grazia di Sua Santità 
con la quale può il re, levando alle chiese il decimale più ricco, 
tenerlo per sè; e questo afferma ognuno dover importare ogni anno 
poco meno d'un milion d'oro, tanto è grande la Spagna, e tanto 
ricche sono le chiese.</p>
<p>Quanto alle comodità poi, ben può dirsi esser molte e molto 
importanti, perchè d'Italia ha soldati e cavalli per darne ad 
altri, di Spagna si vede quanti uomini cava ogni giorno, e per far 
galere non gli mancano legnami e nè meno uomini per remarle, e 
dall'India può aver questa comodità di pigliare per sè in un sol 
colpo la somma di cinque milioni d'oro che, ogni anno entrano in 
Spagna. La qual comodità, benchè non si possa credere la Maestà 
Sua essere per usarne se non in grandisssima necessità perchè 
sarebbe un rovinare tutto quel corso, nondimeno è pur gran cosa 
trovarsi nelle necessità un modo così gagliardo onde ripararvi per 
quella volta. E tanto basti in quanto appartiene a questo capo della 
potenza. Ora è da vedere in qual modo a questa s'accompagni 
la volontà, perchè senza questa poco vaglion le forze. Ma perchè 
il voler de' principi, quantunque nelle cose di stato abbia a 
dipender principalmente dall'utile, dal quale anco devono gli uomini 
far suo giudizio, alcuna volta nondimeno venendo alterato conforme 
alla prudenza di chi governa, è necessario dire alcuna cosa della 
qualità degli uomini del consiglio di Sua Maestà e della sua 
persona, perchè essendo ben conosciuti, potrà meglio la Serenità 
Vostra giudicare e discorrere il voler di questo re intorno alla 
guerra presente.</p>
<p>Sette uomini principali adunque sono del consiglio di stato. Il 
cardinale Espinosa, il duca d'Alva, Ruy Gomez, don Antonio di 
Toledo, il duca di Medinaceli, il duca di Francavilla e il duca di 
Sessa; ma benchè tanti, finalmente, tutto il peso, per la 
riputazione che hanno, si risolve nel cardinale, nel duca d'Alva e 
in Ruy Gomez, perchè di questi fa il re più stima che di alcuno 
degl'altri. Onde parlando di questi, dico esser nel cardinale molta 
diligenza e molto pensiero alle cose del suo re; è uomo di gran 
fatica, e però il re sopra di lui scarica quasi tutti i negozi, 
confidando dover aver da questa persona, non molto nobile, più 
sincera relazione e più sincero parere che dagl'altri due, già 
molt' anni conosciuti da Sua Maestà per emuli e poco amici l'uno 
dell'altro; ond' è persuaso spesse volte esser essi contrari nelle 
opinioni più per l'affetto che per sincerità di parere.</p>
<p>Il duca d'Alva è vecchio già di 70 anni tutti dispensati al 
governo di stato e alle guerre con notabilissimi carichi; è di 
bonissimo ingegno ed è eloquentissimo, discorrendo con gran 
gravità delle cose importanti; è di natura riservata e molto 
cauta, onde vuole abbondare nelle sue imprese di tutte le 
provvisioni, in maniera che, a giudizio universale, vuole anco, 
molto più di quello che sia il bisogno; onde è causa di far 
consumare al suo re grandissima somma d'oro, che forse altri non ne 
consumeria tanta. E più atto al conservare che all'acquistare, e 
pare anco che la fortuna gli sia stata più favorevole in quello che 
in questo, perchè chi considera l'azioni sue vedegli aver nulla 
acquistato, benchè, lo tentasse ma molto conservato; e segno 
sia di questo ch' io dico la lettera ch' egli scrisse nel principio 
di questa guerra alla Serenità Vostra, nella quale ricordava che 
tante fossero le provvisioni per assicurare i luoghi assaltati come 
se non avessero ad essere soccorsi poi attendere al soccorso come se 
non fossero stati presidiati ricordo ben sicuro ma assai difficile 
da metter in atto, perchè spesse volte non si può far l'uno e 
l'altro compiutamente. Di questo soggetto si fida grandissimamente 
il re, e si vede che la ricuperazione di Fiandra già tutta 
sollevata, e la conservazione di quella, è tutta appoggiata sopra 
le spalle di quest' uomo. Onde ben si può credere che il consiglio 
di lui in questi moti francesi, anzi pur nel principio delle sole 
sospizioni, molto valesse col re, sendogli rappresentate le cose 
forse anco più gagliarde e di maggior pericolo che non erano in 
fatto.</p>
<p>Ruy Gomez, di nazione portoghese, allevato sin da' primi anni con 
il re, seppe in quel tempo così bene introdursi nella conversazione 
di Sua Maestà che non era alcuno più intimo nè più intendente 
delle cose più secrete, o piacevoli o gravi che esse si fossero, di 
quest' uomo, e procedendo sempre più innanzi, più sempre s'è 
andato stabilendo e confermando in grazia. Ottiene ciò che vuole, e 
non dimanda; ma essendo all'orecchio del re, parla in maniera delle 
cose, che il re da sè cade in opinione di quello di che egli avria 
voluto pregarlo. E così il re sta contentissimo, parendogli non 
aver uomo che lo molesti ogni giorno quando per questa quando per 
quell'altra cosa. È il primo ad onorare e riverire quell'uomo che 
il re toglie a far grande; e ben si vide nel cardinale Espinosa, il 
quale, i primi giorni che fu levato dal giudicar cause private come 
semplice dottor del consiglio reale, e datogli il grado di 
presidente, da Ruy Gomez, primo di tutti i grandi, ricevè quegli 
onori ed ossequi che possono esser desiderati dal maggiore nel suo 
minore. Ne' suoi ragionamenti non si vanta mai della grazia ch' egli 
abbia col re. Dai luoghi pubblici sta lontano più che tutti gli 
altri, nè si vede ch' egli cerchi di lasciarsi veder al volgo per 
godere di quello che sogliono goder volentieri gli uomini 
vani. Con queste vie s'è acquistata e mantenuta la grazia del re 
tanti anni; la quale in fine, parte per doni, parte per grazie del 
medesimo re, e parte per altra via, (indrizzandosi a lui tutti i 
principi d'Italia e d'ogni altro luogo), gli ha partorita una 
ricchezza di 80,000 scudi d'entrata nel termine di poco più di 
venti anni con un l'aggiunta di tanti contanti che è opinione 
universale che ogni anno, per via de' cambj, guadagni grandissima 
somma di oro. Questi adunque sono i soggetti più principali col 
parere de' quali si governa Sua Maestà, perchè tutti gli altri, 
eccetto il duca di Sessa, dividendosi, s'accostano e dipendono o da 
questo o da quello. Ma questo duca, per esser troppo libero, e per 
esser profusissimo nello spendere, e nel donare, non fu mai preso in 
considerazione dal re, e solamente dopo la guerra di Granata, per 
onorarlo, gli ha dato luogo nel consiglio di stato.</p>
<p>Considerando adunque questo consiglio, e la natura, le inclinazioni 
e la pratica di questi uomini, pare che si possa concludere quest' 
universale, che il consilio sempre pieghi a quelle cose le quali 
dimostrino maggior sicurezza, benchè fossero meno onorevoli; 
perchè il cardinale, per la poca pratica, convien desiderar la 
quiete per non far prova in cose importantissime di sè stesso; il 
duca d'Alva è già vecchio e glorioso tanto che non può desiderar 
altre imprese, aggiungendosi a questo la sua natura, che è di stare 
su la difesa; e Ruy Gomez poi, arricchito e ingrandito nella pace, 
non può desiderar quello che gli possa ritardare la sua ricchezza, 
la quale in tempo di pace può accrescer maggiormente. E si può 
aggiungere alle cause di questi due, il cardinale e Ruy Gomez,
quest' altra ancora, che l'uno e l'altro di questi dipendono
principalmente dal compiacimento del loro re. </p>
<p>Il quale, acciocchè oramai si venga alla sua persona, s'è visto 
sin dai primi suoi anni inclinare alla pace, esser inimico di 
guerra, non desiderare maggior stato di quello che s'abbia, e come 
in questo è caldissimo ed ardentissimo, così in quest' altro 
dell'acquistare esser tepido e forse pieno di ghiaccio. 
Segno ne sia la prima guerra ch' egli ebbe con Paolo IV, da che si 
accese quella di Francia; nell'una e nell'altra delle quali 
dimostrò chiaramente quanto a lui bastasse conservar le cose, 
contenendo, quanto alla prima, negli steccati il duca d'Alva già 
posto d'intorno Roma, e prestando poi, quanto alla seconda, le 
orecchie alla pace con Francia; la qual concluse bene con grande 
avvantaggio, ma lasciando del tutto le speranze che avesse potuto 
avere seguitando la vittoria dopo la rotta d'un grossissimo esercito 
francese con la presa del gran contestabile e dei principalissimi 
ministri e capitani di quel regno. Considerisi poi l'occasione che 
gli avrebbero offerto le sollevazioni civili della medesima Francia, 
e veggasi se l'imperator Carlo suo padre le avesse lasciate 
sfuggire. Dalle quali cose tutte si può cavare quanto sia Sua 
Maestà lontana dalla cupidità di quel d'altri. Altre cose ancora 
si veggono in questo re, le quali sono gran compagne e ministre di 
tali pensieri, quali sono una risoluzione tardissima in tutte le 
cose e una tenacità estrema nello spender il denaro; nel che vuole 
esser sì misurato, che spesse volte la troppo stretta misura induce 
le cose a termini pericolosissimi, onde poi spende, con maggior 
disordine senza bisogno. Per tal tardità e per simile tenacità si 
perdè quasi Malta (<hi rend="italic">nel</hi> 1565) di tanta conseguenza 
agli stati suoi del regno di Napoli e di Sicilia, e della Goletta in 
Barberia, anzi di tutta Spagna, che fu stimato miracolo l'arrivare 
il soccorso a tempo. Per le medesime cause si ridusse la Fiandra a 
tanto estremo, che solo dopo sollevata e depredate molte città, e 
consumati molti popoli, comparve il duca d'Alva, quando con ragione 
era creduto che il principe d'Oranges e il conte d'Egmont, con gli 
altri più principali, dovessero opporsi per non lasciarlo entrare 
armato; onde fu reputato più gran ventura del re che prudenza e 
più semplicità e stolidità di quegli uomini che accortezza dei 
duca, il rimedio e la ricuperazione di quei paesi.</p>
<p>Nè è meraviglia, serenissimo principe, che questo re 
proceda in tal modo, poichè la complessione, cosa di tanto 
momento per principio di tutte le azioni degli uomini, essendo 
flemmatica, grandissimamente così lo inclina. E se nella giovane 
età fu sempre così, par ben ragionevole che in questa, forse più 
che mezzana, essendo in 45 anni forniti questo mese di maggio 
passato, sia anco molto più cauto e meno desideroso di travagliare. 
Ma aggiungendosi poi a tal natura e a tal abito un consiglio, quale 
ho descritto, d'uomini tutti tendenti, e per loro interessi e per 
loro parere, a confermare il re in questo, si potrà comprendere 
molto meglio quello che si possa giudicare nelle occasioni presenti.</p>
<p>Voglio ben confessare ingenuamente alla Serenità Vostra che, tutto 
che io abbia sempre stimato questa Maestà concorrere mal volentieri 
a tanta spesa e a tanto rischio in questa guerra turchesca, non mi 
era mai potuto cadere nell'animo che, conoscendo essa quanto poco 
possa questo Serenissimo Dominio, e tutta la lega insieme, contra il 
Turco con la sola difesa (nella quale i principi collegati vengono 
ad inchinarsi, e il nemico vie più a ingagliardirsi), Sua Maestà 
si risolvesse, dopo una tanta vittoria e dopo essersi conclusa in 
Roma l'unione delle forze, di commettere al signor don Giovanni suo 
fratello il contrario, con pericolo di estremo disordine a questo 
Dominio, e di danno notabile a sè e a tutta la cristianità. 
Confesso, dico, ingenuamente non aver potuto io creder tanto, per 
questa cagione del danno di che Sua Maestà medesima viene con ciò 
ad essere ministra, e ne sto addoloratissimo e maravigliatissimo. 
Vado bene considerando che la gran necessità del denaro, il gran 
moto di Fiandra, la quale è in necessità di grossissima guardia, 
sì per gli istessi popoli, che son già disperati delle estorsioni 
de' spagnuoli che vivono a discrezione, e si per gl'assalti francesi 
e forse anco il non aver creduto l'armata turchesca così 
gagliarda quanto si sente al presente, onde potea forse credersi in 
quel tempo che non avesse ardire di uscire dallo stretto, siano 
state sole cagioni di un tale accidente. Ma il non parlarne 
all'ambasciatore nostro in Spagna, il non esserne fatto ufficio dal 
suo con la Serenità Vostra, e l'essersi mostrato l'ordine dal suo 
ambasciatore in Roma a viva forza, tutto ciò mi mette in dubbio di 
radice ancora più cattiva, che non è quella dell'impotenza; 
quantunque anco considerandolo aver voluto il re, per ordine suo di 
Spagna sin dal principio delle consulte in Roma, che il consiglio 
cadesse non sopra l'andare o il non andare all'impresa d'Algeri 
(cosa nondimeno tanto desiderata e bramata da Sua Maestà e da tutta 
la Spagna ma sopra l'impresa che s'avesse a fare in Levante, mi 
tiene sospeso l'animo grandemente, perchè una tale risoluzione in 
quel tempo mostrò pur chiara la candidezza dell'animo suo. Onde non 
saprei a che assegnar la causa d'un tanto accidente.</p>
<p>Ma poichè son stato astretto, in luogo di pronosticare quello che 
poteva sperar la Serenità Vostra dalla congiunzione di questo 
serenissimo re, a discorrere sopra le cause di un tal mancamento 
fuori forse di quello che conveniva a chi è in questo luogo per far 
relazione, sì come sono io, e non per far risolvere alla Serenità 
Vostra alcuna proposta materia; la sua benignità sarà tanta che mi 
avrà per iscuso, considerando quanto io sia stato necessitato a 
questo, ed anco se in così fatto accidente, benchè pratico di 
quella corte per esservi stato quasi tre anni continui, non so 
ricordare il rimedio; perchè in vero, sia fraude o impotenza, non 
potrei dir altro se non che alla prima non vi fosse altro rimedio 
che non appoggiarsi a quelle speranze, e alla seconda solo rimedio 
che francesi stessero in pace. Conveniente rimedio è nondimeno 
quello che fa la Serenità Vostra, tenendo spesso avvisato 
l'ambasciatore delle trattazioni in Roma e dei preparamenti che si 
fanno da lei, acciocchè ben avvisato e bene inanimato a star 
oculato a quello ch' egli potesse scoprire per far gl'ufficj che 
convenissero, potessero questi esser fatti e più a tempo e con 
maggior fondamento; dovendo esser certa la Serenità Vostra 
che gli avvertimenti è gli avvisi agli ambasciatori sono gran lume 
ond' essi possano far gl'ufficj che bisognano, e scoprir con più 
fermezza i pensieri e le trattazioni che sono fatte di tempo in 
tempo. So che il clarissimo Donato, che è molto prudente e molto 
intendente, e per tale anco stimato dal re, è diligentissimo e 
avvedutissimo a quel bisogno; e, avendolo io praticato quel mese in 
Spagna, dove la Serenità Vostra è servita con molta soddisfazione 
di Sua Maestà e di tutta la corte, ho visto che prevede e provvede 
così a tutti gl'uffizj accorti e prudenti che possono esser 
desiderati, anco senza aver avuto ordine di qua, poichè la gran 
lontananza non comporta che si possa in ogni accidente aspettare 
avviso; e le sue lettere mi rendono in tutto questo appresso la 
Serenità Vostra veridico testimonio.</p>
<p>Restami ora a dire del signor don Giovanni d'Austria esecutore di 
tanta impresa; senza il quale non può dubitarsi, qualunque spesa 
della Serenità Vostra, qualunque consiglio dover esser gettato a 
grandissimo malefizio di questo serenissimo Dominio, non valendo nè 
buono nè unito volere de' collegati se nell'esecutore non 
corrispondesse il giudizio e la volontà, e più ancora l'autorità, 
senza la quale nulla varrebbon in lui le altre condizioni benchè 
ottime; perchè l'ubbidienza de' capitani e il rispetto che devono a 
tal personaggio può solo rendere eseguiti gli ordini dei collegati, 
e il consiglio dei tre principali in armata.</p>
<p>Di questo personaggio adunque potrei dir molto, quando non fosse 
questo signore astretto ai comandamenti del re; perchè in vero non 
si poteva dalla Serenità Vostra desiderare nè più ardente nè 
più compiuta volontà in esecutore di tanta impresa a benefizio di 
tutta la cristianità di quella che sia in questo giovane generoso; 
perchè la età, che è di 27 anni incirca, la complessione, che 
è collerica e sanguinea, lo rendono vivace, ardito e desideroso di 
gloria, avendo anco tanto ingegno da conoscer benissimo che con 
l'occasione della lega può migliorare la sua condizione, la quale 
altrimenti è solo di cavaliero poco più che privato. Non può 
sperare in Spagna nè in alcun' altro luogo, stato 
corrispondente al sangue di dove viene, essendo figliuolo 
dell'imperator Carlo V; però è necessitato a sentire con 
grandissima pena questa risoluzione, del serenissimo re suo 
fratello. Considerisi a confirmazione di questo l'opera fatta l'anno 
passato, la quale è servita solo per l'industria e valore de' 
nostri e per risoluzione di solo questo giovane, il quale, per quel 
che s' intende da tutte le parti, volle pur andare innanzi contra il 
parere quasi di tutti del suo consiglio. Ne è meraviglia che fosse 
così poichè in Spagna medesima, dopo la nuova della vittoria la 
quale giunse alla corte pochi dì innanzi ch' io v'arrivassi fu chi 
apertamente affirmava esser stato un gran rischio, e che in fatto
fu risoluzione da giovane; e l'istesso Ruy Gomez, ragionando col 
clarissimo ambasciatore Donato, affirmava che bisognava mandar 
appresso a questo soggetto persone che non fossero nè anco così 
tutto arme; il che mi ricordo che scrivessimo alla Serenità Vostra 
in quel tempo; e si vide poi anco esserne seguito l'effetto per la 
elezione del duca di Sessa per suo luogotenente, e del signor 
Antonio Doria e marchese di Trevico, per consiglieri; uomini, che 
per l'età e per l'esperienza ben basteriano a temperare, ma non 
già a raffreddare del tutto quelle azioni che la ragione avesse 
persuaso doversi fare con ardire e con risoluta prestezza, se il re, 
con questa inaspettatissima nuova non avesse chiarito il mondo che 
vuol non solo temperare ma assicurarsi del tutto le sue galere.
Quanto adunque all'animo di questo giovane, non si può desiderar di 
più per l'esperienza fatta, e per quello ancora che ha dimostrato 
in Messina in fatti ed in parole, siccome so che le Signorie Vostre 
Illustrissime di lui restano soddisfattissime.</p>
<p>Avea pensato di dire alcuna cosa intorno all'intertenersi dei 
ministri della Serenità Vostra con questo signore e con i suoi 
ministri, onde nascesse sempre più ardore e amore a benefizio di 
questa santa impresa; ma so che ogni mio ragionamento in questo 
proposito saria riputato tedioso e vano; però mi risolvo a tacere 
e, far fine al mio uffizio pregando l'onnipotente Dio, che volgendo 
gli occhi suoi verso questa sua cristianissima Repubblica gli 
piaccia averla nella sua guardia, dimostrandole quella parte, 
nei consigli e nelle deliberazioni ch' ella abbia a prendere, che 
sia nè del tutto con troppa confidenza nè con troppa bassezza, 
acciocchè servando, in cosa tanto importante e tanto pericolosa, 
quel temperamento che conviene alla somma prudenza di Vostra 
Serenità e delle Signorie Vostre Illusstrissime non solo sia 
stimato questo serenissimo Dominio per magnanimo e forte, come è 
conveniente che si dimostri nei casi più gravi e più pericolosi, 
ma sia anche conosciuto di tale temperamento che, non eccedendo nel 
troppo in alcuna delle parti, non tolga a sè medesimo quelle 
occasioni che gli venissero innanzi a maggior vantaggio e benefizio 
suo. E questo è tutto quello ch' io ho giudicato bene doversi dire 
da me in questo luogo e in questo proposito dei serenissimi re di 
Portogallo e di Spagna e del signor don Giovanni d'Austria.</p>
<p>Iscusimi la Serenità Vostra s'io fossi stato in questa narrazione 
più lungo che essa per avventura non s'aspettava, poichè il 
desiderio ch' io aveva di non mancare nelle cose importanti, e il 
voler parlare con distinzione, affine che quanto fosse inteso tanto 
anche fosse più facilmente conservato nella memoria ha causato un 
poco maggior lunghezza; e in luogo di perdono siano contente, con la 
loro molta benignità, concedermi nuova grazia, ascoltando 
volentieri pochissime parole ch' io desidero dire del mio 
secretario, che è stato messer Valerio Anselmi, e di me.</p>
<p>Di messer Valerio adunque posso dire, in poche parole molte cose, 
perchè ho trovato in lui tutta quella riverenza, obbedienza e 
osservanza, che dee essere in ciascun buono discreto secretario 
verso l'ambasciatore, nè io ho potuto desiderar più. Che quanto 
ciò importi alla quiete dell'ambasciatore lo giudichino quei 
clarissimi che si sono incontrati nel suo rovescio. Quanto poi a 
quello ch' io gli ho comandato di tempo in tempo in servizio della 
Serenità Vostra, tanto è stato diligente, tanto paziente e tanto 
intendente, quanto similmente io ho potuto desiderare; e può ella 
ben esser certa che il mio desiderio in questo sia stato e sia per 
esser sempre inestimabile. Dio mi sia testimonio come io parlo con 
verità, onde è ben degno della grazia della Serenità Vostra e di 
ciascuna delle Signorie Vostre Illustrissime.</p>
<p>Di me poi posso dire che ho a rendere, infinite grazie al Signore 
Dio, il quale in tanta lunghezza di viaggio, essendo oggimai l'anno 
ch' io peregrino, in tanta diversità di paesi in tanta varietà di 
stagioni e di tempi, in tanta mutazion di cielo, non altro quasi 
facendo che cavalcare, s'abbia Sun Divina Bontà degnato conservarmi 
sempre la sanità fuor che quel poco ch' io mi risentii a Milano, 
per esser ancor troppo fresco nella fatica; che certo è stata 
singolarissima grazia, avendo convenuto patir l'ardore dei maggior 
caldi e il ghiaccio dei maggiori freddi; ed è pur vero che in un 
medesimo giorno, cavalcando la Spagna, ho patito grandissimo freddo 
ed eccessivo calore, tanto che in un medesimo giorno ho convenuto 
spogliarmi e vestirmi più d'una volta. Ho cavalcato paese dove, per 
la sua siccità, languivano gli uomini e i cavalli privi pur d'una 
gocciola d' acqua, e dove ho avuto poi ad affogare nei fanghi 
e nelle acque, onde è ben, stata sola infinita benignità di Dio 
che, in tante mutazioni e così frequenti io mi sia conservato così 
sano come mai fui. Sia lodata per sempre la sua bontà.</p>
<p>Resta finalmente ch' io renda anche infinite grazie alla Serenità 
Vostra e alle Signorie Vostre Illustrissime che ricordandosi di me 
si siano contentate di comandarmi, perchè qual maggior grazia può 
ricevere un cittadino che l'esser adoperato dalla sua patria? Onde 
ben debbo con ogni affetto del cuor mio tornar a ringraziarla, 
affermandole che qualunque travaglio patito, qualunque fatica presa 
e qualunque pericolo corso mi sia stato doppiamente pagato sempre 
ch' io pensava alla sua molta benignità; pereiocchè questa nel 
caldo e nel freddo mi ristorava, e nella spesa m'arricchiva, e 
finalmente a tutti i mali ella mi è stato rimedio salutifero e 
soavissimo. Conosco non poter corrispondere a tante grazie, perchè 
e la roba e la vita, senza ch' io l'offerisca, si trova esser della 
Serenità Vostra innanzi ch' io nascessi, come l'anima è del suo 
creatore; però non potendo nè sapendo che altro fare, farò quello 
che siamo soliti noi uomini col Signore Dio, dimandando e 
supplicando dopo molte grazie ancora alcun' altra. Così io, dopo 
tante che l'è piaciuto concedermi, tornerò nuovamente a 
supplicarla, che degnandosi aver in considerazione le molte spese 
patite per la lunghezza di tanto viaggio tutto quasi dispensato 
sopra le osterie, con che ho convenuto far di quelle provvisioni che 
la necessità mi sforzava, ella sia contenta farmi grazia di quella 
catena e di quella spada donatemi al partire dai serenissimi re di 
Spagna e di Portogallo, acciocchè con l'una slegandomi di qualche 
mio particolar creditore, io resti nondimeno legato alla liberalità 
e pietà di questo Illustrissimo Consiglio, e con l'altra io onori 
la mia camera in segno di aver servito questo Serenissimo Dominio in 
parte dove era poco men di cent' anni che la Serenità Vostra non 
aveva avuto ambasciatore.</p></div1></body></text></TEI.2>
