<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1675-1680)</title>
      <author>Giovanni Morosini</author>
    </titleStmt>
    <extent>113 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001231</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1675-1680)">
<head>Relazione di Costantinopoli del Bailo Giovanni Morosini di Alvise
1675-1680</head>
<div2><head>Premessa</head>
<opener><salute>Serenissimo Principe.</salute></opener>
<p>Le grandezze della Casa Ottomana, fabbricate in gran parte sopra le 
disavventure dell'afflitta Cristianità e le discordie fatali fra i 
Principi d'essa, non possono esser descritte senza lagrime, nè 
intese senza dolore. È questa nella rivoluzione di molti secoli 
riuscita a tale Potenza funesta, che il riepilogarne più li 
principii ed i successi sarebbe un ripetere con tedio, ciò che gran 
numero di gravi scrittori hanno virtuosamente tramandato a notizia 
dell'età venture con lodevole utilità. Deve però restringersi 
unicamente questo debole effetto dell'obbedienza mia alle publiche 
prescrizioni, nel sottoporre con la possibile brevità alla 
cognizione purgatissima della Serenità Vostra lo stato presente di 
quell'Imperio smisurato, e sopra tutto nel far conoscere la 
necessità in cui è la Patria costituita di formare coll'argine 
dell'umana prudenza il possibile valido riparo alla rapidità di 
così vasto torrente. Confesso, che impresa così difficile mi 
scemerebbe l'animo, se questo rinforzato dal naturale ereditario 
zelo, e dal riflesso dell'essere stato paternamente compatito per il 
lungo e continuato spazio d'anni dieciotto in un reggimento prima, 
poi nell'ambascerie di Savoia, Francia, Germania, e finalmente nel 
corso di mesi 60 per pubblica begnigna disposizione impiegati 
nell'importante ministerio di Bailo in Costantinopoli, non mi 
assicurasse della pubblica generosa clemenza anco in quest' ultima 
appendice dei sostenuti servizii. Con purità dunque di cuore, più 
che con vaghezza di stile dividerò in tre parti il presente 
discorso, dovendo la prima versare sopra lo stato interno della 
Corte e dell'Imperio; la seconda accennerà il più essenziale nel 
commercio mercantile, ch' è la nutrice ed il latte di questa 
dominante, e riferirà la terza gl'interessi presenti dei 
Principi, o per confine o per traffico in qual si sia modo con la 
Porta uniti, riflettendo <foreign lang="lat">massime</foreign> a quello della Serenissima 
Republica, che deve fare la più attenta e grave occupazione d'ogni 
buon cittadino, e quella in particolare di questo sapientissimo 
Consiglio. Sopra tre validi fondamenti dunque, come sopra tre gran 
colonne dello stato si trova tenacemente stabilito l'Imperio de' 
Turchi: Religione, obbedienza e milizia. La prima, ch' è il più 
forte legame dell'umana società unisce gli animi e l'inclinazione, 
la seconda dà vigore alla volontà assoluta del Monarca, l'ultima 
dilata i confini e rende soggetti gli Imperj. È massima inveterata 
fra Turchi, che la Monarchia Ottomana perderebbe il godimento della 
tranquillità civile senza il beneficio d'una guerra esterna, che 
tenga occupati gli animi ed in esercizio le milizie, e che bisogni 
dar esito alla ferocia Turchesca impiegando l'armi in danno degli 
antichi nemici della fede e dell'Imperio, più tosto che adoperarle 
a lacerare il corpo della madre comune di tanti popoli. Con tali 
feroci principii diede l'empio Maometto le false leggi del suo 
detestabile Alcorano, concatenando in modo le cose terrene con le 
celesti, ed il potere di Dio con quello del Sovrano, che non è 
meraviglia se oggi resti questo quasi che adorato dall'ignorante 
volgo a guisa di umana Deità, e con fastosi titoli chiamato Ombra 
di Dio, fratello della Luna e del Sole, Dio della terra, 
distributore di tutti li scettri dell'universo, e con altri simili 
attributi di superba vanità.</p></div2>
<div2><head>Del Gran Signore e della Casa Reale.</head>
<p>Nato l'anno di nostra salute 1638 da Sultan Ibrain e 
da una Schiava Circassa, Mehemet, quarto di questo nome, e 
dall'infelice Padre, che fu vittima del furore dei Giannizzeri, 
lasciato in tenera età erede del trono e dei pericoli, gode 
presentemente regnando, posto tanto sublime di grandezza e 
d'autorità, qual è quello d'Imperatore dei Turchi. Le sue 
inclinazioni portate a piaceri del senso, al diletto smoderato della 
caccia ed alle famigliari conversazioni coi suoi domestici, alieno 
l'animo dalle crudeltà connaturali alla nazione, e per lo più da' 
suoi antenati medesimi praticate, in modo che palesandone anzi 
abborrimento, può dirsi distintamente dotato di regia clemenza, 
virtù, che sordidamente corrotta però da insaziabile avarizia, 
perde il prezzo ed il pregio, posponendo frequentemente 
l'esercitarla ad ogni benchè trivale speranza di profitti e di 
emolumenti. Applicò con avidità molto continuata alla lettura 
dell'istorie de suoi progenitori, e di Sultan Amurat <foreign lang="lat">massime</foreign> 
suo zio, celebre per la difficile espugnazione di Babilonia, solendo 
dire che di quell'Imperatore vuole egli imitare la gloria ed i 
trionfi, coll'allontanarsi però al possibile dalla sua avarizia e 
crudeltà. È tuttavia credibile, che imbevendosi giornalmente il 
Regnante delle massime del defunto non accresca insensibilmente, 
coll' esempio, la naturale sua avidissima propensione, e che 
moderando solamente il mezzo conseguisca ed ottenga il fine 
medesimo: perchè se il primo riempiva il tesoro col togliere dal 
mondo li ricchi, col devastare le Provincie, e coll'esigere tributi 
dalla milizia, questo si contenta farlo coll'uso frequente delle 
avanie indistintamente praticate, col non supplire bastantemente ai 
più necessari dispendii e col raddoppiare con varii pretesti 
gli agravii a' miserabili sudditi. Impresso sino da primi anni del 
furioso potere della milizia baccante, di cui vide, non senza 
proprio pericolo, contro l'estinto Padre gli effetti funesti, non 
lascia qual si sia industria per trattenerla, con l'ordinarie paghe 
e con numero frequente di grazie, obbediente e contenta. Resta nulla 
di meno agitato nell'animo per gli accennati successi da un'interna 
continuata apprensione, dal temperamento suo malinconico nudrita, 
che non lo lascia quietare in parte alcuna, che gli ispira 
l'aborrimento invincibile all'abitare nel serraglio maggiore, che fu 
la scena della tragedia accennata, e che l'obbliga a cercare il 
smarrito riposo e tranquillità con sommo suo patimento tra le fiere 
e fra' boschi.</p>
<p>È l'Imperatore mediocremente robusto di corpo, di statura mezzana, 
di colore più che olivastro, curvo nobilmente, di guardatura mite, 
di barba rara, di complessione flemmatica. Col moto violento, 
indistintamente praticato in ogni ora e stagione, ha riportato 
qualche fiacchezza ne' ginocchi e nelle gambe, quale però viene con 
gli ogli caldi di cannella ed altri aromati giornalmente 
corroborata, di questi pure servendosi nell'ungere la faccia ed il 
corpo tutto, prima dello scorrere nel più orrido inverno fra neve e 
ghiacci le campagne, giudicandosi con tale diligenza perservato 
dall'inclemenza del tempo, osserva con minuto rigore li precetti 
della sua falsa credenza, esattamente praticando il digiuno del 
Ramasan, e godendo delle frequenti prediche di Vani Effendi, scelto 
fra quelli della legge per direttore della sua coscenza, ipocrita e 
sopraffino nel midollo, tutto pietà e giustizia nell'apparenza, che 
amassando per sè medesimo tesori insegna con qualche eloquenza agli 
altri di godere della povertà, ma fra le sue imperfezioni utile 
alla propria e alle straniere nazioni, potendosi frequentemente 
chiamare l'acqua che smorza il calore degli impeti di quel Monarca. 
Nodrisce nulla di meno costui nel cuore del re l'antica implacabile 
avversione contro il nome Cristiano, e, spesso ripetendo le promesse 
dell'empio profeta, cerca di lusingare al suo genio, concedendo ogni 
sfogo al senso, ed assicurando il lezzo dei più sordidi gusti per 
tutta l'eternità. Oltre al numero dei maestri all'educazione di 
Sultan Mustafà primogenito dell'Imperatore regnante destinati, ha 
il Re appoggiato al nominato predicatore il pensiero d'istruirlo 
dei sensi più reconditi dell'Alcorano, e come che l'età 
giovanile di esso Principe che non eccede gli anni quindici, ed il 
suo temperamento docile, che viene palesato anche nella bellezza 
esteriore del corpo, gli facilitano grandemente il progresso in ogni 
studio ed esercizio, così non lascia la sagacità del suddetto 
Effendi d'attribuire a merito delle proprie applicazioni, ciò che 
non è veramente altro che prontezza d'ingegno del Principe, che 
molto <foreign lang="lat">pro</foreign> mette in ogni genere, allora che si trovino le sue 
applicazioni maturate dagli anni dell'esperienza e dal tempo. Altro 
figliuolo maschio in età d'anni sei in circa tiene il gran Signore, 
procreato pure con la regina oggi regnante, e come gli anni suoi 
teneri non permettono il formare sopra le sue inclinazioni, riflessi 
e ponderazioni, così è osservabile che li maschi tutti partoriti 
nel corso di più anni, ed in quelli pure della mia permanenza a 
Costantinopoli dall'Odalische, ossiano concubine del Re, sino al 
presente giorno 5 in numero, hanno in pochi giorni terminato il 
corso della vita loro, ciò non essendo accaduto alle femmine con 
probabile suspizione che dalla Regina ne sia stata empiamente 
sollecitata la perdita, per essere con la regnante posterità sola 
nel credito, nell'autorità e nel comando. Da questa empia maniera 
di procedere, resterà ben nota alla somma prudenza di Vostre 
Eccellenze l'inclinazione ed il genio d'essa Regina regnante, che, 
nata nel regno di Candia e con altre prede in serraglio trasportata, 
ha sortito la fortuna di essere fra l'altre la prima a concepire ed 
a sollevarsi con la desiderata prole al presente elevatissimo posto. 
Tutte le relazioni che n'ho avuto concordano nell'assicurarla di 
bellezza mediocre, di finissimo genio e di robustezza notabile nel 
temperamento; in apparenza si dimostra aliena da ogni negozio, tutto 
che con le sue arti, raggiri e lusinghe, dalle quali si lascia il 
Gran Signore più che mediocremente piegare, abbi gran parte nelle 
deliberazioni e nelle grazie. Da ciò è originata la gelosia 
pungentissima della Regina madre, ormai giunta alli 60 anni 
d'età, e che avendo con dispotico potere governato nella minorità 
del figlio l'imperio, amaramente risente di veder l'altra preferita 
nella stima e nella confidenza.</p>
<p>Tolta però questa femminile emulazione, non resta alla madre del 
Re cosa a bramarsi nel rispetto del figlio, nei testimonii 
d'affetto, ed in qual si sia altra circostanza di regio e 
parziale trattamento: unite le due Regine nel solo pensiero 
d'opprimere con l'arti loro l'assoluta potenza del Visir presente, 
che all'incontro con la ficchezza e frequenza de' doni all'una e 
all'altra, cerca studiosamente di guadagnare tempo per stabilire a 
proprio vantaggio sempre più fondato radici nell'animo troppo 
pieghevole del monarca.</p>
<p>Due Principi fratelli di padre, ma d'altra madre defunta, ha pure 
il Gran Signore: il primo in età di anni 30 incirca, l'altro di 
27, con esempio raro di quella Corte mantenuti sin al mio partire 
vivi nel serraglio; il maggiore d'essi nominato Soliman di presenza 
venusta, vigoroso di corpo e di genio appunto pari a quello del già 
Imperatore Sultan Soliman suo pro zio, veramente degno di fortuna 
migliore di quella dell'essere come si trova in due piccole stanze 
ristrette, amato da famigliari, gradito per fama dalla milizia, ed 
esaltato da ogni ordine di quelli del serraglio. L'altro nominato 
Orcan dedito unicamente alla crapula, di genio più che vile, e poco 
atto al risentirsi della sua presente infelicità. Le insinuazioni 
della Regina regnante, appoggiate più volte dal consiglio d'Acmet 
Bassà Primo Visir defunto, e dal presente come ho di tempo in tempo 
riferito, ottennero di superare ogni esitazione del Re, e di far 
uscire finalmente il decreto di condannare al laccio li 
sopraccennati Principi innocenti; ma appoggiata la custodia loro 
molti anni sono alla madre Regina ha questa saputo e con le sue arti 
potuto sin qui riparare il colpo funesto, insinuando sopra tutto al 
Gran Signore la possibile commozione della milizia, per la sua 
propensione verso Soliman, non senza sussurro che a motivo d'amorosa 
tenerezza verso quel giovine principe, con il quale è fama che 
nodrisca la madre Regina di lunga mano l'ultima più tenera 
confidenza, abbia attentamente procurato di preservarlo.</p>
<p>Nel tempo dell'impiego mio a quella gran Corte, m'è toccato di 
trattare con due Visiri supremi, pari unicamente nel grado, nel 
favore, nel titolo, ma dissimili di genio e di costume: in modo che 
l'industrie e l'arti, che giovavano col primo mirabilmente, riescono 
vane ed inutili con il presente, potendosi con franchezza riferire 
che fosse l'animo d'Achmet Bassà defunto pari alla sua 
autorità, veramente benefico e reale, dove quello di Cara Mustafà 
Bassà ora regnante si riconosce tutto venale, crudele e ingiusto. 
Professava il primo ben distinta la stima verso li rappresentanti in 
generale, ed a questa unita molta parzialità verso quelli della 
Serenità Vostra, ove questo ferocemente sprezzando le maggiori 
Cristiane Potenze, poca o niuna considerazione dei ministri facendo, 
ristringendosi in sostanza la sua riflessione sopra la fortuna e la 
virtù militare del Re Cristianissimo, e sopra quella di questo 
Eccellentissimo Senato, per le valide passate resistenze e per la 
propria tanto predicata prudenza.</p>
<p>Sia per la confidenza antica del Re verso il Visir, o sia per la 
naturale disapplicazione propria de' sovrani dell'Oriente ad ogni 
negozio, è tale e tanta la concessa autorità di questo primario 
ministro, che il regnante si può chiamare imperatore di nome, egli 
d'effetti. Nato per castigo de' popoli in luogo oscuro dell'Asia in 
vicinanza di trebisonda e tra li più vili domestici, prima dal 
defunto Visir Chiupurli allevato, poi destinato fra quelli del Gran 
Signore nel serraglio, con arte sopraffina e per varii gradi ha 
saputo finalmente sollevarsi nell'età sua d'anni 52 fino al posto 
presente. Tiene la più fissa anzi l'unica applicazione quella di 
mantenersi con ogni industria costante la parzialità del monarca, 
sprezzando per questa sola benefica influenza del suo Giove, l'altre 
più minute deità, quasi che non possa cadere estinta la sua 
grandezza, più che dal fulmine dal colpo d'un miserabile 
fantaccino, o non rifletti che da più infimi elementi vengono pure 
formati li fulmini. Mentre continuava più fervente la difesa 
memorabile di Candia, restò dal Visir defunto appoggiata alla 
direzione di costui la gran mole del governo di quell'imperio, e 
contro l'antiche massime di esso impegnò allora il Gran Signore nel 
sostenere il ribelle Doroncesco da che fa originata la discordia coi 
Polacchi, che è stata per le pretensioni note, il seme dell'ultima 
spedizione di Cechevim dell'impegno inutile con Moscoviti, e della 
perdita, si può dire, del credito, dell'oro e delle forze.</p>
<p>Professa il Visir, col solito instinto degli Asiatici, aperta 
l'avversione ed animosità contro il nome Cristiano, può dirsi 
essere il suo cuore la fucina dove si vanno contro i Principi 
elaborando disegni d'aggressione e di esterminio; inclinerebbe 
all'aggressione contro l'Ungheria Cesarea, se conoscesse più 
aggiustata alle sue mire la congiuntura presente; godè nelle 
continuate conferenze con i malcontenti di quella parte, forse 
ignorando che le speranze de' fuorusciti, misurate più col 
desiderio che con le ragioni, riescono quasi sempre di vanità. 
Sopra tutto amaramente sofferisce l'aumento utilissimo delle 
fortificazioni di Corfù, che può chiamarsi il più robusto riparo 
all'Italia, anzi a tutta l'Europa Cristiana, ed abborrisce il 
possesso, alla Serenità Vostra nelle capitolazione acconsentito, 
della fortezza di Cliva, che più d'una volta co' suoi più 
confidenti fremendo s'espresse doversi in ogni modo levare dal 
potere della Repubblica.</p>
<p>Il numero della sua famiglia stipendiata, comprese le guardie ed il 
serraglio delle femmine, ascende a sopra tre mille teste, riempite 
pure con 4000 cavalli incirca le sue stalle, in modo che poco 
riescono bastanti gli ordinarij assegnamenti, l'ingiuste invenzioni 
delle avanie e le rapacità distintamente praticate per supplire a 
tanto lusso, alle fabbriche sue molte ed alla necessità di 
provvedere li frequenti regali per il Re e per gli altri del 
serraglio. Riesce in lui come negli altri tutti, che il suo posto ha 
fin qui sostenuto la facilità di supplire solo a tanto numero 
d'occorrenze economiche, politiche, di guerra, di pace, di mare e di 
terra, d'impiegarsi nell'esecuzione degli ordini quotidiani e minuti 
del Gran Signore, nel dare con regolata assistenza personale 
l'audienze nel Divano, e sino nel fare alle volte la ronda per freno 
dei malviventi. Senza qual si sia tintura di lettere, anzi senza 
sapere neppure leggere nè scrivere pervenne esso primo Visir sin 
alla dignità di Caimacan appresso il gran Signore, e per la 
frequenza de' memoriali, che giornalmente riceveva, conosciutosi 
allora in necessità d'acquistare queste cognizioni, vi si applicò 
fissamente, e con il mezzo d'un rinnegato majorchino è arrivato a 
saper oggi leggere quasi correntemente ed a scrivere in maniera 
assai intelligibile, il che fa egli frequentemente apparire non 
senza qualche vanità e compiacenza. È dotato di vivacità 
d'impegno, pronto nelle risposte, affabile secondo il capriccio nel 
tratto, cupo nei pensieri, pieno di finissima dissimulazione, con la 
quale più volte inganna chi gli da fede, e facilissimo 
all'accendersi impetuosamente per qual si sia benchè leggiera 
resistenza. Quest' ultima qualità ho più d'una volta 
personalmente scoperta, quando, sostenendo le pubbliche ragioni e 
servizio, s'accendeva l'impeto feroce d'esso ministro supremo, e che 
con desterità e pacatezza convenivo rimetterlo nella prima calma, a 
fine di non lasciarlo amaramente impresso contro il veneto nome e 
rappresentanza. Ripieno d'austera e severa costanza fa poco o niun 
conto dell'aura popolare; anzi trionfando sinora de' mali ufficii di 
Mustafà Bassà, genero favorito del Re, di quelli dei Chilaragà e 
del cavallerizzo maggiore, antichi emuli suoi, resta nell'opinione 
della Corte tanto a loro superiore, quanto ragionevolmente deve 
precedere il vincitore al vinto. È imbevuto, coll'universale di 
quell'infelice popolo, della forza del destino, però s'espone 
furiosamente nelle spedizioni militari ad ogni più pericoloso 
cimento, eccitando col proprio pericolo gli altri all'aggressioni, e 
trovandosi sempre fra le prime schiere, forse più con temerità, da 
non imitarsi, che con fortezza d'animo militare, in posto di tanta 
eminenza.</p>
<p>Se è il Visir alieno dall'uso del vino si ritrova grandemente 
inclinato a quello dell'acquavita più possente, tracannata di notte 
tempo con alcuni de' più favoriti, allora sciogliendo appunto la 
briglia alle più dannate libidini, e frammischiando l'un vizio con 
l'altro, con abbominevole sensualità. Ateista persuaso, insinuando 
sempre a' figliuoli, che sono 4 di numero, questa stolida 
empietà, curioso indagatore degli interessi, dei siti e dei fini 
de' Cristiani Principi, e applicato molto, con la direzione del 
dragomanno Mauro Cordato, allo studio geografico degli atlanti, con 
dannabile inconsiderazione dagli Olandesi al Gran Signore donati, e 
che fa il Re per proprio diletto e per notizia del suo Ministero 
supremo esattamente tradurre, occupandosi ambidue al mio partire 
nelle riflessioni sopra lo Stato ecclesiastico, sopra il sito 
d'Ancona e sopra le spiaggie della Puglia. Mi consolo che nella 
rigida temperatura di quel genio aggiustato però alle barbarie del 
clima, che vuole più dalla severità che dalla clemenza essere 
regolato, ho sempre dal Visir ottenuto favorevole trattamento, col 
preservare illeso il decoro della rappresentanza. Si calcola che tra 
danari e presenti entrino al suo tesoriere, ch' era nel tempo mio un 
francese rinnegato, dodici, quindici ed altre volte 20,000 reali 
per giorno, la maggior parte de' quali resta  nell'accennate 
occorrenze dispersa nell'espedizione a' ministri che vanno e 
vengono, e nell'uso eccedente delle sue quotidiane suntuosità.</p>
<p>Il muftì e gli altri bassà che siederono alla banca quand' io 
partii, quasi che affatto privi d'autorità e di credito nel governo 
non danno motivo di rappresentare alla Serenità Vostra cosa di 
prezioso; nulladimeno, per l'improvvise variazioni che possono 
accadere, non lascierò di dare un superficiale abbozzo delle 
qualità loro, con tutti avendo trattato, com' è solito, ed unite 
avendo alle relazioni dei più versati ciò che potei ritrarre io 
medesimo ocularmente.</p>
<p>È detto d'un gran savio, che più può sussistere un regno senza 
fuoco e senza acqua, che senza religione, verità che dagli 
imperatori Ottomani ben conosciuta fece nella dominazione loro 
stabilire un capo supremo d'essa, ch' è il muffì interprete della 
legge, anzi legge viva sopra tanti milioni d'uomini, che tutti 
dipendono dai decreti suoi con cieca obbedienza. Ma come non può 
venire all'umana Repubblica maggior peste, che da due cose divine 
quando sono prevertite, cioè dalla dottrina e dal sacerdozio, così 
infelici ha quell'Imperio risentiti gl'influssi, ogni volta che li 
passati muftì hanno traviato dal giusto sentiero, lasciandosi 
soverchiamente guidare dall'ambizione, dagli affetti e 
dall'avidità.</p>
<p>Conosciuta perfettamente da Alì effendi, muffì presente, questa 
verità, si contiene in modo nell'esercizio della sua carica che, 
sollevatovi dal Re, ad istanza del Visir defunto, col merito 
<foreign lang="lat">massime</foreign> d'esser stato seco giudice o cadì dell'esercito sotto 
Candia, ha ottenuto d'essere in essa confirmato per le premure del 
Visir vivente, da' cenni del quale ricevono però la direzione ed il 
moto anche li suoi più venerabili decreti ricercati comunemente, 
come è noto nelle cause civili, coll'esporre sotto nome degli altri 
il caso contenzioso, e con la sola parola del si può o non si può, 
da esso decisi, senza dar luogo a più tediose appellazioni o 
contrasti.</p>
<p>Consecrato dunque esso muftì agli arbitrii del Gran Signore e del 
suo ministro supremo, esercita con grand' arte ed ipocrisia la sua 
riputata funzione, raccogliendo d'ogni parte ricchezze e godendo 
tenere nel serraglio di sue donne moderato dispendio, chiamato 
dal Re nelle più pesanti e gravi consulte, molto versato nei testi 
dell'Alcorano e dei suoi molti espositori, acerrimo dei Cristiani, 
ma sopra modo considerando la prudenza, il consiglio e le forze di 
questa Serenissima Repubblica, per le passate esperienze.
Mustafà bassà primo dei Visir di Banca, genero e coetaneo del Gran 
Signore, che col nome di Muscaip, cioè favorito, volgarmente si 
nomina, è nell'età sua più giovanile a tanto posto salito per la 
vile compiacenza a più vietati diletti del Re, col quale ha per 
molti anni, con pari e vicendevole corrispondenza, praticato ogni 
più dannabile eccesso del senso. È questo dotato di triviale 
abilità, sinora non elevato perciò alla dignità di Visir supremo, 
anche per la tenerezza del Re di non scostarlo dal suo letto; 
potendo nulla di meno succedere tale mutazione, per le insinuazioni 
della Regina regnante e per gli ufficj cauti del negro Chilaragà, 
che sollecita con i suoi desideri la perdita del Visir presente, 
pare il Muscaip ben inclinato verso la Repubblica e i suoi 
rappresentanti, ed è di genio più alla placidezza e clemenza 
disposto che alla severità.
Hibraim, ch' ha negli anni decorsi sostenuta più ch' esercitata la 
carica di Capitan bassà del mare, senza partire dalla Corte, è 
creatura intieramente consacrata al Visir regnante, di cui è stato 
attuale domestico anzi moderatore degl'impeti suoi, procurandogli 
con ogni studio sfoghi al senso e profitto all'erario, è dotato di 
prudenza matura e di severità: con ogni distinzione di stima e 
d'onore m'ha sempre accolto e favorito; sostiene appresso il Re il 
posto di Caimacan, che vuol dire sostituto e vicario del Visir, 
parla con molta lode e rispetto della Repubblica e seguendo con la 
morte del Visir mutazione, aspira a quel primario posto, in cui è 
però creduto che la venalità e le detestabili massime del governo 
presente sarebbero con universale miseria rinnovate, tanto 
promettendo ora il suo genio in eccesso proclive ai rigore ed 
all'arricchirsi.
Caplat che vuol dir Tigre reggeva al mio partire l'occorrenze 
marittime in qualità di Capitan bassà, di genio risoluto e feroce, 
inimico del Visir, avido di gloria, di ricche facoltà, accresciute 
con i sostenuti importanti governi di Babilonia e Diarbechir, ed 
autore primario dell'ultima caduta di Cecchin gli anni decorsi. Il 
suo posto di Capitan bassa obbligherà sempre con utilità gli 
Eccellentissimi Baili a coltivare seco ogni possibile 
corrispondenza, oltre all'esser egli distintamente considerato dal 
Re, in modo, che succedendo qualche mutazione, non è riputato fra 
gli ultimi che possono giustamente aspirare al grado sublime del 
comando. Fu egli il quarto Capitan bassà, che nel tempo della mia 
permanenza di Costantinopoli restò a quella dignità sollevato; 
pare ben disposto verso le cose di Vostra Serenità; ma gli effetti, 
più che dall'esteriore apparenza, ne dovrebbero in ogni caso 
riportare li più veri testimonij.</p>
<p>Oltre di questi si trova in molta stima Achmet, presente bassà di 
Bossina, creatura del Visir defunto, e da esso al posto importante 
di Tefterdar elevato, nel quale secondando il genio avido del Gran 
Signore praticò varie riforme di Seminari, di Paggi, di Provigioni 
strabocchevoli a molti del serraglio, e nel moderare altri superflui 
dispendi con utilità di sopra 300 mila reali all'anno al Casnà 
di dentro. Fu con questo merito quattr' anni sono destinato bassà 
in Cairo, dove pervenuto, e volendo col mezzo medesimo
del risparmio accrescere il proprio credito ed autorità alla Corte, 
col minorare a' Giannizzeri la paga, col scemare ai Bei l'autorità, 
e col togliere varie esenzioni al popolo causò una sedizione 
pericolosa, che più facilmente crescendo, come è solito in queste 
circostanze, diede molto pensiero al governo, che fu infine 
costretto a richiamare il bassà, ed a sostituirvi il presente.</p>
<p>Con la massima d'esser considerato diligente, ho rinnovate tutte le 
antiche differenze con i confinanti di Dalmazia come riferii, e 
tutto che sia col divino favore terminata con quiete, mossa così 
strepitosa, sarà sempre utilissimo il tenerlo ben disposto, tanto 
più che la contiguità dei confini obbliga sempre l'Eccellenze 
Vostre ad una fissa attenzione a quella parte, perchè 
nell'accennata notabile avversione del Visir al possesso che Vostra 
Serenità tiene della fortezza di Cliva ogni pretesto può servirgli 
di ragione, quando si trovi disoccupata la Porta, ed un suo 
biglietto, anzi un semplice suo cenno al bassà, può muover milizia 
ed inferire insulti, prima che li sapientissimi pubblici decreti 
colà giungono a ripararli. Meco si è costui palesato propenso ai 
vantaggi della Patria; parmi nulla di meno di poter giustamente 
desiderare, che non avanzi di grado, giacchè il genio suo maligno e 
sagace mi farebbe temere impensati pregiudizi. Seguono a 
questo il Niclanzi ed Ismael Chiaia del Casnà di dentro, che non 
danno per ora materia a riflessi, tutto che il primo nell'esercizio 
di Caimacam di Costantinopoli, meco praticasse ogni testimonio 
d'onore e con lode sempre si sia espresso della Repubblica, l'altro 
uscito nuovamente dal Serraglio, senza pratica e senza cognizione 
delle cose universali, servendo al solo accrescere il numero senza 
formar figura e senza alcuna benchè minima autorità. 
Godono pure distinta stima Alì bassà di Buda, quello di Caminich, 
e sopra tutti Zampalatoglie bassà di Diarbechir, cugino del Re, 
nato da una delle sorelle di Sultan Hibraim, ed oltre a questi Alì 
bassà di Cairo, Homer bassà di Babilonia, ed Osman bassà di 
Damasco, i quali tutti, tributando ricchissimi e frequenti doni al 
Visir, sostengono con tale mezzo la dignità, il posto e la 
confidenza; ed avendo io con ognuno di loro trattato mi parve di 
vederli ben intenzionati verso l'Eccellenze Vostre.</p>
<p>Succede a questo il Bostangi Bassì la di cui confidenza fu sempre 
con ragione molto Coltivata dagli Eccellentissimi Baili, perchè 
essendo di continuo all'orecchìo del Re possono grandemente giovare 
le sue relazioni, e non è difficile con il mezzo suo di riparare 
qualche violento colpo della tirannide delli Visiri, per l'ordinario 
rapaci ed ingiusti. Oltre a ciò deve pure considerarsi che per lo 
più uscendo li Bostangì dal Serraglio sono con facilità sollevati 
a posto di Capitan bassà del Mare, o di Visiri di Banca, che sono 
cariche molto connesse alle cose della Serenità Vostra; onde io ho 
con ogni studio, ad imitazione degli Eccellentissimi miei 
precessori, cercato di conciliarmi la parzialità d'essi, ch' 
essendo stati nel tempo del mio servizio, ho avuto il contento di 
riceverli più volte, con non ordinaria dimostrazione di confidenza 
in mia casa, sopra il mar Nero, allora ch' ero obbligato a fuggire 
l'orrore della peste. Si regge quest' ordine con leggi particolari, 
le cariche essendo concatenate in modo, che movendosi la prima 
l'altre tutte vanno seguendo. Hanno questi il privilegio di vogare 
il caichio del Re, e giova notabilmente il sapersi la buona 
correlazione fra' Baili e i Bostangi, e la mutua loro amicizia.</p>
<p>Il Cancellier Grande ha pure stimabile parte nel governo, per 
quella <foreign lang="lat">massime</foreign> che riguarda li Baili, nella neccessità di 
cavar frequenti comandamenti, commissioni ed altro per le 
occorrenze di mare, di terra, di confini, vascelli, negozianti, 
religiosi e simili, potendo questo nell'esprimere il fatto in un 
modo più che nell'altro, nell'aggiungere o nel scemare gli 
eccitamenti, portare notabile variazione agli affari in bene o in 
male, con rilevante conseguenza. Ho nel governo delli due Visiri, 
che regnarono nel tempo mio, esperimentato frequentemente il talento 
di Calil Cancelliere presente, creatura del defunto Visir, e per la 
sua abilità sostenuto del vivente, anche per la favorevole 
dichiarazione che in suo vantaggio fece il Re medesimo nel dire che 
godeva nella lettura dei suoi quotidiani Talchis, o siano relazioni, 
per l'eleganza loro e per la brevità, è questo Bosniaco di 
nazione, aperto fautore di quei torbidi confinanti, versato nelle 
leggi dell'Imperio, d'abilità, accortezza ed esperienza, ma 
dissimile da sè medesimo nel governo presente, nel quale con 
sfacciata licenza mercanta indistintamente le grazie e le 
concessioni del Visir, ove nel passato, ad imitazione del presente, 
si palesava alieno da qualunque interesse e venalità.
L'ho lasciato ben impresso verso le pubbliche occorrenze, come pure 
il Berlichi, ch' è il Cancelliere inferiore, e che tiene li 
registri alla Serenità Vostra spettanti, e spero che 
gl'Eccellentissimi successori abbino sempre a provare effetti pari 
alle deboli mie praticate diligenze.</p>
<p>Sono tutti gli accennati Ministri di stima e di confidenza appresso 
il Re, ed è da riputarsi molto per le particolari convenienze della 
Repubblica, tutti però connessi e dipendenti in modo dal Visir 
supremo, che il studio maggiore deve impiegarsi a tenerlo ben 
inclinato, avendo per esperienza, sotto due Visiri, conosciuto la 
dispotica loro autorità, e può dirsi che ambidue resi moderatori 
degli arbitrii del Gran Signore, con diversi studij e con fini ed 
inclinazioni diverse, siano stati pari nel credito e nella Potenza.</p>
<p>Altri Ministri pure stimabili tiene il Re nel suo Serraglio, con 
posto come è noto di gran numero di Sultane e Schiave, d'Eunuchi 
bianchi e neri delle quattro camere d'Izzoglani, o siano Paggi, 
l'una dall'altra dipendenti, e d'una gran turba d'altri destinati al 
loro servizio. Lascierò di riflettere nuovamente alle due regine la 
regnante e la madre del Re, avendo sopra accennato ciò che giudicai 
più conferente, mi ristringerò solo nel riferire, ch' 
essendo capo e comandante supremo del Serraglio, il Moro capo degli 
Eunuchi, chiamato in lingua loro Chislaragà, ed accostando a tutte 
l'ore, con libertà molto famigliare, la persona del Re, deve 
singolarmente tanto per le cose interne dell'Imperio, quanto per le 
esterne con Principi riputarsi, potendo le sue insinuazioni e 
consigli grandemente influire nelle più gravi deliberazioni, e dare 
moto e calore a macchine tanto pesanti. Con questo non hanno li 
rappresentanti stranieri aperta comunicazione e corrispondenza
qualunque, ho nulla di meno cautamente cercato, col mezzo di Ebrei e 
con quello del Terancazi, ch' è il taglia unghie del Re, veneziano 
rinnegato, e che è il sesto di posto nella prima camera dove sono 
40, compresa la persona del Gran Signore, d'insinuargli la 
possibile buona disposizione verso la Serenità Vostra, con speranza 
di non esser affatto riuscito senza la desiderata utilità.</p></div2>
<div2><head>Delle forze e delle rendite del Gran Signore.</head>
<p>L'applicazione de Turchi dunque è in generale, come stà di sopra 
riferito, o quella dell'armi in ordine alla quale l'altre faccende 
tutte dell'umana vita restano fra loro disposte, potendosi quasi 
dire che tutto l'Imperio altro veramente non sia che un vastissimo 
quartiere di soldati, giacchè l'abitazione loro, gli addobbi, il 
vestito, li cibi, la loro sobrietà e sopra tutto il loro continuato 
esercizio del cavallo, dell'arco e delle fatiche maggiori del corpo, 
tale ce lo dimostra. 
Pochissimi fra loro arrivano al saper leggere, il che pure deve 
attribuirsi a politica sopraffina dell'empio legislatore, che 
trattenendo quella povera plebe nell'ignoranza in modo che non 
conosce gl'inganni e la vanità della sua falsa religione, fa che 
non si amollisca coll'uso delle scienze, e continui la prima 
ferocità che gli ha stabilita, fra l'armi, la dominazione, quale 
col solo mezzo di non stancarsi dagli antichi principii va 
giornalmente accrescendo.</p>
<p>È nulla di meno certo, che la pratica frequente con l'altre 
nazioni, l'uso del vino che si fa grandemente, e gli acquisti 
medesimi fatti infelicemente sopra Cristiani in molte parti, fanno 
li Turchi d'oggi più inclinati all'ozio, al riposo ed alla delizia, 
che non erano ne' passati tempi, ed utilissima sarebbe ogni 
industria che li trattenesse in questa propensione, perchè se 
il lusso e la morbidezza andassero fra loro serpendo, 
coll'effeminarsi gli animi e le complessioni, minorerebbero anche li 
pericoli alle cose dei Cristiani Principi.</p>
<p>Il più notabile vantaggio e fortuna però ch' abbi quella, sopra 
tutte l'altre, potenza, credo possi riputarsi il possesso così ben 
stabilito in favore del Re di non aver altri inimici, che quelli che 
egli medesimo vuole, con aggredirli, dichiarare per tali: non 
osservandosi ne' passati tempi, e molto meno ne' più vicini, che da 
qual si sia benchè considerato Principe, siano stati li Gran 
Signori, nè per differenze interne del Serraglio, nè per 
l'improvvisa morte del regnante, nè per rivoluzioni nell'Imperio 
accadute, provocati alle armi ed alla difesa obbligati, da qual si 
sia potenza lontana o confinante. È osservabile che ritornata 
l'anno ultimo decorso l'armata Ottomana dalla spedizione di Ochevim, 
nella quale l'acquisto di quella piazza, ch' era il fine d'essa, non 
servì che di vano pretesto per nodrire il misero popolo d'ombre e 
di fumo, gettasse fra Cristiani, al solito, tanta e così reale 
apprensione e terrore, consolandosi il Visir, che se vi ha perduta 
la metà del suo esercito, e se quelli che sono rimasti si trovano 
in miseria e costernazione, gli basta, per scordare ogni 
infelicità, d'esser fuori del personale suo impegno d'aver 
espugnato Ochevim, e che li Moscoviti abbino trascurato l'occasione, 
che si era offerta loro, di sottomettere esso Ministro supremo, e 
tutto l'esercito.</p>
<p>Qui passerò al racconto delle forze de' Turchi, che devono essere 
naturalmente l'oggetto più rimarcabile della pubblica sapienza, per 
l'interesse gravissimo della Patria nostra, che da quella sola parte 
può temere di molto notabili e improvvisi pregiudizii. L'altre 
vicine potenze, o moderate o distratte, non dovendo imprimere 
soverchia apprensione, come per esperienza conosco che l'altre 
ambascerie possono giustamente chiamarsi perciò ombre e delizie in 
comparazione del Bailaggio di Costantipoli, dove è la fucina che va 
elaborando il maggiore bene ed il male più pericoloso alle cose 
tutte che riguardano questa preziosissima libertà. Prima però 
d'inoltrarmi in materia di tanto peso, darò un brevissimo cenno 
dell'ampiezza di quell'Imperio, diviso in sostanza in due 
Generalati, di Grecia cioè e di Natolia, come due pure sono li 
giudici delle cause civili, che col nome di Cadileschieri si 
chiamano.
Quarantauno sono li Beglierbei di tutto l'Imperio, voce che 
significa Signore de' Signori, e che dal nome della città 
metropoli, dove li bassà fanno la residenza loro, vengono 
denominati. Oltre le isole dell'Arcipelago sette sono quelle in 
Europa, che sotto nome di Rumelia vengono chiamate, a questi 
s'aggiungono la Valacchia, Moldavia, Transilvania e Candia, le tre 
prime tributarie, anzi schiave della volontà del Monarca, fuori che 
la Transilvania che gode qualche privilegio maggiore di libertà. In 
Asia trenta Provincie sono numerate, ed in Africa li tre nidi infami 
de' Corsari di Tunisi, Tripoli, Algeri, tanto funesti al traffico, 
che il numero dei 41, com' è di sopra accennato, stabiliscono. Il 
confine degli Stati dell'Europa è prima con la Repubblica, poi con 
l'Imperatore, Re di Polonia, Moscoviti e Tartari. In Asia continua 
con detti Tartari, con Georgiani, Circassi, Mingrelli ed altri 
popoli, poi prosegue per gran tratto con la Persia. La piazza famosa 
di Balsera, bagnata dal seno Persico ed irrigata dall'Eufrate e dal 
Tigri, è pure capo di Provincia, che si estende quasi sopra il mare 
di Goa. Alla parte dell'Egitto confinano gli Abissini fin al mar 
Rosso, e per ultimo li tre regni dell'Africa, tengono per vicini li 
Spagnuoli ed i Mori con li quali sono in perpetuo ostilità e 
differenze.</p>
<p>Tutto questo gran tratto di mare e di terra può dirsi crudelmente 
esposto ad un secco quotidiano e perpetuo, per la rapacità 
voracissima di chi governa, perchè mutandosi frequentemente li 
posti, e questi non potendosi ottenere alla Corte, senza eccessivi 
regali al Gran Signore, alle Sultane, al Visir e ad altri Ministri, 
vi giunge il Comandante in grande necessità, e dal misero popolo 
impunemente ritrae profitti eccedenti. Permettono, si può dire alla 
milizia di vivere, quasi che in paese inimico, a discrezione, ed i 
poveri cittadini oppressi dal peso di carichi insopportabili, e 
dalla sfrenata licenza de' soldati non hanno appena modo di 
respirare, e d'aver ricorso alla loro ordinaria fatica per sostenere 
una povera e meschina vita, resa per tante estorsioni più infelice 
della stessa morte.</p>
<p>Da ciò deriva, che disperati li popoli abbandonano le campagne, 
ritirandosi nelle città, che in Asia sono scarsamente abitate, 
il che può nulla di meno attribuirsi a Divina Provvidenza, 
mentre che se l'Imperio abbondasse di gente per la coltura de' 
terreni in clima così benigno e ferace, sarebbe troppo felice lo 
stato loro, e riuscirebbe in eccesso formidabile. Da questo gran 
numero d'abitanti e da così vaste Provincie estrae il gran Signore, 
per l'uso della guerra terrestre, come si pratica sotto qual si sia 
vasto dominio, due condizioni di milizia, a piedi ed a cavallo, 
questi col nome di Spahi, quelli con l'altro di Giannizzeri. Di 
quattro condizioni sono li Spahi, l'una è quella de' Spahi di paga 
in Numero 20 mila con stipendi diversi proporzionati agli impieghi 
loro, il minore di 20 aspri, il maggiore di 130 aspri per 
giorno; la seconda è col linguaggio del paese nominata Timari, e 
porta al beneficato d'annua rendita cento e cinquanta reali incirca; 
la terza è quella che chiamano Ziamet, che sono, come pure li 
Timari, feudi ma di valore di 20 mila fino a 100 mila aspri 
l'anno, che importano due, quattro, sino seimille reali; l'ultima, e 
la più pingue è quella che chiamano Chassì, che saranno di Numero 
40 mila incirca, molti de' quali portano 20, 30, sino 40 
mila reali per anno, e solo ai più reputati soggetti dell'imperio, 
alle Sultane, sorelle e figlie del Re, per il loro decente 
sostenimento si concedono. Sono questi feudatarj armati di sabla, 
arco e lorica, ed in questi, Ziamet e Timari nominati, è riposto il 
vigore principale della cavalleria Turca, calcolandosi, che nella 
Grecia siano 22 mila in Asia 28 mila che in tutti sono 50 mila 
incirca. Il minore d'essì è obbligato a condurre e mantenere a 
tutte sue spese seco un uomo a cavallo all'esercito, il maggiore 
venti, alcuni con privilegio tenuti al militare sotto il solo 
personale comando del Re, altri costretti a farlo sotto quello di 
qual si sia generale, in qualunque occorrenza. Con questo utilissimo 
ordine senza la spesa di pur un aspro del Re, si trova 
nell'occasione ad avere così gran numero di cavalleria; a' 
sopranominati aggiungendosi pure li volontarj, che con la sola 
speranza d'essere invece de' morti nella guerra e nelle fazioni 
sostituiti ne' feudi, seguitano in gran numero il campo con due 
notabili utilità al Monarca, la prima essendo quella di vedersi con 
essi tanto ampliato l'esercito in che più che nella disciplina e 
nell'ordine si deve quello da' Turchi riputare, l'altra che nella 
brama d'avanzare di posto s'arrischiano disperatamente per 
segnalarsi ad ogni impresa e cimento. È vero, che sono da 
questi feudatarj grandemente abborrite le guerre lunghe, nelle quali 
convengono molto patire nell'obbligo di provvedere a sè medesimi, 
a' seguaci e cavalli del proprio, impiegandosi con tutto ciò 
nell'esercizio del dovere loro con esattezza lodevole, in modo che 
in brevissimo spazio di tempo si trova così allestito quel numero, 
che il gran Signore senza esborsi, come s'è detto, e senza batter 
la Cassa, può mettere senza difficoltà assieme 200 mila cavalli, 
tra li Spahi di paga, li Spahi feudatarj e li venturieri, guidati 
quest' ultimi a patimenti e cimenti dell'armi dalla sola speranza 
d'avanzarsi. Ma come non può fra le cose umane ritrovarsi in ogni 
parte la vera perfezione, così resta anche quest'ordine di milizia 
contaminato e corrotto da' suoi vizj e dalle sue fraudi, perchè 
giunti che sono questi feudatarj all'esercito e da' Comandanti 
obbligati alla insegna a fine di riconoscere se il numero de' 
seguaci loro è intiero, si provvedono con qualche dispendio di 
molti passavolanti, che in questo solo profitto seguitano il campo, 
e con essi passando la mostra sono dopo della medesima licenziati, 
in modo che essenziale diminuzione corre tra l'esercito sopra i 
libri notato e l'effettivo; e il più delle volte resta perciò quel 
gran numero d'uomini da' Turchi decantato per uguale alle stelle del 
Cielo ed all'arena del Mare, più di voce che di fatti, più nella 
semplice idea che nell'essenza.</p>
<p>Li Giannizzeri, che formano la fanteria fra Turchi, instituiti ad 
imitazione delle romane legioni, dovrebbero essere figli di 
Cristiani, per lo più greci, de' quali si va ogni vent' anni 
incirca facendo la raccolta, ma ripugnando da una parte li Cristiani 
al sottoporsi a tanta violenza, e dall'altra incontrando volontieri 
li Turchi, per incaminare in quest' ordine li proprj figli, 
l'occasione di consacrarli, coi riportare da' Greci qualche 
pecuniario profitto, fanno subentrare li loro in luogo de' figli de' 
Cristiani, con che resta intieramente supplita e adempita la decima. 
È da ministri destinati a questa raccolta tollerato l'abuso, per i 
profitti ben grandi che ne ritraggono, senza riflettere punto che 
esentando li Greci da questo tributo accrescono nell'Imperio li 
proprj nemici, con pericolo di gravissime conseguenze. Non è però 
questa la sola corruttella di quell'ordine, che non eccedendo prima 
il numero di 12 mila ed ora ridotto a poco meno di 40 mila 
incirca se ha avanzato nella quantità ha notabilmente perduto nella 
qualità, smarrita essendo nel tempo presente l'antica virtù 
militare, con la quale agguerriti, feroci e robusti sempre, fra più 
azzardosi cimenti e sempre vicini al Re, hanno dato prove memorabili 
di fede e di generosità. Avviliti però come sono al presente tra 
il lusso della città, le tenerezze delle mogli e de' figli, e tra 
gli esercìzj più meccanici della vita civile, non lasciano nulla 
dimeno di mantenere immagine e residuo stimabile dell'antico valore; 
divisi in cento e sessantadue Camere, ognuna delle quali ha il suo 
Capo, chiamato Odà Bassà, sottoposto al Sorvagi, che la funzione 
di colonnello esercita, e che può solo punire li delitti della sua 
Camera, notabile ed utilissimo riuscendo fra' Turchi l'uso 
inveterato di rimettere agli offiziali degli ordini militari il 
castigo di quelli del loro corpo, a segno che neppure il Visir 
supremo ardisce d'impiegare contro li rei la propria quasi che 
sovrana autorità.</p>
<p>Le costituzioni di questa milizia sono così ben ordinate e 
disposte che, connessa e concatenata una carica con l'altra non si 
muova una che l'altre non vadino regolarmente facendo il loro passo, 
provvedute per altro d'ogni più necessario servizio, e, senza 
trascurare li più bassi, e con piena autorità comandati in primo 
luogo dal Giannizzero Agà e da un Luogotenente suo chiamato Chiaia 
Bei, che sogliono per lo più da questo medesimo ordine a tanto 
posto sollevarsi. Tuttavia il Gran Signore presente nell'antica 
apprensione ed animosità sua naturale contro quest' ordine, che con 
esempio senza esempio ha violentemente levati già di vita Sultan 
Osman suo Zio e Sultan Hibraim Padre, cerca con ogni studio 
d'indebolirli col tenerli in varie parti dell'Imperio distratti, 
disuniti e, coll'aver loro nell'anno corrente destinato per capo 
supremo uno de' suoi confidenti del Serraglio, posposto il riguardo 
della legge e degli antichi istituti, che non ammettono alcun fuori 
dell'ordine loro a tanto posto. M'è noto che resta da Giannizzeri 
amaramente tollerata simile pratica, che pregiudiziale riesciva pure 
all'ordine medesimo: perchè trovandosi l'Agà privo della 
necessaria cognizione di quella milizia, senza conoscere, nè essere 
da essai per le passate fazioni, ben conosciuto, non distingue in 
certo modo li benemeriti da quelli che non lo sono, e non
restano perciò disposte con giusto equilibrio le pene e le 
ricompense.</p>
<p>Lo stipendio di questa milizia è vario, restringendosi però 
l'inferiore a tre aspri per testa al giorno, il maggiore a nove; a 
questo aggiungendosi però il privilegio d'avere le carni a prezzo 
basso senza distinzione di tempo, ed altri vantaggi notabili nel 
vitto senza li quali sarebbe loro impossibile di sostenersi.</p>
<p>Sono di questa paga provveduti, tanto trovandosi nell'attuale 
servizio nella guerra, quanto fermandosi nell'ozio delle guarnigioni 
o delle case loro, ed in tal modo ciò profitta il Re: perchè 
esponendo nelle fazioni ai pericoli maggiori quelli di maggior paga, 
che sono li più veterani, a loro, che per lo più vi restano 
estinti, sostituisce quelli di paga minore, riportando vantaggio
pure la milizia, perchè col dare ciascun Giannizzero cinque reali, 
nell'uscir all'esercizio, al suo Capo, è questo obbligato a 
provederlo di ciò ch'è nel corso tutto della Campagna necessario 
per suo sostenimento. Camminano li Giannizzeri armati d'archibugio, 
di manarino e di sciabla, de' quali molto aggiustatamente si 
servono, e questa è la sola fanteria mantenuta dal Gran Signore, 
pagata veramente dall'erario per 40 mila uomini, ma per le fraudi
delle paghe morte e per il numero de' fanciulli inabili all'armi, 
molto inferiore di numero, e per la vastità dell'Imperio e de' 
presidj così sparsa e diffusa, che con grande fatica potè il Visir 
nell'ultime spedizioni raccoglierne 14 mila circa. È vero che 
supplendo bastantemente la cavalleria alle funzioni della Campagna, 
e negli assedj con obbedienza inviolabile sottoponendosi a pesi de' 
fanti non solo, ma anche de' guastatori, non hanno i Turchi 
necessità d'alterare per questa parte l'antica consuetudine, ch' è 
bensì ne' tempi correnti notabilmente variata nel farsi le nuove 
leve de' Giannizzeri, giacchè volendo, sotto gli Imperatori passati 
e per molti anni del Regno presente, li Sorvazi il numero delle 
Camere loro, era tale il concorso di quelli che per essere arruolati 
si offerivano, che l'uno per essere all'altro preferito si contentava di soccombere all'aggravio di qualche esborso, ove ora, 
resistendo ognuno al sottoporsi a simile impiego, sono li detti Capi 
costretti a praticare i premj, le preghiere, le minaccie e molte 
volte la forza per raccogliere milizie. Diremo adunque che il 
lusso e i comodi hanno snervato e quasi che affitto tolto 
l'antico zelo e ferocia di quell'ordine non solo, ma di tutto quel 
gran popolo, con probabile speranza che, accrescendosi questi col 
progresso degli anni ed allontanandolo tanto più dalle prime 
instituzioni, abbi il loro valore all'occasione a riuscire di molto 
inferiore alla fama ed a' passati esempi.</p>
<p>Fra le altre specie di milizia, che seguitano per ordinario gli 
eserciti turchi, prima è quella dei Bombardieri, 12 mila in 
numero, col capo loro Topigi Bassì, che non è di poca stima quello 
che vi lasciai, benchè solo si riduca giornalmente nella fonderia, 
per sopra intendere non solo alla fabbrica de' cannoni, ma anche per 
supplire alle occorrenze tutte dell'ordine suo, per punire o 
premiare, secondo che l'insorgenze lo ricercano. Abbondano i Turchi 
di cannoni di bronzo d'ogni specìe, e, coll'aiuto de' rinnegati 
francesi, per la maggior parte, vanno nell'arte di fabbricarli 
giornalmente avanzando; sopra tutto applicati al moltiplicare il 
numero de' piccoli cannoni da Campagna, tirati da uno o da due 
cavalli al più, che riescono di molto comodo nella maniera 
<foreign lang="lat">massime</foreign> di guerreggiare dei Polacchi e Moscoviti, e nella 
qualità di quei paesi tutti piani e per lo più debolmente 
fortificati. Il secondo ordine è quello degli Armaroli, Gibegi 
volgarmente nominati che sotto un proprio loro capo che premia e 
castiga, in numero di 6 mila incirca, attendono alla cura e 
custodia dell'armi con notabile utilità. Il terzo è quello de' 
Guastatori, che senza determinato numero e senza capo, col badile e 
con la vanga, sono nell'espedizioni che occorrono, dalle provincie 
più vicine, al bisogno raccolti, sopra tutti però angariati e 
costretti a tali funzioni li cittadini di rito greco in Bulgaria e 
Provadia, che è calcolato ascendano a quaranta mila incirca. Di 
questi tre ordini: Bombardieri, Armaroli e Guastadori, è il primo 
più degli altri capace nell'esercizio della propria funzione, ma 
Dio perdoni agli Olandesi ed Inglesi, che con l'esperienza loro e 
con la frequente pratica de' loro legni da guerra in Smirne ed in 
Costantinopoli, hanno dato a' Bombardieri Turchi molta cognizione 
de' fuochi artificiali, così per difesa come per offesa, oltre 
averli empiamente in grande abbondanza di tale vantaggio soccorsi, 
per l'indegno utile de' mercanti in tutto il tempo dell'assedio di 
Candia. Sarebbe lagrimevole se ad una tanta potenza 
s'andassero maggiormente aggiungendo l'industria dell'arte 
perchè più col numero che con la disciplina sin ora supplendo, i 
Turchi impetuosamente dalla ferma credenza del destino ad ogni 
cimento guidati, in modo che accostati che sono alle mura d'una 
fortezza, procurano con furore e tumulto di farvi con la mina 
breccia bastante per operare e sottometterla con l'assalto. Il 
tenerli adunque, con ogni studio e col mezzo delle fortificazioni 
esteriori, lontani da' luoghi assediati, sarà sempre di notabile 
utilità, le dilazioni ed il tedio essendo li mezzi più aggiustati 
per stancarli e finalmente per vincerli: perchè quella turba sempre 
impaziente è soggetta, per la mancanza de' comodi, alle confusioni 
ed alla rivolta, e può da questa con facilità essere originato il 
suo totale eccidio. Gli acquaroli che pure in molto numero vanno 
seguitando gli eserciti riescono, così per gli uomini come per gli 
animali, molto opportuni ed aggiustati, come riceve il Campo comodo 
e vigore da Chiaussi, Capigì e Mustafà Agà, che sono
Messaggeri, Portieri e Lancie spezzate, tutti in numero mediocre, ma 
tutti, in occasione del più stringente bisogno, al portar terra ed 
al supplire ad ogni altra più laboriosa funzione impiegati, senza 
privilegio o distinzione qualunque. È però fuori di dubbio che la 
presenza delli bassà, con le famiglie loro tanto numerose, possono 
per la quantità più che per il numero riputarsi il nervo più 
valido dell'esercito de' Turchi, perchè se la milizia pagata opera 
per dovere, questi lo fanno per gloria e per la speranza 
d'avanzamento ne' posti, tanto più da preferirsi, quanto è più 
generoso e diverso l'oggoLto delle mosse loro ed il fine che li 
conduce ai cimenti.</p></div2>
<div2><head>Delle forze marittime.</head>
<p>Esaminate succintamente le forze terrestri de' Turchi, conviene 
farsi il dovuto riflesso a quelle di mare, che per la situazione 
degli Stati della Serenità Vostra non sono meno dell'altre 
osservabili, molte cose accennate delle prime potendo adattarsi pure 
a queste, perchè le soldatesche, che s'impiegano nel servizio 
marittimo, sono pure della specie medesima de' feudatarij, Timari, 
Zaimi nominati, con la sola differenza che, nelle funzioni di terra 
sono obbligati a servire con un prefisso numero de' seguaci a 
cavallo, e, nel mare, con tanti compagni moschettieri come sono li 
Giannizzeri al maneggiar l'armi sopra le galere destinate, variando 
solo nel nome, ma continuando, come gli altri, con la medesima 
disciplina e con le stesse armi.</p>
<p>Nelli disordini irreparabili che provano i Turchi nella costruzione 
de' legni loro, e ne' funesti successi delle passate perdite causate 
dal valore dell'armi Cristiane, e da quelle in particolare della 
Repubblica, sogliono apertamente dire che se ha il Signor Dio 
concesso loro la terra, ha lasciato in parte alle Cristiane potenze 
il mare, l'esperienza avendo per verità più volte palesato, che 
senza la resistenza valida dell'armi gloriose di Vostre Eccellenze 
ch' hanno servito e servono tuttavia d'antemurale alla Cristianità 
tutta ed all'Italia in particolare, avrebbero sin d'ora i Turchi 
ridotta, fra il numero delle conquiste loro, questa ridente 
Provincia, e sarebbero infelicemente convertite le delizie ed il 
lusso di Roma in desolazione e miserie. </p>
<p>Sono gli arsenali di Costantinopoli, del Mar Nero, della Propontide 
e del Bosforo le fucine dove si vanno all'occasioni elaborando le 
forze di mare; ma come che li primi posti del canale dell'acque 
dolci aperti dalle parte del mare, cinti per quella di terra e di 
cento e ventisette volti, devono riputarsi li più validi, così gli 
altri capaci della fabbrica di sole quattro o sei galere al più non 
meritano riflessioni estraordinarie. Uscite l'anno corrente da' 
sopradetti arsenali maggiori, come riferij, le due armate per il mar 
Nero e per l'Arcipelago destinate, vi lasciai nel mio partire due 
soli corpi di galere unicamente aggiustate all'uso del fuoco; e ciò 
che è più rimarcabile si trovano detti arsenali privi di materiali 
d'ogni genere, tolto qualche buon numero di balle da cannone e di 
chiodi al solito fabbricati da zingani. È vero che operando i 
Turchi, secondo l'esigenza delle occasioni, nella grande facilità 
che possiedono d'aver legnami dal mar Nero e dai territori che 
circondano il golfo di Imeo, tagliandoli senza distinzione qualunque 
di calcolo di lune o di tempo, possono in brevi giorni provvedersene 
con abbondanza, non però con il conveniente profitto, perchè 
servendosi di legni verdi, l'inchiodatura non tiene, s'aprono in 
molti luoghi ed all'impeto del cannone non resistono in modo che, 
tolte le 16 galere de' Bei, che come loro proprie sono anche 
con applicazione maggiore fabbricate e mantenute, l'altre tutte del 
Re difficilmente arrivano alla terza campagna, con rilevantissimo 
pregiudizio. Ritornando però agli Arsenali di Costantinopoli è 
necessario sapersi che, dopo la pace stabilita con la Repubblica, 
hanno, per incuria de' Ministri e per le distrazioni quasi che 
continuate con Polacchi e Moscoviti lasciati cadere in rovina molti 
degli accennati volti, in modo che volendosi gli anni addietro dal 
Visir, come riferii, ridurli nel primo loro intiero stato, e 
deputati perciò architetti ed operai per scandagliare la spesa ed 
il bisogno si trovò, che 500 mila reali occorrevano per la loro 
totale ristaurazione, che sia per le avarizie del Principe sia per 
la trascuraggine di chi govema non si era in parte alcuna adempita 
alla mia partenza. Oltre la deficienza di perite maestranze, gran 
parte del disordine nelle forze marittime de' Turchi deriva dalla 
frequente mutazione dei Capitani bassà del Mare, ognuno di loro per 
il breve tempo del suo impiego scarsamente applicando a ciò che 
sarebbe più utile, e godendo di lasciare disordinate al successore 
più che ben stabilmente disposto quelle occorrenze.</p>
<p>Dalla Bossina, a seconda del Danubio, capita negli Arsenali per lo 
più il ferro, come pure le balle per l'artiglieria, da' Greci 
periti nell'arte con l'aiuto degli Schiavi facendosi ogni necessario 
lavoro, e questo con illecito profitto degli operaj e de' loro 
sopraintendenti, che trattengono per uso proprio chiodi ed altre 
ferrareccie alle costruzioni de' legni destinate, dacchè più che 
da qual si sia altra cagione escono poi scarsamente aggiustate 
all'operazione riuscendo sempre deboli ne' cimenti. Arrivano da 
Trebisonda e sue vicinanze li cordaggi in Costantinopoli, da 
Negroponte i telami, come giungono pure dal Cairo le stoppe e 
l'oglio di lino, dalla Vallona e dell'isola di Metelino provveduti 
essendo di pegole gli Arsenali, nè riuscendo però questa 
provvigione della più perfetta qualità per la scarsa cognizione di 
chi la raccoglie non solo, ma per le molte fraudi de' comandanti.</p>
<p>In occasione dunque di rottura con la Porta, e nell'assoluto 
dominio che tiene la Sovranità Vostra, in simili casi, 
dell'Arcipelago tutto, per la prepotenza del mare possono essere 
grandemente gli Arsenali de' Turchi, coll'impedire il corso a' 
trasporti, incomodati, e quanto più restassero con tale 
industria estenuati gli Arsenali, tanto maggiori ne deriverebbero 
alle cose pubbliche li vantaggi, negli accidenti ch' andassero 
sopravvenendo. Parmi molto importante nel punto delle forze 
marittime de' Turchi il riferire la grande mancanza loro di gente da 
remo e da comando, perchè li primi, quando partii, non arrivavano a 
800, ove li passati Imperatori ne trattenevano per lo meno sei in 
sette mille, e gli altri, sollevati più dal favore che dal merito, 
Greci per lo più o pure dell'Arcipelago, suppliscono più di nome 
che di essenza nell'esercizio delle loro cariche. Da questo deriva 
che tolte le galere Bailiere, le quali per le frequenti prede sopra 
negozianti Cristiani si trovano ben provvedute di caserme, l'altre 
che sono proprie del Re sono all'occasione ciurmate da Zavali, che 
così li chiamano, e sono miserabili contadini dalle Provincie più 
angariate raccolti, e da esse col premio di cinquanta reali 
trattenuti per il corso della Campagna sopra le galere; la stessa 
pratica tenendosi pure da' Turchi meglio provveduti di beni di 
fortuna, che abbondano di miserabili schiavi Cristiani e gli 
affittano come sopra per il profitto di 50 reali per testa. Tutti 
si rendono perciò incapaci del ben servire per li patimenti 
mancando in gran parte, e molti riducendosi con gran malattie 
inabili all'operare, ed è osservabile che allora che si trova 
quest' importante numero difettivo a qual si sia riguardo 
preferendosi il servizio del Re, li Cristiani d'ogni rito, 
Cattolici, Greci, Armeni si vanno violentemente per le strade 
raccogliendo, e tra questi li più danarosi e protetti trovano dopo 
qualche tempo la libertà, gli altri convenendo miseramenite 
soccombere sotto la tirannide. Sarà dunque utilissimo alle cose 
pubbliche, e le passate esperienze l'hanno dimostrato allora, se si 
dovessero rinnovare l'ostilità l'invadere senza circospezione 
alcuna o riguardo l'isole dell'Arcipelago, e da esse trasportati, 
quanto maggior numero che sia possibile d'uomini, coi quali 
rinforzandosi le galere dell'Eccellenze Vostre si tolga a' Turchi 
requisito tanto necessario quanto è quello de' marinari e de' 
piloti, per la direzione dei legni loro, e da questa pratica può 
forse derivare l'utile più sicuro alla patria, quando convenisse 
far nuovo argine agli impeti di così smisurato torrente.</p>
<p>Sarebbe pure grandemente desiderabile come già rappresentai, 
che astenendosi li Ponentini, Maltesi, Majorchini, Provenzali e 
Livornesi, da loro corsi di mare contro i Turchi, instituiti 
veramente a santo fine, ma dal progresso degli anni e dall'avarizia 
in sommo grado corrotti, non dassero a quai Barbari una continua 
necessità d'applicare agli impieghi del mare, perchè interrompendo 
con le prede loro il necessario giro al traffico mercantile tolgono 
alla città, <foreign lang="lat">massime</foreign> di Costantinopoli il popolo e l'alimento, 
obbligano gli interessati a ricorsi al Visir ed al Re medesimo, ed 
oltre l'esasperare gli animi loro fanno uscire decreti rigorosi 
d'applicare con mezzi opportuni alla difesa, con quelle pessime 
conseguenze che sono state pur troppo da questo Eccellentissimo 
Senato esperimentate, riuscendo notabile che tutte le forze dei 
suddetti corsari di Ponente mai si veggono impiegate a danni 
dell'armata infedele nell'Arcipelago destinata, ma sempre 
all'oppressione di Saiche ed altri legni mercantili, ricchi per il 
carico e per lo più senza difesa, contro i quali sfogano più 
l'avarizia loro, di quello che vadano esercitando il valore e la 
generosità.</p></div2>
<div2><head>Delle rendite e dispendi.</head>
<p>Fra il numero delle circostanze che rendono stimabili e considerate 
le potenze maggiori, corre non meno che nelle private famiglie 
quella dell'annuali rendite, coll'obbligo de' loro pesi e dispendi, 
onde reputo parte della rassegnazione mia l'accennare umilmente e 
con la possibile brevità, che in due differeriti spezie possono 
l'intrate del Gran Signore considerarsi: l'una essendo quella che 
resta al tesoro di dentro destinata, e che col nome del paese Casnà 
viene denomina, l'altra quella che viene da' soliti Tefterdari 
amministrata, e che supplisce all'ordinarie paghe delli Spahi, 
Giannizzeri e Bostangi con le sopraccennate misere, cautele e 
riserve. Tutta la somma però di questo annuali rendite, per quanto 
m'è riuscito con le più esatte ricerche di ricavare, può 
ascendere a 24 milioni di reali in circa, dalli quali detratti gli 
aggravi del mantenimento delle Regine e de' Principi e quelli del 
lusso particolare del Re, e l'obbligo di sostenere tante milizie, è 
con fondamento giudicato, che poco più di quattro milioni per anno 
raccolga di libero il Gran Signore, per riservarlo nel suo 
interno tesoro, in pronto soccorso dell'impensate ed 
improvvise occorrenze; è nulla di meno d'avvertirsi, che, nel 
numero e natura delle sopraccennate rendite non restano punto 
compresi gli annuali importanti presenti, che da ogn' ordine e 
nazione sono profusamente contribuiti, e che vengono dal Re presente 
così attentamente e con tale avidità rinchiusi e conservati, ch' 
ogn' altra qualità di capitale espone volentieri la Maestà Sua per 
supplire alla necessità dell'urgenze correnti, fuori che quello che 
da tale inesausto fonte proviene, quasi che lo consideri come il 
figlio più legittimo della sua fortuna Reale, e come il più 
evidente contrassegno della propria grandezza e potenza. A questo 
immenso e variabile profitto, che non può con fondamento nel suo 
vero essere riferirsi, s'aggiunge pure l'altro delle frequentissime 
avanie indistintamente praticate, che se sono state in ogni tempo 
indivisibili da quel Governo anzi coetanee d'essa barbara Monarchia, 
può con verità dirsi, che con la tiranna direzione del Visir 
presente, siano ne' tempi correnti la più pronta miniera per 
riempire l'erario imperiale, praticato essendo senza alcuna riserva 
a danno d'ogni rito, nazione e carattere, non risparmiandosi punto 
come riferii li Rappresentanti de' maggiori Principi Cristiani, che 
nel tempo del mio debole ministero, prima e dopo hanno convenuto 
risentire gravissimi gli effetti funesti di tale arrabbiatissima 
rapacità. Resteranno a questo paese da considerarsi le somme che si 
trovavano al mio partire effettivamente nel Regio Casnà di dentro, 
raccolte tanto negli anni dell'Imperatore vivente quanto prima del 
suo salire sopra il Trono nel Regno degli Antecessori, dovendo 
osservarsi che arrivando il Monarca Ottomano all'ultimo periodo 
degli anni suoi, affettano li ministri di pubblicare come immensa la 
qualità delle ricchezze lasciate, per trattenere, con tale opinione 
tanto efficace e tanto plausibile, fra Turchi l'ossequio senza 
paragone, il timore in esercizio, ed in vigore totale l'obbedienza. 
È l'uso però inveterato di quella gente di sottoporre con 
puntualità, dopo seguita la morte del Principe il contante, le 
gioie lasciate, al Regio sigillo del successore nel serraglio, e si 
trovano ivi al presente sotto la detta custodia li tesori dei cinque 
ultimi Imperatori defunti, più d'opinione però opulenti che di 
essenza, e con affettata in stanza magnificati di molto da' Ministri 
sopra il vero, per inganno continuato di quel stolidissimo 
volgo. Diremo dunque con la scorta dell'osservazioni più 
attentamente praticate, e con i dovuti riguardi e riflessi alle 
probabili congetture, che poco o nulla abbino a considerarsi le 
somme dagli Imperatori defunti lasciate, che si trovi il tesoro del 
Gran Signore regnante effettivamente provveduto di sopra trenta 
milioni di Reali, e di questi la maggior parte in oro e zecchini 
effettivi di Venezia, che godono come è noto nella stima e nella 
preferenza del Gran Signore, non meno che di tutti li sudditi suoi, 
la distinzione e la parzialità più desiderabile.</p></div2>
<div2><head>Dell'amicizia de' Turchi con altre Potenze.</head>
<p>Supplito debolmente con gli antecedenti Capitoli alla parte che 
tocca l'occorrenze interne dell'Impero e del Serraglio del Gran 
Signore, m'anderò avanzando nell'altra pure più essenziale delle 
connessioni e corrispondenze de' Turchi coll'altre Potenze 
confinanti e non confinanti, Mussulmane e Cristiane, più 
considerandole per la qualità degli interessi di confine o di 
commercio, che per alcun altra prerogativa speziosa o stimabile 
dignità.</p>
<p>Caderanno in primo luogo dunque sotto la pubblica riflessione li Re 
ed altri Principi dell'Indie, fra' quali il Mogol, e quello di 
Usbech sono li più reputati, per la parte, <foreign lang="lat">massime</foreign>, che 
potessero avere nelle diversioni dagli Ottomani contro il Persiano 
procurate, quando si rinnovassero le rotture contro quella inimica 
potenza. Per altro continuando ne' presenti termini quell'emergenze, 
non corre fra li detti remoti Principi e la Porta alcun' altra 
relazione o corrispondenza che di puro traffico mercantile, dai loro 
Stati annualmente trasportandosi ìn Costantinopoli diamanti, tele e 
droghe, le quali riescono anco di prezzo minore in Inghilterra ed 
Olanda per il molto comodo della navigazione, ch' unisce con 
facilità, si può dire, l'uno e l'altro mondo.</p>
<p>Li Cristiani non confinanti sono li Francesi, Inglesi e Olandesi, 
li primi de' quali con varia fortuna nel traffico loro di Marsiglia, 
ma sempre con moderati profitti, hanno piuttosto, seguendo le 
massime di Francesco I, mirato a mantenersi in parzialità coi 
Turchi a fine di muoverli occorrendo a danni degli Stati di Cesare, 
che al mercantile profitto di riportarsi lentamente con 
l'acquisto delle mercanzie molteplici ed importanti del Levante. Ne' 
tempi correnti, tutto che vadi la Francia attentamente insistendo 
nella pretensione ed instanza dell'umiliante avvisato Divano, e che 
il rifiuto costante del Visir porti non leggiera amarezza ai 
Ministri di quella Corte, si continua nulla di meno per ordine Regio 
dall'Ambasciatore in Costantinopoli, negli uffizii di piacevolezza, 
confidenza e buona amicizia con la Porta, tutto col primo fine di 
cogliere a tempo opportuno gli effetti delle diversioni, che sono il 
punto più essenziale al quale vadi con fissazione mirando in 
qualsivoglia tempo la Corte di Francia.</p>
<p>Altro importante motivo dal Re Enrico IV prima considerato che 
dall'avvedute massime del già Cardinal di Richelieu notabilmente 
ampliato, rendo applicata quella Corona al coltivare stretta la 
confidenza con la Porta, questa versando, <foreign lang="lat">massime</foreign>, nel tenere 
nelle missioni di Galata, dell'Arcipelago ed in universale 
nell'altre amplissime provincie di quell'Impero sacerdoti, 
cappuccini e Gesuiti, tutti francesi di nazione, e per conseguenza 
tutti dai ministri della sua stessa Corona unicamente dipendenti, e 
gareggiando l'uno contro l'altro degli ordini stessi nell'essenziale 
punto dell'educazione della gioventù, conciliano al nome francese 
gli animi di quegli abitanti, che per natura loro e per le più 
antiche memorie efficacemente propensi al solo di Vostra Serenità 
nella totale pubblica disapplicazione da simili fruttuose industrie 
sono per necessità costretti a ricevere da nazione poco gradita e 
confidente in Levante questo spirituale alimento dell'anime e con 
esso anche l'erudizione nelle lettere umane, con profitti alla 
Francia di vantaggiose conseguenze.</p>
<p>Col solo fine particolare d'ampliare giornalmente il traffico 
mercantile vanno gli Inglesi coltivando l'amicizia de' Turchi, 
appresso i quali trattengono in qualità di Ministro della regia 
autorità un ambasciatore scelto effettivamente, come è palese, da' 
voti della Compagnia di Levante in Londra stabilita, e dalla Maestà 
Britannica per la necessaria formalità confirmato, con che decorato 
per lo più col titolo di Cavaliere gode il rispetto fra' Turchi e 
la parità con gli altri Ministri, ed assiste con credito ed 
autorità all'urgenze mercantili della Nazione, poco o nulla avendo 
questo ambasciatore che ingerirsi ed operare nel politico per 
la distanza grande degli Stati e per la totale mancanza d'altri 
interessi e riguardi fra l'Inghilterra e la Porta. Risiede in questa 
nazione, sparsa tra Costantinopoli, Smirne, Aleppo, Cairo ed altre 
scale del Levante, l'opulenza e la felicità più desiderabile del 
mercantile commercio, calcolandosi che 20 mille pezze di pannine 
di varie specie si vadino annualmente per conto della Compagnia 
esitando in tutto quell'Imperio, oltre al stagno, piombo e droghe, 
ed alle volte anco azzali, che senza riguardo minimo a più 
importanti e Cristiani riguardi sono dagli Inglesi francamente a' 
Turchi provveduti, con lagrimevoli pregiudizi.</p>
<p>Gli Olandesi, intrusi per vie occulte e private molt' anni sono 
nell'amicizia de' Turchi, hanno niente meno che gli Inglesi 
l'attenzione più fissa e più continuata all'ampliazione del 
traffico. Più debole riesce nulla di meno il vantaggio annuale, che 
vanno riportando a misura de' capitali, che restano dalla Compagnia 
impiegati, e del credito delle pannine loro, che non godono 
privilegio pari agli Inglesi nell'opinione de' Turchi. Per coltivare 
però questa amichevole corrispondenza di commercio trattengono li 
Stati un ordinario residente appresso il Gran Signore, e seguendo 
questo l'antiche massime degl'antecessori, inferisce quotidiano 
pregiudizio alla Cristianità tutta, coll'erudire ed avvisare li 
ministri della Porta di tutte le più occulte trattazioni e maneggi, 
che vadino fra' Cristiani Principi insorgendo, svelando col solo 
fine del profitto della sua nazione gli arcani più profondi delle 
potenze più riputate, e facendo pur troppo palesi le dissenzioni e 
le debolezze dell'afflitta Cristianità. A questo notabile 
detrimento dagli Olandesi alle cose cristiane inferito, s'uniscono 
altri pure di peso ed importanza non minore, con la frequente 
provvigione d'essi raccolta nelle sette provincie di soggetti 
militari, e fra gli altri ingegneri, bombriti e granatieri, che si 
vanno di tempo in tempo sotto l'insegne del Gran Signore arrolando; 
e se le granate e le bombe, col mezzo venale de' negozianti Inglesi 
da' Turchi provvedute, hanno sommamente alla caduta di Candia 
contribuito, può dirsi che sarebbero per l'imperizia degli infedeli 
riuscite instrumenti vani ed inutili senza la scorta e la istruzione 
degli ingegneri d'Olanda, che n'hanno empiamente reso praticabile 
l'uso in vantaggio de' Turchi. Anche il regalo degli accennati 
tomi degli Atlanti, dal residente presente a nome de' Stati al Gran 
Signore umiliato, ha inferito notabile detrimento: perchè fatto con 
essi curioso il Re di penetrare nelle cognizioni geografiche di mare 
e di terra, m'ha ordinato la traduzione diligente, e come che al mio 
partire s'andava questa con esattezza e con particolare regio 
compiacimento eseguendo, così versavano allora l'applicazione del 
Gran Signore e del supremo Visir sopra ogni circostanza del sito 
d'Ancona, ch' è punto di non leggiera considerazione nella 
costituzione delle cose correnti.</p>
<p>Esaminate con brevità le convenienze de' Potentati non confinanti 
con Turchi, giudico opportuno il sottoporre a questo passo la 
notizia delle altre che corrono con quelli che sono confinanti, le 
quali devono pure per diversità di religione, mussulmana cioè e 
cristiana, considerarsi. Tra primi li Persiani, fra gli altri li 
Mingrelli ed i Georgiani, cadono sotto li riflessi, gli uni emuli 
per la potenza, per la varietà nell'interpretazione dei dogmi, per 
l'ampliezza de' confini con gli Ottomani; gli altri Greci di rito, 
vilmente dipendenti dal vincitore, ma sempre con egual soggezione al 
Gran Signore ed al Persiano tributari, situati tra il mar Caspio ed 
il mar Maggiore, si conservano con qualche apparenza di dominio e di 
libertà. Nel tempo corrente, che regge con sovrano arbitrio il 
felicissimo Impero de' Persiani un Re, per l'età di 30 anni 
incirca robusto, ma corrotto dall'ozio delle lascivie da molte 
indisposizioni abituate, e da una quotidiana ebrietà effeminata, e 
languente, si può dire ad esempio del Capo, tutta quella nazione 
onde causa leggiera apprensione e riflesso fra' Turchi, più volte 
avendo io da' Ministri primarj della Porta udito con fasto e 
compiacimento nominarsi li Persiani, col titolo indegno di femmine, 
armata di soldati di pace, e con altri simili attributi di scherno e 
di ludibrio. A misura dunque di tale scarsa considerazione applicano 
anco li Turchi debolissima la cura nel mantenere e consolidare 
l'amicizia con quella vicina parte, ben provvedendo, <foreign lang="lat">massime</foreign> 
che lo stato presente della Persia non ammette punto quelle 
diversioni che sollecitato altre volte da Moscoviti, da' Polacchi e 
da altre potenze, hanno sempre per notabili circostanze, prodotto 
effetti al bisogno ed aspettazioni minori in vantaggio della 
Cristianità.</p>
<p>A questi succedono li Tartari, varii di nome e di siti, tutti 
però Mussulmani, e tra essi quelli che chiamano Crimensi, devono 
considerarsi come li più soggetti e dipendenti dall'autorità della 
Porta, che a suo piacimento leva e ripone il loro Kan, sempre però 
contenendosi nell'elezione fra' quelli della famiglia Songriai, che 
in Rodi ed in Jamboli, quasi in deposito, si trattengono, e che sono 
da' Turchi universalmente conosciuti e confessati come legittimi 
successori della linea de' maschi Ottomani, in caso di decadenza. 
Non concordano assieme essi Tartari, che nel punto essenziale 
dell'incursione contro i Cristiani, a' danni, <foreign lang="lat">massime</foreign>, delle 
Provincie alla Polonia sottoposte, e saranno sempre nell'intraprese 
terrestri ugualmente a' Cristiani infesti e di pregiudizio, come 
nelle marittime riescono li Corsari di Barbaria, col mezzo de' quali 
può dirsi essere sempre effettiva una perpetua tacita guerra degli 
Ottomani contro tutto le Cristiane Potenze.</p>
<p>Dopo li confinanti del rito di Maometto deve nell'ordine dei 
Cristiani prima d'ogn' altro considerarsi la Polonia, che per la 
grande estensione de' confini, per l'incursioni frequenti de' 
Cosacchi sudditi, e per il genio elato e feroce della nazione, aveva 
sempre con la Porta disgusti, e potrebbe con l'unione intima della 
Repubblica notabilmente profittare delle continuate gelosie, che 
nodriscono quegli infedeli, d'ogni andamento di quel Regno potente, 
il quale è considerato per le forze terrestri sopra ogn' altra 
Nazione, come per le marittime danno il pregio e la stima più 
ragguardevole a quelle della Serenità Vostra. Tali precisi 
sentimenti ho io pure potuto dalla viva voce del Capitan bassà del 
Mare e da altri ministri raccogliere ne' racconti, che mi fecero 
più volte delle vittorie dell'Armi pubbliche, nella passata guerra 
riportate con la presenza e direzione <foreign lang="lat">massime</foreign> 
dell'Eccellentissimo Cavalier procuratore Francesco Morosini, il di 
cui insigne valore ed esperienza restano sopra ogni espressione 
esaltati e predicati universalmente fra' Turchi, con notabile 
aumento della favorevole opinione loro in vantaggio delle pubbliche 
forze. A queste disparità di stato e di religione s'aggiunge pure 
l'altra de' siti della Valacchia e della Moldavia, provincie che 
poste tra l'impero Ottomano e la Polonia saranno sempre motivo di 
gelosia e di mala intelligenza, perchè sebbene li Principi d'esso 
restano pacificamente dalla Porta a proprio piacimento 
destinati e rimossi, è osservato che nel primi momenti del comando 
loro applicano per vantaggi privati, con ogni studio alla perfetta 
corrispondenza con Polacchi, il che resta sempre con molta 
osservazione esaminato dal Visir e dagli altri del Governo.</p>
<p>Stava nel mio partire da Costantinopoli, come in più umilissimi 
dispacci rappresentai, in carta ed esitante la stabilita pace, fra 
quelle vicine Potenze, perchè pentiti i Polacchi per i pregiudizij 
gravi nell'ultima capitolazione risentiti, andavano con varii 
pretesti la deputazione de' Comissari per li confini protraendo, con 
speranza di stringersi in lega coi Moscoviti, di vendicare uniti con 
l'armi l'offesa dignità e di ricuperare il perduto. Con quanta 
facilità sieno per riuscire progetti tanto plausibili, resta ben 
conosciuto dalla pubblica suprema intelligenza giacchè l'inveterate 
diffidenze che tra Moscoviti e Polacchi vanno tuttavia correndo, e 
sopra tutto gli occulti fini ed oggetti del Re ora regnante, che ad 
altro più non mirano che al rendere ereditaria nel figlio quella 
Corona, possono giustamente far temere vana la riuscita de' voti di 
questa Repubblica, languenti così giusti disegni, ed inefficace 
qual si sia più glorioso proponimento. Tra tutti li riferiti 
vantaggi però de' Turchi sopra Polacchi, credo che il maggiore ed 
il più effettivo abbi a considerarsi quello, che godono 
indistintamente sopra tutte l'altre potenze, d'essere cioè patroni 
ed arbitri della pace e della guerra, perchè quando trovano nella 
rottura il profitto proprio lo fanno senza qualunque altro riguardo 
seguire, e si acconsente per il contrario dei Principi con facilità 
all'accordo, ogni volta che apparisce la propensione della Porta 
all'abbracciarlo. Tutto ciò può opportunamente adattarsi pure 
agl'interessi ed alle massime correnti dell'Imperatore di Germania, 
che esposto sempre alle gelosie, per gli ampi confini dell'Ungheria, 
ed in precisa necessità di ripararsi ugualmente dall'inversione de' 
ribelli e de' Turchi, con i pesanti riguardi della Transilvania 
vicina, conviene mantenersi in perpetue gravissime agitazioni e 
diffidenze. Al mio partire di Costantinopoli lasciai molto dubbia ed 
incerta tra li due imperi la confidenza, e posso qui umilmente 
replicare col fondamento della mala disposizione del Visir presente 
e degli altri ministri, che cessato che fossero l'apprensione dei 
Turchi per le mosse e per i maneggi correnti tra' Polacchi e 
Moscoviti, caderebbero senza dubbio li primi colpi dell'aggressioni 
infedeli a' danni di Cesare, per l'avidità del governo sopra 
l'Ungheria, e per il genio particolare della nazione verso la 
ubertà e la piacevolezza di quel clima tanto opportuno a' Turchi, 
per il sito, e di così notabile importanza. Tra questi probabili 
sospetti versava però l'applicazione di Cesare, nel rinnovarsi ad 
ogni prezzo con la Porta la Tregua, che fra cinque anni prossimi 
sarà al termine suo intiero delli venti ridotta. Pace, cui 
all'umane frapposizioni s'aggiungono in certo modo a tale 
consecuzione anco le divine per frastornarla, giacchè quindici mesi 
di tempo, come avvisai, passarono infelicemente fra' quattro 
ministri dell'Imperatore, che tutti avevano incarico da insinuazioni 
precise di rinnovarlo. All'Imperatore anderà fra' confinantissimi 
seguitando il Re cattolico ai Stati dell'Africa, e con la vicinanza 
con i Barbareschi d'Algeri e di Tunisi, con i quali è perpetua la 
diffidenza e l'ostilità, non corre però fra queste grandi Potenze 
connessione o corrispondenza qualunque, e per la disgiunzione de' 
paesi non è facile l'aggressione e la guerra aperta, onde tolta 
qualche debole fazione in mare fra li corsari dell'una e dell'altra. 
nazione, e l'antica sempre palesata alienazione, non accadono fra 
loro insorgenze di peso e di rilevanza, potendo costantemente 
affermare per altro, che niuna segreta corrispondenza si vadi da' 
Spagnuoli con l'Ottomano nutrendo, e che priva sia la Corte 
cattolica d'ogni notizia di quella parte, tolte quelle, che le sono 
per accidente partecipate da Vienna col mezzo de' ministri di 
Cesare.</p>
<p>Contro il Papa, Granduca e Maltesi per gli insulti, tuttochè 
deboli, continuati però senza distinzione di tempo a' danni de' 
Stati e sudditi del Gran Signore, nutrisce la Porta ogni più fiera 
alienazione ed abborrimento, e come che gli ultimi hanno cagionato 
perdite pur troppo lagrimevoli alla Cristianità ed alla Repubblica, 
così è molto da temersi, che produchi la stessa causa gli effetti 
medesimi, con la risoluzione de' tempi, ed è certo che non è 
riuscita la più inutile delle deboli industrie mie quella di 
svelare all'occasione il concetto già invalso, che nell'isole di 
Tine e Cerigo ricevessero li Ponentini comando di far acqua, 
spalmare e simili, contrapponendovi io, sempre le 
considerazioni patenti: che tali e maggiori assistenze riportano in 
tutte l'isole del Gran Signore nell'Arcipelago, ove hanno 
invecchiate corrispondenze e ogni più abbondante provvigione, senza 
il pericolo d'esser inseguiti o combattuti, come è più d'una volta 
accaduto per antico instituto della Repubblica e per commissione 
precisa degli Eccellentissimi Rappresentanti.</p>
<p>L'anno 1664 sotto la protezione anzi tutela del già 
Conte Deste ambasciatore estraordinario di Cesare, strinsero anche 
li Genovesi dopo molti tentativi, vivamente impiegati, la bramata 
corrispondenza con la Porta, seguendo i dettami del proprio genio, e 
l'istinto della nazione. Fu guidato dal solo motivo di fraude tale 
desiderio, giacchè introdotti che furono in Levante sparsero prima 
per tutto quel vasto impero Temiri adulterati in gran numero, poi 
Zecchini, come vanno tuttavia praticando, e ciò con immensi 
profitti, che tolti finalmente dalla giustizia del defunto Visir, 
con rigorose proibizioni contro i Temiri suddetti, corrono tuttavia 
per la rapace venalità del Visir presente per la parte che a 
zecchini riguarda, con scarsa e rimota speranza dell'opportuno 
rimedio.
Debole è il commercio della stessa nazione per la nota imperfezione 
de' panni loro tinti in colori falsi, e si trattengono vilmente, 
poichè in numero sparsi fra Costantinopoli, Smirne, in niuna 
benchè minima considerazione del Gran Signore, del Visir e 
dell'universale di quel Popolo.</p></div2>
<div2><head>De' riguardi particolari della Repubblica coi Turchi.</head>
<p>Rappresentate alla Serenità Vostra sin a questo termine 
l'occorrenze interne dell'Impero e le straniere connessioni fra' 
Turchi e gli altri Potentati, resta in quest' ultima parte, chè è 
la più essenziale e degna di pubblici purgatissimi riflessi, a 
esaminarsi tutto ciò che riguarda gli interessi particolari della 
Patria con quell'Impero tanto formidabile e vicino; e per continuare 
con la principiata possibile brevità resteranno questi in tre soli 
capi divisi, commercio mercantile, confini de' mari e confini 
terrestri. È infallibile sentimento de' savij, che non potendo le 
cose umane, come soggette alle vicende del tempo, conservarsi sempre 
in uno stato medesimo, quando per questa necessità fatale cadono 
dalla prima prosperità, non vi sia modo più sicuro per 
ristorarle, quanto ridurle a' suoi principij superando in tal modo 
con la forza dell'ingegno i pregiudizij della natura. I principij di 
questa florida Repubblica furono il commercio in Levante, e lo 
studio delle cose marittime, onde si rese non solo la Città 
abbondante, ma vigorosa e potente, felice nella pace, formidabile 
nella guerra, perchè i legni che servivano al traffico tramutandosi 
nell'occorrenze in armate salì tant' alto la riputazione della 
Repubblica, che fu senza contrasto riverita come patrona del 
commercio e regina del Mediterraneo. Quale ora sia lo stato delle 
cose pubbliche si può meglio descrivere con le lagrime che con 
l'inchiostro, servendo quasi la ricordanza dell'antica grandezza di 
solo tormento. Adunque tutta l'attenzione, tutto lo spirito, lo 
sforzo del consiglio e dell'opera deve fissarsi nel far risorgere 
quel commercio ch' ha dato l'essere e l'incremento alla felicità 
della Repubblica, nel quale è riposta non solo l'opulenza 
dell'Erario, ma eziandio la conservazione della libertà. Hanno 
sempre gli Eccellentissimi Baili miei precessori conosciuta per 
principal parte del loro zelo ed impiego questa essenzialissima 
materia, e sotto gli occhi della sapienza pubblica hanno spesso 
rappresentata la miserabile condizione in cui è ridotto il 
traffico, l'origine e la cagione dei male, i rimedi per ripararne i 
precipizii, l'industrie per far rinascere la possibile floridezza. 
La pannina veneziana non è gradita per la spesa, per il peso ed 
anco per la mala fabbrica de' tessitori. Le mercanzie non giungono 
in tempo, molte vanno di contrabbando, i vascelli non provveduti, la 
marineresca poca in numero, inesperta, mal regolata, onde è negli 
anni decorsi per estremo dei mali accaduto che gran numero delle 
navi fu depredato, e ciò che doveva essere il sostegno pubblico e 
privato diventò alimento della rapacità, ed aumento di forze a' 
Corsari, i quali sotto a tal nome sono in effetto una insidiosa e 
temibile armata del Turco, che fa continua guerra al negozio nella 
maggior tranquillità della pace.</p>
<p>A questi così gravi e deplorabili danni io trovo applicati dalle 
savie e zelanti osservazioni degli uomini tre rimedij: il primo, che 
ne comprende molti è intieramente nelle mani di Vostre Eccellenze 
Illustrissime, non tocca l'erario, non promuove cose ardue, ma 
solamente ricerca pronta deliberazione, ed è che i Senatori, 
i quali presiedono a questo importantissimo affare della mercanzia, 
stiano con legge notabile e fissa più lungamente nel Magistrato, 
perchè è certo, che non si risana la piaga, in cui si va tentando 
varij ed incerti rimedij, non prende radice la pianta che spesso 
trasportasi, ed il maggior male dell'infermo è la continua 
mutazione del medico, con ciò che anche è congiunta l'ignoranza 
del male, per cui inutile e anche nociva riesce la applicazione 
della medicina. Mi son forse in ciò troppo avanzato, ma 
nell'adorato servigio della Patria è meglio essere troppo ardito, 
che men fedele. La seconda considerazione riguarda la creazione di 
compagnie, con l'esempio di tante fortunate nazioni, le quali hanno 
in brevissimo, giro d'anni acquistato con tal mezzo il dominio de' 
mari, e uniti i termini del Sole cadente col nascente, imposte leggi 
a' Principi barbari di natura e di costumi sconosciuti, ed infine 
sono ascese a più sublime grado di ricchezza e di smisurata 
grandezza; questo è dunque senza dubbio utilissimo, ed efficace 
mezzo per aggrandire il traffico, per avvalorare le forze, e 
stringendo con nodo ben intiero l'economia con la politica, render 
tributo all'Erario, ed accrescere vigore alla Potenza. Qui si è 
altre volte applicata la mano a questa opera insigne, ma perchè 
allora non corrispose al desiderio ed al disegno l'effetto, non deve 
riputarsi impossibile. Nella serie dell'umane vicende sono certi 
momenti fatali per le cose grandi, i quali fan conoscere all'Impero 
ciò che fu in altri tempi con lunga fatica inutilmente tentato. In 
terzo luogo si fermano i riflessi de' savij di questa tanto 
rilevante materia nell'accrescimento dell'armata, la quale è base 
insieme del commercio e del potere. In ciò mi veggo prevenuto dalla 
prudenza e dal zelo incomparabile di Vostre Eccellenze. Ben 
comprendono, che questa è l'anima dello Stato, senza cui il resto 
è un cadavere, che serve di peso non di vigore, o se è qualche 
cosa è invito all'oppressione, allettamento alla preda, fa sorgere 
inimici e non li respinge. Il Turco emulo implacabile in guerra, 
insidioso in pace, non può con più vigore ed impenetrabili forze 
tenersi lontano quanto con le forze del mare. La fede non l'obbliga, 
l'amicizia non l'incatena, non lo raffrena la giustizia, il solo 
timore o lo ritiene o lo danna. I ministri di quel violentissimo 
principe conoscendo che la propria sussistenza dipende più 
dal prospero successo delle cose, che dalla savia direzione de' 
disegni, non s'affrontano all'imprese ardue e d'incerto avvenimento. 
Niuna cosa può dunque con maggior fortuna maneggiare la guerra con 
gli Ottomani quanto l'armata. Questo però giustamente è l'oggetto, 
lo scopo, la meta della provvidenza del Consiglio, della 
sollecitudine di questo augusto sacrario. Con questo Vostra 
Serenità porrà freno ai Corsari, legge al Mediterraneo, timore al 
Turco, in tutti venerazione e rispetto, così scortati i legni 
mercantili dalle navi pubbliche, senza rischio dell'altrui crudele 
rapacità e senza perdita di capitali con sicurtà diminuito, 
prenderà respiro il traffico, resteranno consolati li sudditi, 
arrichito l'Erario, la potenza rinvigorita.</p>
<p>Passerò ai confini, quali vengono dai politici considerati come 
frontiere e ripari dello Stato, quelli in particolare che riguardano 
l'Ottomano amico infedele, che suol fare piuttosto pausa alla 
guerra, che paci costanti, meritano i più accurati riflessi della 
pubblica provvidenza. Nel mare s'offrono a primo sguardo le tre 
fortezze di Suda, Spinalonga e Carabuse lagrimovoli avanzi della 
famosa e vasta grandezza dell'Impero veneto in Oriente. Sono queste 
staccate dal regno di Candia e divise dagli altri Stati marittimi di 
Vostre Eccellenze e perciò benchè i Turchi le credano alla 
Repubblica dannose in pace, per l'aggravio della spesa, ed inutili 
in guerra, per la difficoltà della difesa; tuttavia la pubblica 
sapienza conoscendo che la grandezza de' Principi si misura con li 
Stati e con le Piazze, non con il risparmio, ch' è il corto e vile 
compenso de' privati, non tralascia modo di conservarle e nutrirle. 
Io con un brevissimo cenno ricorderò, che non si facciano scala di 
mercanzia, ed in particolare la Suda per il carico d'ogli, che non 
si stringa la confidenza con li Turchi dei Regno, che non si 
permetta concorso de' medesimi nè osservazione insidiosa delle 
fortificazioni, che s'introduchino pochi alla volta specialmente in 
certe solennità, temendo sempre la fede di chi ha per unica massima 
l'inganno, e l'interesse per fine. Che li rappresentanti non 
prendano parte ne' naufragi, ma prestino una sincera e generosa 
protezione, senza misura d'interessato e d'ignobile aggravio. Tine e 
Cerigo restano ormai nomi bassi, cadaveri piuttosto che Isole; 
mentre quei popoli non potendosi mantenere nel nativo paese 
vanno mendicando per l'Arcipelago, ed in Costantinopoli 
istesso, il necessario sostegno alla vita. Dell'altre isole Zante e 
Ceffalonia, restando sotto l'occhio provvido ed autorevole degli 
Eccellentissimi Signori Provveditori generali da Mar ben governate e 
dirette, chiama a se unicamente i miei riverenti riflessi l'isola 
importantissima di Corfù. Il sito maraviglioso, ch' è tanto 
nobilitato dalla fama nelle materie dell'antichità, la rende 
padrona non solo dell'Egeo e dell'Jonico, ma ancora della 
navigazione di tutto il Levante, chiave del Golfo, e perciò unico 
preservario dell'Italia, ch' è sede della vera religione 
dell'impero marittimo di Vostra Serenità e di questa libertà 
inviolata e maravigliosa. Quando la disavventurata guerra di Cipro 
ridusse a più ristretto confine lo stato di Vostre Eccellenze i 
loro sapientissimi Progenitori si rivolsero con ansiosa cura a 
fortificare Corfù, benchè il Regno di Candia servisse allora per 
validissimo antemurale; e Filippo II, quel Salomone de' suoi tempi, 
con pubblici ed espressi ufficij altamente commendò la prudenza e 
generosa resoluzione, e ne rese pienissime grazie al Senato. Per 
contrario li Turchi tengono con ferma e stabile massima ne' loro 
registri l'espugnazione prima di Cipro, poi di Candia, in terzo 
luogo di Corfù, e per fine di Venezia (disegno antico di quella 
feroce ed instancabile Monarchia) e perciò come già Solimano quel 
gran Conquistatore tentò, ed Amurath quarto meditò d'occupare 
quell'Isola, come i Sultani ed i loro ministri, ne tengono sempre la 
mira, anzi, come di sopra ho umilmente accennato, il presente Visir 
per le nuove fortificazioni della medesima prova un amarissimo 
sentimento; ed è vero quel famoso detto, che per norma sicura di 
quel che giova ad uno Stato, deve prendersi ciò che più dispiace 
all'inimico, argomenti la perspicacia di Vostre Eccellenze in qual 
pregio debba tenersi quella fortezza, quanto sia necessario il 
renderla inespugnabile, specialmente ne' correnti tempi, ne' quali 
l'arte d'oppugnare le piazze è ridotta alla somma perfezione: 
perchè a dirla con breve ma vera espressione, senza Corfù Venezia 
non ha difesa la natura, la quale ha posto intorno al cuore umano 
quasi come fortificazioni esteriori, un giro d'ossi in forma di 
spade, secondo che osservano gli anatomisti, e insegna che il cuore 
dell'Impero e della libertà che è Venezia deve essere preservato 
col mezzo delle più valide fortificazioni, e queste non possono 
piantarsi se non in Corfù.</p>
<p>Terminato il confine marittimo poco mi rimane a discorrere 
del terrestre che separa il Dominio di Vostre Eccellenze 
dall'Ottomano. Ripeterò qui opportunameme l'animo da me scoperto 
del primo Visir, il quale, fiero e scoperto, non può tollerare che 
Clissa resti nel potere della Repubblica come perpetuo monumento di 
gloria all'armi Venete e di ignominia alle Turchesche. Perciò 
converrà sempre nella maggior tranquillità adoperare ogni più 
sollecita osservanza e vigilanza, considerando che il Turco al 
desiderio ardente di novità in quelle parti ha congiunta un'estrema 
facilità a tentare improvvise aggressioni, poichè per la 
subordinata corrispondenza de' governi e delle milizie nella Grecia 
e nell'adiacenti provincie sino alla Bossina, un minimo cenno del 
dominante ministro può formar eserciti, un sol momento può 
risolvere ed eseguire, ed unire insieme con celerità non preveduta 
il disegno e la guerra. Per togliere dunque i pretesti a chi li 
desidera o li aspetta sarà sempre commendabile l'attenzione degli 
Eccellententissimi Provveditori Generali in Dalmazia nel divertire 
le contenzioni, nel nuocere la quiete ai confini di quella parte, 
non men gelosa che esposta ad inaspettate incursioni, ed a' barbari 
tentativi di quella feroce gente. A questo fine due sono stati 
sempre considerati da' gloriosi progenitori di Vostre Eccellenze li 
rimedii: l'estendersi cioè in Costantinopoli dal Bailo il numero 
de' parziali e de' confidenti, l'altro quello d'andare 
opporturamente spargendo fra li più accreditati alla Porta doni di 
qualche rilevanza. Nel tempo del debolissimo impiego da me 
sostenuto, ho cercato di fruttuosamente supplire per quanto è stato 
in poter mio ad ambe queste diligenze, e spero anco d'aver utilmente 
accresciuti gli amici a quella casa ed alla Carica, col mezzo delle 
confidenze stabilite con Soliman Cavallerizzo maggiore del Re, con 
l'attual veneziano rinnegato taglia unghie della Maestà Sua, col 
Bostangi Bassì, col genero favorito, e con altri principali 
soggetti della Corte. Ho pure con ogni industria cercato con i 
soliti moderati doni di conservarmi maggiormente la parzialità di 
Mustafà bassà Visir regnante, che, provveduto d'un milione intiero 
di reali d'annua legittima rendita, si trova nulla di meno con 
obbligo indispensabile di profondere sopra tre milioni di Reali 
ogn'anno per sostenere il strabocebevole fasto della sua Casa, e per 
supplire all'obbligo di quotidiani ricchissimi doni al Gran 
Signore alle Regine ed al numero maggiore de' principali soggetti 
del Serraglio ; ma come che la rapacità inarrivabile del Visir può 
dirsi un fuoco divorante senza alcuna riserva, e che dall'altro 
canto l'obbligo accennato, in cui si è posto, di supplire alle cose 
proprie con regio dispendio, l'ha costituito in necessità precisa 
di procurarsi profitti col mezzo d'ogni più dannata sceleraggine, 
così non ha potuto esentarsi totalmente, il ministro della 
Serenità Vostra, con gli altri tutti de' Cristiani Principi, da' 
colpi della sua ingiusta mano, da me al possibile riparati con 
industrie ben note e considerate, e spero sia arco seguito con 
vantaggio maggiore della Patria e di questa preziosissima libertà.</p>
<p>In tale positura di governo e nella venalità dichiarata dello 
stesso Visir, riuscirà sempre utilissimo lo stringere le confidenze 
del Dragomanno della Porta Mauro Cordato, che, mostrandosi 
all'occasioni propenso a questo Serenissimo Dominio, per la lunga 
sua permanenza nello studio di Padova, può credersi abbia a 
continuare ne' sentimenti medesimi, quando <foreign lang="lat">massime</foreign> siano 
questi coll'uso della pratica trattenuti vivi e in officio dalla 
prudenza degli Eccellentissimi Baili. Ho nel corso lungo d'anni 
cinque di servizio continuato a quella barbara Corte, per esperienza 
e conosciuto che il credito e l'abilità del Dragomanno Tomaso 
Tarsica fanno all'occorrenze tutte di pubblico servizio impressione 
notabile all'animo del sopradetto Mauro Cordato e degli altri 
ministri della Porta, onde come è di preciso servizio di Vostra 
Serenità che esso Tarsica continui nell'attuale suo impiego in 
animo ilare e contento e con le dovute ricompense, così per debole 
parere mio giudico necessario di decorarlo col titolo e cogli 
emolumenti tutti di Dragomanno grande, perchè con tale stimolo 
nuovo possa continuare nel suo ereditario lodevole fervore, e 
promuovere in ogni incontro ragguardevoli utilità.
Devo anche con sommissione riflettere, che ritrovandosi 
all'obbedienza dell'Eccellentissimo Provveditor Generale in 
Dalmazia, in qualità di Dragomanno, il fedele Rinaldo de Carli 
dotato di molte cognizioni ed esperienze, riuscirebbe opportuna la 
sua permanenza appresso gli Eccellentissimi Baili in Costantinopoli, 
mentre che restando alla sola direzione del sopranominato Tommaso 
Tarsia unicamente per ora appoggiata la mole intiera de' pubblici 
affari a quella Corte, senza che l'età grave e la scarsa abilità 
degli altri Dragomanni possano servire in alcuna parte 
d'aiuto, accadendo, che tolga Dio, l'infermità e la morte dello 
stesso ministro, resterebbero le cose di Vostre Eccellenze ridotte a 
stretti e pericolosi termini. La sostituzione per altro di soggetto 
in Dalmazia per servizio di quella Carica e confini, non riuscirebbe 
difficile nel molto numero dei giovani di lingua, che si formano nel 
Bailaggio a Costantinopoli, alcuni di loro Greci di nazione, ma di 
benemerite famiglie, altri cittadini di questa dominante, ma tutti 
di sufficiente abilità, de' quali avendo io appieno umilmente 
riferito a Vostre Eccellenze i talenti e le condizioni sino in 
lettere di Numero 13 mi dispenserò d'umiliare qui nuovamente le 
relazioni medesime con inutile tedio. Reputo bensì di pubblico 
preciso servizio l'incaricare con espresse commissioni gli 
Eccellentissimi Baili, che <foreign lang="lat">pro tempore</foreign> serviranno la Serenità 
Vostra a quella Corte, d'ordine che uno almeno de' giovani di lingua 
di Vostra Serenità seguì quotidianamente in qualità di Dragomanno 
a questa funzione destinato, e ciò si vadi seguendo per giro. Mira 
il fine che instrocendosi ogn' uno di loro de' modi, delle massime e 
delle formalità de' Turchi, e che addomesticandosi a poco a poco 
con la loro fierezza e barbarie, possono opportunemente promuovere 
al Principe, alla Patria ed ai sudditi il maggiore e più opportuno 
servizio. M'asterrò di replicare qui forse con inutilità 
all'Eccellentissimo Senato ciò che dal proprio suo servizio e da' 
varj riflessi di tanti Eccellentissimi miei Predecessori è 
pertettamente conosciuto e suggerito circa il modo di condursi e 
maneggiare gli affari correnti con li Turchi.</p>
<p>Aggiungerò solo a turno più chiaro della Serenità Vostra in 
sostanza, che certamente non sono quei Barbari oggi nell'obbedienza 
e ferocia de' passati tempi. Che il lusso, le donne e l'uso del vino 
li vanno giornalmente snervando. Che l'avidità rapacissima del 
Visir presente, tutto che ferisca nel vivo della dignità e 
dell'erario di Principi Cristiani, indistintamente è nulla di meno 
da riputarsi e benedirsi, perchè ne sente esso ministro gli effetti 
letali con quotidiane ingiustizie anco a danno de' sudditi del Gran 
Signore; sarà per comun credere col progresso degli anni motivo di 
qualche universale rivolta; oltrechè il tenerli, con l'estorsioni 
continue in miseria ed oppressione, toglie quel militare generoso 
fervore a' popoli, che ha in tutti li tempi prodotte le più 
insigni vittorie. Aggiungerò che l'ultime conquiste del 
Sultano regnante, di Carminietz, cìoè di Candia possono 
giustamente chiamarsi cauterii della Monarchia, giacchè tutte le 
rendite pecuniarie della Valacchia e della Moldavia sono attratte in 
Carminietz per sostentamento di quella guarnigione, come 120 mila 
Reali effettivi passano ogn' anno dalla Morea in Candia per la 
necessaria sussistenza di quei presidij. Della stessa città di 
Candia poi e di quel Regno, altre volte ridente, non posso riferire 
che i languori e l'infelicità presenti, da me occultamente nel mio 
ritorno in Patria osservate, perchè tolta la felicità del suolo e 
del clima, di che dalle feroci babarie de' Turchi non può essere 
defraudato, tutto il rimanente spira afflizione e miseria. Da 
calcoli ben minuti, che sono andato a quella parte facendo, non si 
contano in tutta quell'isola trentamila abitani. Tre mila tra Spahi, 
e Giannizzeri sono gli uomini da guerra alla difesa di quella 
Metropoli destinati. Tra Canea, Rettimo e gli altri luoghi di minor 
nome, cinque mila Turchi pagati si vanno nominando, onde è fuori di 
dubbio, che una aggressione improvvisa, anche di forze mediocri, ma 
con savia condotta diretta, aprirebbe l'adito, con molta 
probabilità, alla speranza di tanto considerabile acquisto. 
Bramerei che le congiunture potessero permettere alla patria 
opportuni li riflessi appunto di tanta rilevanza. È certo, che il 
nome di Vostra Serenità vive in perfetta venerazione nell'isola 
stessa di Candia ed in tutte le altre dell'Arcipolago, dove resta 
sempre esaltato, e dove si troverebbero all'occasione, per mio 
credere, tanti sudditi volontari ed armati quanti sono ora quegl' 
infelici cristiani abitanti.</p>
<p>Sopra tutto è necessario alla conservazione degli Stati e di 
questa preziosa libertà, l'armata potente dì mare, la quale 
facendo valida l'impressione nell'animo feroce de' Turchi, che 
dirigono tutte le azioni loro formidabili, perchè produce anche un 
secondo bene dell'opinione, cioè, de' Ministri di vederla con molta 
facilità ampliata per la forza ed opportunità di quest' Arsenale, 
che sarà sempre bene esaltare e magnificare in Costantinopoli 
assieme con le forze ed opulenze della Repubblica affine di 
conciliar stima e di ritardare al possibile le risoluzioni violente.</p>
<p>Passerò, dopo questo breve ed imperfetto epilogo delle cose dei 
Turchi, all'ultima parte di questa relazione, che non sarà 
intieramente inutile giacchè anderà sopra gli annuali dispendij 
dei mio Bailaggio accaduti versando. Si ristringono questi in 20 
trimestri, che ho di tempo in tempo umiliati all'Eccellentissimo 
Collegio ed al Magistrato Eccellentissimo Sopra conti, con maggior 
chiarezza e puntualità. Potrei forse minorare qui il tedio di 
quiesto nuovo racconto se non mi trovassi in qualche preciso debito 
di oppormi a quella falsa credenza, che pare assai dilatata, 
dell'eccedente dispendio che porti seco il Bailaggio di 
Costantinopoli, che pure in riguardo agli altri Principi, Francia, 
cioè, Inghilterra ed Olanda, non riesce certamente di soverchio 
alla Serenità Vostra. Ripartita dunque in anni cinque del mio 
debolissimo servizio la spesa di regali, eccetera, spese di vitto a 
Ministri, Dragomanni, giovani di lingua e porta lettere, ed aggiunto 
a tutto ciò li stipendij annuali a tutti i Provisionati, e molti 
pagamenti per ordine della Serenità Vostra fatti seguire a vecchi 
creditori del Bailaggio, non eccede la spesa annuale di 25 mila 
reali incirca, che posta a paragone d'altri tempi e congiunture può 
riputarsi la minima che abbi aggravato in quella carica l'Erario 
della Serenità Vosira. Mi duole che la corruttela del secolo, 
accrescendo di molto le fraudi, estende li pregiudizii pure a danno 
delle cose di questa Serenissima Patria, perchè se le risoluzioni 
de' Cottimi camminassero con modi giusti e prudenti, dalle leggi 
prescritti, e che le Caravane di terra per Costantinopoli, per la 
parte maggiore a' Turchi ed Ebrei dirette e spettanti, pagassero con 
la dovuta puntualità li debiti diritti, sarebbe forse per metà 
minore il dispendio, dovendo in questo passo umiliare alla pubblica 
cognizione che il più sicuro ed utile riuscirebbe certamente un 
decreto, che obbligasse li negozianti tutti; di qualsisia nazione ad 
esborsare in questa città all'Eccellentissimo Magistrato de' cinque 
Savij alla Mercanzia o ad altro che fosse più riputato conferente, 
prima del loro partire, li Cottimi di tutte le mercanzie estratte 
per Costantinopoli e per tutto il Levante, intieramente asciugando 
quegli esborsi all'estinzione puntuale delle lettere di cambio, o 
pagando le sopraccennate lettere nel termine prefisso delli giornì 
40, si ritroverebbe in Costantinopoli ogni somma a prezzo pari, 
senza che da' mercanti fosse punto preteso o ricercato l'utile, oggi 
corrente del cambio. Altro conto immaginabile estraordinario, 
o col nome di spese segrete o con quello di confidenti esploratori o 
simili, non è passato per mano mia, nel tempo tutto del mio passato 
servigio avendone anco per quanto è stato dal mio debole potere 
dipendente abolito l'uso non solo ma la memoria, riputando di 
pubblico essenziale servizio. Con tali massime ed operazioni ho 
cercato, Serenissimo Principe, Eccellentissimi Signori, di ben 
dirigere le cose tutte molto importanti, che riguardano gl'interessi 
della Patria a quella barbara Corte; se un noto diletto d'abilità 
non ha potuto promuovere il servigio migliore della Patria sotto 
quel clima orientale, sò di non avere avanti l'onnipotenza Divina 
da pentirmi del zelo, della fede e della costanza con quali mi son 
sempre impiegato in avvantaggio delle pubbliche adorate occorrenze. 
Mi glorio, che questi miei ereditati sentimenti abbino anco potuto 
in qualche parte dell'universale de' Turchi esser contraddistinti 
con testimonij d'ottima volontà, de' quali s'è pure degnato lo 
stesso Gran Signore onorarmi, rinnovando a mia contemplazione l'uso 
prima abolito del dono d'un cavallo arreddato, del quale mi ha la 
Maestà Sua nel mio partire favorito con distinzione notabile e 
parzialità. </p>
<p>Succedei nella carica all'Eccellentissimo Giacomo Querini Cavalier 
che reso per li varij servigij oggetto del pubblico aggradimento ed 
acclamazione, è stato per divina permissione rapito in cielo fra 
gl'Angeli dopo una serie lunga di fruttuosi ministeri. Alla 
consolazione poi che ha ricevuto il mio umilissimo cuore, per la 
notizia del sollievo dispostomi dopo tre elezioni di Baili della 
Regia bontà della Serenità Vostra, con la sostituzione del 
successore, si sono accresciuti in me gradi di contentezza 
singolari, per l'onore di dover cedere la carica all'Eccellentissimo 
Signor Pietro Civran, tanto da me riverito, anche per le condizioni, 
che ereditate da Progenitori benemeriti adornano il suo animo, ed 
hanno reso così fruttuoso ed applaudito il suo nobilissimo governo 
nel Generalato di Dalmazia. Ha servito in quella carica per 
segretario il fedelissimo Lorenzo Franceschi di quell'abilità e 
fede ch' ho in esso ritrovate mentre con lo stesso carattere s'è 
esercitato meco nell'Ambasciata di Germania, ha egli conservata anzi 
accresciuta tra le gravi agitazioni di Costantinopoli ne' molteplici 
esperimenti, onde posso umilmente accertare a Vostra Serenità, che 
le buone condizioni della sua virtù e del suo talento, come 
lo fan conoscere di molta abilità, così lo rendono capace delle 
pubbliche beneficenze meritate dalla sua esemplare modestia, e 
consuete in casi simili a praticarsi. Tra li giovani di lingua, che 
tutti sono di buona espettazione, ho nel fedelissimo Francesco 
Savioni riconosciuto condizioni di virtù molto distinta, che 
m'hanno persuaso per capo anche di pubblico servizio a valermi del 
suo impiego nella funzione di Coadiutore, nella quale si è 
esercitato con fede e puntualità, onde ho il contento, che 
riconosciuta dall'Eccellentissimo Consiglio di Dieci la sua abilità 
sii stato in pienissimo concorso di voti assunto nell'ordine della 
Cancelleria Ducale, in cui si va fruttuosamente esercitando. 
Aggiungerò per ultimo, che dopo che restò dalla peste rapito in 
casa bailaggia il già fedele Giuseppe Dieschi subentrò con 
obbedienza pari al suo zelo al peso di quell'importante carica il 
fedel Giorgio Settemin, dalla fedeltà, rettitudine e diligenza del 
quale non mi è restato che più bramare, essendosi intieramente 
reso degno delle pubbliche grazie. Di me poi Serenissimo Principe 
Eccellentissimi Signori convengo esprimere, che sortito da 
Progenitori che hanno prestato antiche e recenti contribuzioni di 
sudori e di sostanze nell'adorato servizio della Patria, spero di 
non aver punto deviato da tali documenti. Dalla Reggenza di Chioggia 
passai al sostenimento della Ambasciata di Savoja, poi in quella di 
Francia, dopo nell'altra di Germania. Questi impieghi gravissimi ho 
esercitato in difficili congiunture, con estraordinarie agitazioni 
dell'animo e con dispendi infinitamente superiori alle forze, come 
voglio sperare sij ben noto a cadana dell'Eccellenze Vostre. Pochi 
mesi di respiro in questa citttà hanno servito per disporre la 
costanza dell'animo, all'intrapresa del Bailaggio di Costantinopoli, 
che per il corso d'anni cinque continui è stato con peso eccedente 
dalle mie forze esercitato. La mia debolezza fra i torbidi aspetti 
d'un barbaro cielo ha sempre avuto per fissa l'unica tramontana, 
l'oggetto luminoso del pubblico servizio, ha sempre in quel 
procelloso mare procurato condurre l'interesse della Patria al porto 
desiderato della quiete e della tranquillità con tale scorta, ma se 
nelle passate burrasche ha con agitazioni mortali travagliato il mio 
cuore, ho però il contento di veder ancora stabile e vera la pace 
allora vacillante. Che la Pubblica Rappresentanza non abbia 
risentito minimo pregiudizio, e che le mie private fortune 
gettate da me con zelo devoto in questo torbido mare abbino potuto 
essere sacrificio bastante, perchè la Maestà della Patria si 
sottragga da ogni periglio. Con la medesima costanza però, con la 
quale ho intrapreso a servire Vostra Serenità, chiudo li periodi di 
tanti impieghi minori e molesti. Protesto a piedi di questo Augusto 
Soglio gli atti d'una continua venerazione a questo supremo 
Sacrario, e saranno sempre le forze che ho impiegate e li sudori 
sparsi sinceri attestati della mia fede ed ossequio, ma unitamente 
le fortune sagrificate resteranno perpetue glorìose impressioni 
nella mia casa di quel divoto umilissimo servizio, che m'è toccato 
in sorte di prestare per così lunghi anni alla Patria.</p></div2></div1></body></text></TEI.2>
