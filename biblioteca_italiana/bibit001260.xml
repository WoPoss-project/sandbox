<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Tractatio de perfectae poeseos ratione</title>
      <author>Lorenzo Gambara</author>
    </titleStmt>
    <extent>66 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001260</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="lat"/></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-04-30T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-05-20T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>

<front>
<div1 type="dedica">
<p>AD ILLUSTRISSIMUM ET REVERENDISSIMUM ALEXANDRUM FARNESIUM CARDINALEM S. R. E. VICECANCELLARIUM, LAURENTII GAMBARAE BRIXIANI TRACTATIO IN QUA CUM DE PERFECTAE POESEOS RATIONE AGITUR, TUM OSTENDITUR CUR ABSTINENDUM SIT A SCRIPTIONE POEMATUM TURPIUM AUT FALSORUM DEORUM FABULAS CONTINENTIUM, AC QUAM LATE PATEAT CAMPUS AD PULCHERRIMA ALIA POEMATA SCRIBENDA.</p>
</div1>
</front>

<body>

<div1 type="capitolo">
<head>[<bibl>Primum Tractationis Caput</bibl>]</head>

<p>Quod D. Chrysostomus ait [<bibl><emph>S. Chrysost., Praefatione enarrationis in Esaiam cap.i</emph></bibl>], diabolum converso ordine fiduciam peccato adhibere, poenitentiae vero notam suggerere infamiae, id ego in me, Cardinalis illustrissime, his diebus expertus sum. Exposito enim aliquibus consilio meo, ut quae antea per multos annos poemata evulgaveram, ita repurgarem ut aut veritatem sinceramque pietatem saperent aut, si res minus ex sententia succederet, cum aliis quae apud me essent nondum typographis tradita haec quasi partus christiani hominis indignos abiicerem, ecce qui indignum clamarunt esse facinus, si quae tam diuturno labore congesseram ex tot aut graecis aut latinis scriptoribus, ex quibus novos metamorphoseon libros aliaque confecissim, uno pene temporis momento perderem. Ex iis enim aiebant et non mediocrem utilitatem afferri posse philosophantibus ac cum plurimi fuissent qui magna cum laude his studiis integrum vitae suae tempus dedicassent, tum non laudi sed vitio mihi versum iri si qui ex septuaginta sex annis, quos natus sum, plus minus sexaginta iis opera dedissem, sinerem modo me aut aliquorum consilio a vetere proposito dimoveri aut mihi religioni ducerem quod  adeo non esset ducendum. Sed cum his opposuissem et fortissimas rationes et gravissimorum testium nubem quibus illorum argumenta refellerem quosque mihi legendos amici optimi tradiderant et illi tamen ex sententia sua non discederent, venit mihi in mentem quod aliam ob caussam responsum ferunt Iuliano Apostatae. Huic enim spreta Salvatoris nostri sanctissima religione Graecorum fabulas et falsorum deorum cultum stabilire conanti et de christianorum libris ad primarios quosdam antistites ita scribenti: “ legi, cognovi, damnavi ” Sanctus Basilius eorumdem antistitum nomine ad illum ita rescripsit: “legisti, sed non cognovisti, si enim cognovisses non damnasses”. Ita certe qui nomea christianum profitentur si gravissimas illas patrum rationes, Spiritusque Sancti vim intellexissent (quod quidem paucissimis diebus, si paullo animum adverterent, veritate cogente consequerentur) nec ipsi (quod est in proverbio) conchas relictis margaritis aggererent, nec vero facile os aperirent ut mundo pravaeque consuetudini patrocinantes, suum interea veritati robur auferre tentarent.</p>
<p>Itaque serius licet quam debebam, divino ipse beneficio in eura intuens, qui certissima omnium norma est, poemata integra satis multa usque ad decem, versuum millia, quae iam praelo erant committenda quaeque plerisque doctis amicis ac praecipue eruditissimo et integerrimo viro Gulielmo Sirleto S. R. E. Cardinali ostenderam, fiammis tradidi; non solum ne ab ethnico nec admodum pudico illo poeta vincerer, qui statuerat hoc ipsum facere de  suis carminibus et propterea ita scriptum reliquit [<bibl><emph>Ovid. de Ponto</emph></bibl>] :</p>
<quote rend="block">
<lg type="versi">
<l>Multa quidem scripsi, sed quae vitiosa putavi</l>
<l>Emendaturis ignibus ipse dedi,</l>
</lg>
</quote>
<p>verum imprimis ut Deo optimo maximo qui iudicaturus est seculum per ignem, quique ignis consumens est [<bibl><emph>Hebr. I2</emph></bibl>], holocaustum hoc, ne ipse perpetuum atque acerbissimum denique incendium paterer, libentissimo animo offerrem.</p>
<p>Ac cum de reliquis meis carminibus quae in Germania olim, Belgio,
     Italia, saepe prodierunt in lucem idem efficere non  possem
     vereque in alis meis (ut ait Hicremias
     [<bibl><emph>Hierem. 2</emph></bibl>]) inveniretur sanguis
     animarum, hoc est in scriptis meis aeternus interitus aliquibus
     parari posset, quos ad vitam faelicitatemque sempiternam
     condidisset Deus, scirem autem ea, dum in manus inciderent
     multorum immortale propemodum scandalum paritura, adversus quod
     terribilis etiam illa Christi Domini comminatio staret
     firmissima: [<bibl><emph>Matth. 8 18</emph></bibl>] “ Qui scandalizaverit unum de pusillis istis, expedit ei ut suspendatur mola asinaria in collo eius et demergatur in profundum maris ”, sensi verissimum esse quod in ore piorum versatur, ab alienis peccatis, hoe est ab iis quae alii tua culpa perpetrarunt, potius quam a propriis, idest a nostris, tantum esse formidandum. Difficilius enim tuo cadentem aut pereuntem exemplo sublevaveris, quam correxeris quac solum in te ipse commiseris.</p>
<p>Solicito itaque mihi et anxio ecce perdocti et sincerissimi amici enarrato duorum ecclesiae luminum facto medicinam, unde misericordiam Dei securius sperarem, indicarunt.</p>
<p>Eorum alterum fuit sanctus Augustinus, qui in <emph>Libris retractationum</emph> iudiciaria quadam severitate recenset quae antea vel dixerat vel evulgaverat, cuius optimi viri verba haec sunt [<bibl><emph>D.August. in prolog. librorum retract.</emph></bibl>]: “ Neque enim quisquam nisi imprudens ideo quia mea errata reprehendo me reprehendere audebit. Sed si dicit non debuisse a me dici quae postea etiam mihi displicerent, verum dicit et mecum facit. Eorum quippe reprehensor est, quorum et ego. Neque enim ea reprehendere deberem si dicere debuissem, sed qui primas  non potuit, habere sapientiae, secundas habeat partes modestiae, ut qui non valuit omnia impoenitenda dicere, saltem poeniteat quae cognoverit dicenda non fuisse ”. Haec ille. Intuebatur enim (ut ipsemet ait) sententiam illam apostolicam [<bibl><emph>Corin. II</emph></bibl>]: “ Si nosmet ipsos iudicaremus non utique diiudicaremur a Domino”. Terrebatur autem ab alia sententia Evangelica [<bibl><emph>Matt. 10</emph></bibl>], qua ociosi etiam cuiusque verbi reddendam esse rationem in die iudicii iudex ipse aeternus pronunciavit; expertus denique fuerat quod Salomon [<bibl><emph>Prover. 10</emph> </bibl>] multo antea dixerat, ex multiloquio declivem et lubricam esse viam ad falsiloquium.</p>
<p>Alterum vero ecclesiae lumen fuit Pius secundus pontifex maximus qui superiore seculo ea quae tempore schismatis [<bibl><emph>Initio Concil. Florent. sub Eugen. confecti</emph></bibl>] privatus homo scripserat non erubuit deinde in tam alto dignitatis gradu locatus, candide et ut christianam animi demissionem decet refellere. “ Haec (ait ipse) nostra sententia est, filii, haec credimus et profitemur iam senes, et in apostolatus apice constituti pro veritate asserimus si quae vel vobis vel aliis conscripsimus aliquando quae huic doctrinae repugnent, illa tanquam erronea et iuvenilis animi parum pensata iudicia revocamus atque omnino respuimus ”. Rationes autem affert cur sibi hoc faciendum duxerit. Primum, quod haud quaquam satis erat divinam misericordiam, implorare et dicere, “ Parce Domine, parce peccatis nostris ”, nisi pro viribus vulnera quae infliximus veritate curare adnitamur et sic (quemadmodum canit Ecclesia) “ medelam ferat inde hostis unde laeserat ”. Deinde quod vere pius pontifex nulla sibi ratione existimabat imitandos quosdam qui mortem (ut ipse ait) prius sibi consciscerent, quam videri vellent aliquando male sensisse, aut eos qui ne vel ad horam videantur errasse, semper errant, et dum vel minimum tolerare honoris iacturam nequeunt, totum abiiciunt et perpetua notantur infamia et in perpetuas prolabuntur haereses, qui ne appareant inconstantes, pertinaces efficiuntur.</p>
<p>Tantorum igitur atque aliorum patrum sequutus exemplum [<bibl><emph>Videat pius vir quae de D. Cypriano scribit S. Greg. Nazianz. in tius vita</emph></bibl>], hanc tractationem aggressus sum, ut meas item cur ea poemata cremaverim rationes tibi afferam, cuius gravissimi patroni, qualis quantusque tu es auctoritate, et veritas innixa adversus eos qui aliter sentirent et loquerentur fortius sese tuebitur, ac si quid huiusmodi aliqui commiserunt, hi sese christianos agnoscentes, fortasse referent pedem nostracque et communi saluti, reiectis fabulosis, consulent, ne qua scilicet amplius ex carum inanium rerum lectione contagio piorum animos inficiat, aut ab aliis quasi per manus tradita latius dimanet.</p>
<p>Ostendam autem, amplissime Cardinalis, et cur ab hoc genere poematum abstinendum putem, ac deinde quam late ex patrum antiquorum lectione ad alia pleraque poemata conscribenda   unicuique se aperiat campus, ex quibus uberrimi fructus summa cum delectatione percipi possint.</p>
<p>Primum ergo acriter illa me pupugit cogitatio, quod tam diu fabulas canenti nec sincerum ullum Dei optimi maximi obsequium neque solidae sempiternaeque gloriae verus mihi erat propositus finis. Humanam enim gloriam ex hominum ore opinioneque aucupanti lux illa fidei se subtraxerat; qua si me divino beneficio aeditum in hanc vitam rationisque participem atque, incomparabili pretio redemptum, in Christi domini ecclesiam cooptatum serio perpendissem, ad eum etiam a quo tot in nos eaque innumerabilia et maxima beneficia collata sunt labores, scripta, denique omnia sapienter retulissem. Intellexi nempe Deo adspirante certissimum esse quod D. Basilius scriptum reliquit cum traderet quo modo ethnici auctores legendi sunt [<bibl><emph>D.Basilius</emph></bibl>]: “ Tantam vim esse finis, ut cum nemo ex arte laudem consequatur, nisi eam in qua se exercuerit ad eum ipsum finem perducat ita hic si negligatur, cuius gratia quicquid cogitamus, molimur, agimus facienda sunt, non solum proxime accedimus ad bruta, verum etiam nostrae mentes, veluti sine arte navigia quibus desint qui clavum regunt, aut temere huc illuc omni vento circunferuntur aut denique scopulis illisae miserrime naufragium patiuntur ”. Quod mihi quidem (nescio an item aliis) accidisse intelligebam, qui cum hoc essem aetatis ex meis tamen tot diebus et annis qui defecerunt in vanitatibus [<bibl><emph>Psal. 77</emph></bibl>], nullam earum virtutum comparassem quibus christiana spe, ubi divino illi horribilique examini sisterer, ad plenissima caelestiuni gaudia evolare posse confiderem. Meum igitur animum aliae item ex aliis subibant cogitationes, quarum praecipua illa fuit quain <emph>De christiana professione</emph> tractans D. Gregorius Nyssenus attigit [<bibl><emph>De professione Christiana</emph></bibl>]: “ Cum christiani simus, tanti nominis veritatem nulla nobis ratione esse ementiendam. Cum vero fieri nequeat quin Christus dominus sit et iustitia et puritas et veritas atque cuiusvis mali vitatio, ne christianum quidem esse posse, qui quidem opere ipso christianus sit, qui non illorum quoque nominu, communionem et societatem in sese ostendat ”.</p>
<p>Accedebat quod veritate etiam ab invito pectore erumpente,  quamvis riderem, iocarer, aliaque omnia cogitare viderer, meo tamen animo semper illud obversabat quod de avaris dici solitum est ab antiquis [<bibl><emph>Gregorius Nazianzenus</emph></bibl>], eos semper bibere ut magis sitiant. Ita enim evenerat mihi, qui propterea quod falsa didicissem, ad scientiam, veritatis pervenire non potui, conversus ad ea quae non essent quaeque ad rem non pertinerent [<bibl><emph>2 Tim. 4</emph></bibl>] et ad fabulas atque ad genealogias quasdam falsorum deorum interminatas. Iam si memoria repetebam qua me ratione etiam ad eas scribendas parassem, non erat cur mirarer quod veram in hoc negotio sapientiam non essem a Deo consecutus, a quo ne illam quidem sed a diis adulteris atque a musis impudicis petiissem. Ita enim quasi aut illae me aut ego me ipsum procreassem in hanc naturam, inutilemque et inefficacem rem putans ad proposita poemata divinum ipsum ac verissimum auxilium [<bibl><emph>S. Gregorius Nyssen. de professione Christiana</emph></bibl>], spem, precatione omissa, ponebam in manibus, atramento, fabulis, oblitus interim eius qui mihi manus, mentem ac denique omnia ad sui gloriam praebuisset.</p>
<p>Urgebar vero ut eas omnes ineptias prorsus conculcarem, quod ea mihi multo magis vilescere caepissent quo tempore, iubente te, qui mihi patronus es amplissimus, dum tu sanctissimo nomini Iesu nobilissimum in urbe templum extruis, ego item animum applicui ad carmina quae prae manibus habeo de sacris rebus pangenda. Tum enim coepi sentire quod a sanctissimo viro dictum est, “ omnem carnem desipere cui spiritus sapiat, caelestisque voluptatis guttula humani totius gaudii torrentem superari ” .</p>
<p>At dum hinc studio recti, illhinc veterum meorum laborum amore nutarem, ad exempla sanctorum me verti si quem reperirem qui post vitam pie susceptam huiusmodi fabulis operam adhuc dare perrexisset. Sed neque ullum inveni, ac si quis eiusmodi fuisset, hunc in universa Christi Domini ecclesia pessime audisse legi, [<bibl><emph>Suidas</emph></bibl>] quemadmodum de Achille quodam episcopo Alexandrino refert Suidas, Nonnum autem poetam eximium magnis laudibus cumulatum [<bibl><emph>Suidas in lexico</emph></bibl>], quod Dionysiacis et Bacchicis poematibus abiectis, sacrae se postea scriptioni constanter  addixerit, virginis item apostoli, hoc est Divi Ioannis, evangelium decantarit elegantissimo carmine, quod adhuc extat nostraque aetate ex Aldi prodiit officina. [<bibl><emph>D. Greg. Nazianze. in vita D.Cypria</emph></bibl>] De Cypriano quidem (licet ille soluta oratione fere usus sit) D. Gregorius Nazianzenus ait complures eum (quos quidem habemus) et egregios pro religione libros conscripsisse, posteaquam (inquit) Dei, qui omnia facit atque in melius commutat, benignitate ac misericordia doctrinam suam transtulit brutamque literarum peritiam veritatis verbo subiecit.</p>
<p><emph>[<bibl>Plato lib. 2 de repub., Dion. lib. 54 de Caes., Suoton. in Aug., Plutarchus in Vita Num. Pompil.</bibl>]</emph> Ceterum ab ipsis etiam gentilibus constat quos scriptis religionem solvere aut emollire animos dubitassent, hos procul a republica explosos fuisse, quod cum ad civilem vitam nullum commodum afferrent, homines quoque quasi propinato furoris calice veluti feras efficerent.</p>
<p>Sed adhuc certiorem habemus apostolicum sermonem et factum, cum ipso tempore quo infans pene erat ecclesia vixque ex compedibus expediti essent apostoli, turbantibus omnia et obstrepentibus circumquaque Iudaeis et gentibus, libros tamen eorum qui curiosa sectati fuerant ad quinquaginta millia denariorum summam combussere. Quod postea summi pontefices, synodi atque imperatores suis legibus ita sauxerunt ut nihil prodiret in lucem quod aut turpitudinem vel magiam aut haeresim saperet. [<bibl><emph>Act. apost. 19. Sancta Synod. Constantinop. Act. prima L damnato l. quicumque can. de heret. l. ult. tit. 16. lib. 9. et lib.24. tit.4. lib. 16. can. Theodos. Carol. magnus leg. franc. can.73.Index librorum prohibitorum cum reg. confictis per patres a Trident. Synodo delectos re. 5.7.8.9. Vide etiam quae Conci. sub. Leone 10. Sess. 8. Clemens Alexandrinus orat. adortat. ad gentes.</emph></bibl>] Sed Clementem Alexandrinum virum doctissimum atque antiquissimum audiamus, qui adversus poetas qui fabulosa cecinerant, religiosissime invehitur. “ Deorum (inquit) itaque nuptias et liberorum, procreationes et puerperia et adulteria quae canuntur, et convivia quae a comicis recitantur, et risus qui in potu inducuntur, incitant me ut vociferem, etiam si velim tacere. O impietatem, scaenam coelum fecistis, et Deus vobis factus est actus, et quod  sanctum est daemoniorum personis in comoedia ludificati estis, verum dei cultum ac religionem daemonum superstitione libidinose et obscaene inquinantes.</p>
<quote rend="block">
<p>Sed pulsans cytharam, pulchre is praeludere caepit.</p>
</quote>
<p>Cane nobis, o Homere, pulchram aliquam cantilenam,</p>
<quote rend="block">
<lg type="versi">
<l>Furtivum pulchrae Venerisque et Martis amorem,</l>
<l>Vulcani in tecto ut fuerit congressus amantum</l>
<l>Primum, et per multa incestarit dona cubile</l>
<l>Vulcani regis.</l>
</lg>
</quote>
<p>“Desine canticum, o Homere; non est pulchram, docet adulterium. Nos autem ne aures quidem stupris ac fornicationibus inquinare volumus. [<bibl><emph>Gen. I</emph></bibl>] Sumus enim nos, sumus qui Dei imaginem circumferimus in hoc vivo et quod movetur simulachro, homine simul habitantem imaginem, consulentem, colloquentem, contubernalem, et quae nostris movetur affectionibus et est affectionibus omnibus superior. [<bibl><emph>I. Pet. 2</emph></bibl>] Nos Deo donati et dedicati sumus pro Christo, genus electum, regale sacerdotium, gens sancta, populus peculiaris, qui aliquando non populus, nunc autem populus Dei qui (ut ait Ioannes) non sumus ex iis qui sunt   inferius, sed ab eo qui venit superne universum didicimus, qui Dei oeconomiam seu carnis susceptae dispensationem mente comprehendimus, qui ut in vitae novitate ambularemus nos exercuimus ”. Hactenus pater ille temporis apostolici vicinus.</p>
<p>At ne ille quidem solus ita sentit de lectione librorum gentilium, verum et D. Basilius haec omnino vitanda auresque iis prorsus obstruendas confirmat [<bibl><emph>D. Basil. tract. de lect. libror. gentilium</emph></bibl>]. “ Nam pravis (ait) assuescere sermonibus via quaedam est ad rem ipsam, ideoque omni custodia cavendum est ne per sermonis voluptatem deliniti pravum aliquid assumamus, veluti qui venena cum melle concinnant atque occultant. [<bibl>...</bibl>] Ibi enim (subdit) bellum est sine precone, adulteria praesertim, stupraque et amores deorum obscaeni, et hi maxime principis omnium et dominatoris Iovis (ut aiunt). Quae sane scelera, si quis de feris dixerit, erubesceret ”.  Haec D. Basilius.</p>
<p>Norat enim quemadmodum vel ipse Aristoteles ait [<bibl><emph>Arist. eth.</emph></bibl>], solitum esse qualis quisque est hunc talia cogitare et dicere, nec coenum unguento, idest imagini Dei qui homo est, admiscendum; satanae vero ad perniciem homimum sagacissimi hunc esse perpetuum astum, qui quas hominum mentibus species vel per insomnia vel per turpes cogitationes obiicit, ut inde excitato saepius rebelli adversus rationem motu consuetudinem peccandi vertat in necessitatem, id etiam callidissime efficiat, vel per poetas obscaenis ac turpibus fabulis, vel per pictores faedis imaginibus propositis. Utrique enim utrumque audendi maximo christiani orbis malo, connivente quidem et blandiente mundo, hactenus licuit. Quod si (ut ait ille [<bibl><emph>Horat. initio artis poeticae</emph></bibl>] ) qui humano capiti cervicem equinam adiungeret ridendus esset, sane qui christianae cervici, hoc est poemati, caput hydrae, faedarum nempe libidinum colluviem apponit, magnopere delendus est, cuius salus cum salute plurimorum aut deplorata sit aut non procul est cum sit deploranda. Et hydrae quidem caput ceteraque portenta et chimerae pro viribus effingebantur a nobis, cum scripta tot monstris oppleremus, ut nisi honestati periculum ac pudicitiae fuisset, certe fidei non levis erat iactura dum mens nostra his tenebris offusa caecabatur atque a caelestibus ad inania celebranda curvabatur omnino.</p>
<p>Si vero non earum modo rerum quas in vita patramus, verum etiam illarum quae ex eisdem profectae manant ad posteros [<bibl><emph>Matth. 10</emph></bibl>], verbi etiam cuiusque ociosi, ut diximus, iustissimo Iudici ratio reddenda est, certe horrescebam cum cogitabam ex eo semine quod in mundum sparsimus, quantanam denique infelix seges erumperet, ut etiam superventura essent in dies acerbiora supplicia, quanto a nobis oblata aliis errorum occasio fieret amplior, dum scripta nostra perpetuis non monumentis erant consignata sed damnis. Carmina enim variis linguis conscripta plenaque eorum quae neque christianum os audeat pronunciare iam in bibliothecis mensisque domesticis plurimorum manibus ubique versantur, ex quibus, ut depravatus est fere uniuscuiusque sensus atque ad libidinem pronior, aut incitamenta ad eandem sumit aut veterum lapsu non ad peccatorum detestationem sed  ad eadem quae antea commiserat perpetranda non semel incitatur. Praeterquam quod virgines, sive quae adhuc vitam agunt in seculo sive quae iam Deo in sacris locis dicatae sunt, iisdem maculis contaminari possunt quas tam iucunda legendi occasione solet nostris mentibus aspergere perversa illa potestas, quae veritatis semper fuit inimica humanisque erroribus mirifice gaudet. Et haec quidem omnia aeternas illas coelestesque divitias brevissimumque huius vitae curriculum serio cogitanti gravissima sunt et profunda consideratione dignissima.</p>
<p>Venio autem ad ea quae obiici possunt ab iis qui nondum a mundi uberibus avulsi, non ita fortasse veritatem cernunt quemadmodum spero facerent, si vim de qua loquuti sumus, eloquentiam, eruditionem, pietatem sanctorum patrum ex eorum scriptis percepissent. At quaenam ista sunt? Primum illud, Christianismum iam ita radices egisse, avitamque sie religionem stare, pror sus ut ab eiusmodi rerum tractatione nihil periculi sit metuendum, nec vero ignorari haec esse commenta fabulosa, stolida, nec ulla ratione credibilia; proinde nec mentes hominum iis decipi posse. Sed demus hoc ita esse. Cur itaque in stolidis, falsis, fabulosis tempus quod ad immortalitatem comparandam nobis datum est, terendum existimatur? Verum nec omnino inefficacia sunt ad decipiendum, sicut ipse testatur exitus rerum. Nam et respublica christiana hoc primum veneno imbuta gravem iacturam passa est, et ubi colloquia scriptaque mala bonos mores depravarunt, [<bibl><emph>I. Cor. 15</emph></bibl>] haereses deinde sunt subsequutae quae Asiam, Aphricam, et huius pene quam incolimus Europae maiorem partem laetali iam vulnere affecerunt. Ita enim mendacii Pater veteratorque diabolus his quasi cuniculis per Iulianum Apostatam totam olim ferme christiani aedificii molem evertit [<bibl><emph>Nicephor. lib. 10 c.21 et 25</emph></bibl>], dum graecismum idololatriamque a poetis gentilibus tam saepe decantatam trasmitteret ad posteros et in suorum deorum impium cultum, cerimonias ac ritus et instituta christiana transferret.</p>
<p>Quod si (ut D. Hieronymus ait) [<bibl><emph>S. Hieron. ad Laetam. ep. 7</emph></bibl>] “ cito flores pereunt citoque violas et lilium et crocum pestilens aura corrumpit”, facile hanc intelliget veritatem quisquis in   conspectu Dei perpenderit, quantopere horum librorum tractatio animos inficiat, si diutius instillentur pectoribus eorum qui cum egent sincero lacte tum ad discretionem boni et mali nondum sensus habent exercitatos, [<bibl><emph>S. Hieron. ad Laetam. ep. 7. Vide quae Rupertus Tuitionsis in apocalipsim super illa verba: “ et vidi de ore draconis, et de ore bestiae et de ore pseudoprophetae spiritus tres immundos in modum ranarum procedere ”, Apoc.16.</emph></bibl>]. Itaque idem vir sanctus ne canticum quidem canticorum legi a virgine vult, quae prius divinos codices ac reliquam omnem sacram scripturam non didicerit, ne scilicet “ sub carnalibus verbis spiritualium nuptiarum epithalamium, non intelligens vulneretur ”. Quid hoc seculo dieturus, si cognovisset quod ego non ita pridem, accidisse novi, nempe sacras virgines ex quibusdam poematibus amatoriis et in quibus parum honesta narrantur, fidem castitatis, quam Deo voverant, irritam fecisse et ad seculum rediisse? Si, inquam, aliarum quoque virginum ac mulierum adolescentumque et militum manibus versari, ac pleno ore decantari audisset cantiones amatorias, quo tempore ipsum Turcarum acinacem, iugulis nostris imminentem haeresimque circumquaque exundantem grassantemque adeo pestilentiam et cernimus ac tantum non experimur? 
Porro cum iam ad occidentis orientisque Indias Evangelii lux illata tenebras illorum animorum dispulerit, nec tamen adhuc firmas religio in eorum mentibus hominum radices egerit, verendum est ne si priscorum poetarum scripta eo invehantur, idola iterum erigantur, optante Satana, ut concidat Evangelium atque unius Dei fides et laus multorum falsorum deorum mendacio falsaeque praedicationi cedat. [<bibl><emph>Iustin. de monarchia Dei. Vide vitam S. Gregorii Nazianzeni ubi agitur de iis quae ipse curavit adversus idololatriam et fabutam falsorum deorum a Iuliano Apostata introductas.</emph></bibl>] Quod ne fiat neve pestilens hoc; contagium eo serpat, non dubito quin curatum sit (ut certe curandum est sedulo) ab iis quorum fidei a divina bonitate tot gentium salus et cura delata est. Sed et illud est maximi momenti nullum adversus cultum pietatemque catholicam, haeresi impiaeve aliquorum philosophiae Mahometismoque undique irrumpenti validius patrocinium adhiberi posse quam si poetae de fato, de Parcis potestatem quorum deorum cohibentibus, de magia, de deorum frequentissimis stupris scribentes tractentur ut liberi vis arbitrii et incircumscripta atque immensa Dei optimi maximi potestas sub naturae legibus constringatur daemonumque malorum cultus invehatur in mundum, et quae illorum oracula verbo Dei loquente cessarunt [<bibl><emph>Plutarch. de oraculis quae apud ethnicos cessarunt. Vide eius opuscula.</emph></bibl>] , eadem iterum excitentur caelibatusque sanetitas aut tollatur exahimis aut, quasi tormentis quibusdam ita illis erroribus sensim oppugnata, penitus denique corruat. Quod et antiquitus contigisse gravissimi auctores sunt testes. Nam ut ex falsa philosophia (si tamen ea philosophia dicenda est) ipsae (ut inquit Tertullianus <emph>De praescriptione haereticorum </emph>) haereses subornantur et Priscillianistae (ut S. Greg. Nyssaenus in lib. <emph>De fato</emph> ait) inde fatalibus stellis homines alligatos esse docuerunt, ita a Philistione quodam vetustissimo poeta suarum haeresum figmenta gnostici atque ante illos Simon ipse Magus, Epiphanio referente, desumpserunt; cum et Valentinus ad Hesiodi imitationem triginta coelos totidemque esse deos commentus esset . Novit autem hanc artem perfidus humani generis hostis, qui non ab ethnicis tantum ista olim scribi atque cantari, sed nostris quoque seculis a christianis hominibus multo plura in lucem odi accuratissime operam dedit, dum alii Graecorum Latinorumque scripta turpissima ab inferis revocarunt eorumque nomina potius quam sanctorum martyrum aut confessorum Christi Domini suis filiis imposuerunt, alii mulieres, quas turpiter amarant, integris voluminibus suas sibi deas concelebrarunt, alii quos in corde obscaenos tegebant sensus, hos ad sui infamiam aliorumque scandalum publicarunt, prorsus ut ipsis conveniret, quod scriptum est. [<bibl><emph>Ierem. 6, Prov. 2</emph></bibl>] “ Nesciverunt erubescere ” et  “ laetantur cum malefecerint ”.</p>
<p>Quod si christianam fidem professi sumus, si divinae providentiae procurationem iustitiamque credimus, quo animo tutelares custodesque nobis angeli ad omnem virtutem pudicitiamque assignati, quonam ipsi martyres sanctique civitatum patroni, qui nunc degunt vitam in caelis suorumque populorum mentes cupiunt ab omni errorum laqueo expeditas, quo (inquam) animo aut pro nobis precantur aut pestilentiam ceteraque damna   avertent a nobis, cum utique cernunt eorum falsorum deorum amores, cultum, memoriam a nobis haberi , oculis etiam tum scripto tum imaginibus obiici , [<bibl><emph>Observa christiane lector</emph></bibl>] pro qua memoria ex animis hominum eradicanda vitam sanguinemque ipsum, redactis in cinerem eorum idolis et statuis, libentissime profuderunt? 
At dicent: sancti patres, nec poetarum nee reliquorum gentilium scripta aspernati, quin vero hortati sunt ut legerentur. His ego tria respondeo. Primum non defuisse qui apostolorum discipuli summumque Christi Domini vicem obtinentes in terris, iusserunt ut omnino ab omnibus gentilium libris abstineremus, qui leves quidem a fido abducunt (ut ait S. Clemens Romanus [<bibl><emph>lib I. c. vi</emph></bibl>]) et quo minus  pietatem addiscamus, magnopere impediunt. Legat de hac re, qui veritatem amat, ipsius apostolorum acqualis constitutiones. 
Addo alterum: [<bibl><emph>Clem. Strom. S. Basilius quomodo legendi sunt poetae. S. August. li. 2. doctr. Christ. c. 40. Nicephor. lib. 10.c. 26. Clem. Strom. lib. 6. Cyrill. lib. 3. adv. Iulianum.</emph></bibl>] caussas cur adducti optimi patres Clemens Alexandrinus, Gregorius Nazianzenus, Basilius ante quem Cyprianus, Optatus, Eusebius, Lactantius atque eiusmodi alii eos libros legerunt, eas fuisse: quod cum suum quoddam Graeci habuerint naturale testamentum, nempe unius Dei cognitionem, quam illis Deus apertam exhibuit, ex corum illos testimonio potuisse convinci quod (ut Cyrillus Contra Iulianum ait, libro tertio ) Graeci contra ineffabilem gloriam Omnipotentis scelestum figmentum composuerant ac quodam quasi laqueo animas simpliciorum illaqueantes quem cognoverant Deum non ut Deum glorificaverunt, sed partim metu, partim veritatem in iniustitia detinentes evanuerunt in cogitationibus suis [<bibl><emph>Ro. I.</emph></bibl>]. Sapientiam proinde quae, iustissime illos deservit ita fuisse iustificatam [<bibl><emph>Luc. 7</emph></bibl>]. Itaque sicut Hebraei vasa argentea et aurea mutuati sunt ab Aegiptiis [<bibl><emph>Exod. 12</emph></bibl>] ad eorum, expoliationem ac submersionem et David de latore Goliae superbissimi gladium cripuit ad eum necandum, [<bibl><emph>S. August. de doctr. Christ.</emph></bibl>] ita ex eorum quasi armamentario, quae quidem iure nostra sunt, tela sumuntur ut eorum errores oppugnentur, non defendantur;  impietas accusetur, non novis identidem scriptis, religione vera obscurata, mendacium illustretur [<bibl><emph>S. Hiero. in ep. scripta. Magno Oratori, cuius initium “ Sebesium nostrum ” . S. Ioannes Damasc .lib. 4 de fide orthodoxa c. 18</emph></bibl>].</p>
<p>[<bibl><emph>Tertull. lib. apologetico contra gentes. Iustinus Protreptico Seu admonitorio ad gentes. Euseb. Caes. de prep. evang. Theodoritus Cyrensis de curatione affec. Gr. Hieron. ad S. Laetam. ep. 7</emph></bibl>] Et sane, ut strenui militis est suis ipsius armis ferire hostem, ita (quemadmodum sanetus inquit Gregorius Nazianzi episcopus) prudentis est viri efficere id quod in venenatis quibusdam et reptilibus feris accidit, quarum carnes utiliter ad salutem pharmacis et remediis admiscentur. Sed ut grandis est prudentiae aurum in luto quaerere, ita nec probi nec iudicio recte utentis est hoc moliri priusquam sanctorum scriptorum libros evolverimus, quibus edocemur qua ratione ea tela ex hostium manibus extorquenda sint. Nam ut qui venena tractaturi, nisi prius antidotis sese praemuniant, quique ad bellum profecturi sunt, nisi antea sibi arma comparent, praecipites atque imprudentes iure existimantur, ita ad impiorum dogmata, fabulas, portenta, impudicos amores perlegendos ut imparati accedamus, iudicet is qui vere prudens sit quantae prudentiae fuerit.</p>
<p>Plutarchus certe, homo licet a nostra religione alienus [<bibl><emph>Plutarch . Quomodo legendi sunt poetae</emph></bibl>], monet haud minus paratos esse debere qui poetas legunt quam qui ad vitandam ebrietatem de collo pendentibus ametystis lapidibus utuntur. Quemadmodum enim (inquit) ad urbis expugnationem reliquis aliis obseratis satis una est quae pateat porta, qua hostes irrumpant, ita custoditis sensibus, si ipsae tantum aures falsa turpiaque excipiant, summam afferunt perniciem menti, cuius prope sedem locatae sunt.</p>
<p>Quamobrem et perito duce opus esse ait et inter tot fabulas atque commenta quae tumultu omnia opplent mentemque e proprio quasi deturbant loco, cautissime incedat oportet quisquis salutis suae serio curam gerit.</p>
<p>Quid? Nonne Ovidius ipse, qui et ethnicus nec honestus esset poeta, impium tamen se quod illa scriberet testatur monetque ne Callimachus, Tibullus, Propertius, Gallus poetae, propterea  quod amatoria scripserunt, legantur? Ita enim inquit [<bibl><emph>Ovid. lib. 2. rem. amoris</emph></bibl>] :</p>
<quote rend="block">
<lg type="versi">
<l>Eloquar invitus: teneros ne tange poetas;</l>
<l>Submoveo dotes impius ipse meas,</l>
</lg>
</quote>
<p>et quae sequuntur. Atque hoc est quod et superius partim attigimus , canonicis decretis esse sancitum christiano homini figmenta poetarum non esse legenda , quod per oblectamenta fabularum nimis excitetur mens ad libidinum incentiva ; non enim thura solum offerendo daemonibus immolatur, sed et eorum dicta libentius capiendo.</p>
<p>Verum ne hoc quidem inprimis est quod quaerebamus quodque ad praesentem tractationem attinet, [<bibl><emph>Plato lib. 7de legib. Cyrill. con. Iulianum lib. 2</emph></bibl>] sed ne iisdem conscribendis (quod nemo unquam illorum sanctorum patrum fecit) nec celebrandis aut in coelum extollendis, quando et prudentiores philosophi ab iis abhorruerunt, operam demus. Praeterquam quod ut ab huiusmodi labore desistamus, iam satis ab antiquissimis patribus eadem collecta sunt, quae tum passim non habebantur ad manus, invento nondum usu typorum quibus ea in publicum facile prodirent ac saevientibus in dies imperatoribus adversus ecclesiam, qui bellum quoque moverunt contra scripta catholicorum. Ceterum nemo sanus inficias ibit, dum his tractandis legendisque tempus terimus, vix aliquid nobis esse cum Deo commercii, vix licere meditari coelestia, vix exeri virtutem illam quam affiatu Spiritus Sancti in baptismo pueri conceperunt.</p>
<p>Tertium est: [<bibl><emph>D. Basil. lib. quomodo legendi sunt ethnici</emph></bibl>] nemo unquam illorum patrum obscaenarum et amatoriarum rerum scriptionem vel lectionem non detestatus est (etsi humanarum litterarum studia caeterasque disciplinas non reiicimus ut scilicet omnes ancillae ad arcem vocatae ad divinum obsequium redigantur [<bibl><emph>Prov. 9. S. Thom. Initio pae. Partis</emph></bibl>]); sciebant enim ini verissimum esse quod prestans philosophus docuit, civis meus Vincentius Madius in Aristotelis <emph>Poeticen</emph> scripsit [<bibl><emph>Vincent. Madius In poeticen Aristo. initio</emph></bibl>], eos qui venerea poetice scribunt et turpibus lascivisque sermonibus iuventutem corrumpunt, perinde facere  ac mali medici qui venena propinant, cum afferre salubria medicamenta deberent. [<bibl><emph>Poetae quinam civitatum pestes</emph></bibl>] Itaque ut hos (inquit) non medicos sed carnifices vocare, ita illos non poetas sed civitatum pestes congruo nomine nuncupari par est. Quod cum multis ante nos seculis Divus Augustinus perspicaci pietate prospexerit, ipsum audiamus loquentem, quando nobis ad sanctissimi illius viri eloquentiam et spiritum aspirare non licet: [<bibl><emph>S. Aug. lib. I. conf. c. 16</emph></bibl>] “ Sed ve tibi (inquit), flumen moris humani! quis resistet tibi? Quandiu non siccaberis? quousque volves Evae filios in mare magnum et formidolosum, quod vix transeunt qui lignum conscenderint? Nonne ego in te lego tonantem Iovem et adulterantem? Et utique non posset haec, sed factum est, ut haberet auctoritatem ad imitandum verum adulterium lenocinante falso tonitruo. Quis autem penulatorum magistrorum audiat aure sobria ex eodem pulvere hominem clamantem: ' Fingebat haec Homerus, et humana ad Deos transferebat; [<bibl><emph>Quonam autem modo liceat humana ad Deum transferre videat pius vir S. Dion.Areop. I. c. ecc. hierarchia. Adr. in Isagoge sacrarum litterarum, Theophanem lib. I. contr. Iudaeos to. 2. D. August. in lib. de doctrina christiana.</emph></bibl>] divina mallem ad nos ' ? Sed verius dicitur quod fingebat haec; quidem ille, sed hominibus flagitiosis divina tribuendo, ne flagitia putarentur et quisquis ea fecisset, ne homines perditos sed caelestes Deos videretur imitatus. Et tamen, o flumen tartareum, iactantur in te filii hominum cum mercedibus, ut haec discant et magna res agitur cum hoc agitur publice in foro, in conspectu legum super mercedem salaria decernentium, et saxa tua percutis et sonas dicens , ' Hinc verba discuntur, hinc acquiritur eloquentia rebus persuadendis sententiisque explicandis maxime necessaria ' . Ita vero non cognosceremus verba haec “imbrem aureum”et “gremium”et “fucum” et “templa caeli “et alia verba quae in eo loco scripta sunt, nisi Terentius [<bibl><emph>Terent. Eun.</emph></bibl>] induceret nequam adolescentem proponentem [<bibl>sibi Jovem</bibl>] ad exemplum stupri, dum spectat tabulam quamdam pictam in pariete ubi “inerat pictura haec, Iovem quo pacto Danaae misisse aiunt in gremium imbrem aureum, fucum factum mulieri”? Et vide quemadmodum se concitat ad libidinem, quasi coelesti   magisterio: “At quem Deum ! (inquit) qui templa coeli summo, sonitu concutit ! ego homuncio id non facerem? ego vero illud sponte feci ac libens”. Non omnino per hanc, turpitudinem verba ista commodius discuntur, sed per haec verba turpitudo ista confidentius perpetratur. Non accuso verba, quasi vasa electa pretiosa, sed vinum erroris quod in eis nobis propinatur ab ebriis doctoribus, et nisi biberemus caedebamur nec appellare ad aliquem iudicem sobrium licebat. Et tamen Deus meus in cuius conspectu iam secura est recordatio mea, libenter haec didici et in eis delectabar miser, et ob hoc bonae spei puer appellabar ”. Haec D. Augustinus .</p>
</div1>
<div1 type="capitolo">
<head>[<bibl>Secundum Tractationis Caput</bibl>]</head>

<p>Venio nunc ad alterum caput huius traetationis mihi initio propositum, ut ostendam quam late pateat campus ad alia pleraque poemata scriptave summa cum delectatione edenda, unde uberrimus percipi fructus queat. Quod ut rectius faciam, altius mihi repetendum est cur celeberrimi vel poetae vel qui de arte poetica olim scripsere aut ex Homeri poematibus, ut, Aristoteles, aut ex Virgilii qui hunc; sequuti sunt, praecepta sumpserunt artis poeticae, ut deinde sua quoque poemata poetae etiam christiani ad illorum poematum normam, tanquam ad perfectam ideam, effinxerint atque ita falsos deos, episodia, ceteraque multa procul a vero distantia suis carminibus, ut etiam ipse feci, inseruerint.</p>
<p>Equidem, ut sincere fatear, si Homeri Virgiliique artem, iudicium, numerum, dictionem spectemus, plura sunt quae eleganter atque apposite dicta sunt; sed illa tamen, ut verissime fatear, neque ad christianae usum, reipublicae nec quales poetas decet quorum carminibus aures christianorum personare debent. [<bibl><emph>Vide quae Origen. hom. 2. super Hieremiam ubi dicit saepe se vidisse aureum calicem in pulchro sermonis ornatu et dogmatum venena considerans deprehendit calicem BabyIonis. Similia. S. Hieron. in com. super Ionam Proph.  3. c. circa finem.</emph></bibl>] Hic ego (inquam) cum Divo Augustino laudo verba preciosa, venenum non item quod in eis occidenti iam mundo suisque aliis peccatorum  ponderibus pene oppresso traditur. Quis (ut taceam de libidinibus vesanaque illa deorum errorumque colluvie ab Homero allata, adversus quem Plato, Seneca [<bibl><emph>Plato 7. de Leg. Seneca ad Liberalem</emph></bibl>] atque alii exclamarunt) omnes Virgilii eclogas piorum pectoribus obtrudat, qui suis bene consultum velit? Quis praeter fabulas et inania deorum commenta, Caesarem, undecies centies millium hominum vel interfectorem, dum regnandi aviditate teneretur, vel auctorem ut interficerentur et ad inferna delapsum, sed ab eo in coelo repositum, aequo possit animo audire? Quis Aeneam, quem eruditus artis poeticae scriptor [<bibl><emph>Scaliger, Coelius Rhodiginus</emph></bibl>] existimat insignem pietate virum et contemplatione atque actione perfectissimum a Virgilio propositum, si accuratius acie christiana rem dispiciat, talem esse comperiat ut illius vita, actiones, reliqua item christianis auribus et oculis obiiciantur? Eius, inquam qui ex Venere, quam coelestem deam faciunt, et Anchise pastore, qui idololatra quique captos secum penates afferret, qui falsorum deorum iram diversaque inter sese studia exponat et quicquid sibi evenerit id sibi contigisse fato cogente dicat; ut omittam turpe illud a sorore Didoni consilium officiumque praestitum faedamque prius venationem ad fornicationem perpetrandam. Aeneam autem mortuis humanas victimas immolantem et ignem cruore hominum tanquam oleo pascentem, et Turno, licet se dedenti, necem, ab ipso “ quo iustior alter, nec pietate fuit nec bello maior, et armis ” illatam. Scilicet his exemplis mores corriguntur et pietas propagatur. Et vero quotusquisque est qui e talium rerum lectione solidas virtutes didicerit aut cum vitam improbe actam emendaverit, sua tandem scripta ab inanibus fabulosisque repurgarit? Se ne ego videar novus homo adversus tam celebrem poetam inclementius scribere, perlegant pii quid de eiusmodi poematibus apud Lactantium christiana senserit antiquitas [<bibl><emph>Lactantius lib. 5., de falsa pietate et de falsa et vera religione</emph></bibl>]. “ Quomodo enim (ait) a sanguine abstinebunt, qui colunt cruentos deos Martem atque Bellonam? Quomodo parentibus parcent, qui expulsorem patris sui Iovem aut natis ex se infantibus, qui colunt Saturnum? Quomodo pudicitiam tuebuntur qui colunt deam nudam et adulteram et quasi apud deos prostitutam? Quomodo se a rapinis et a  fraudibus abstinebunt qui Mercurii furta noverunt, docentis non fraudis esse decipere sed astutiae? Quomodo libidines coercebunt qui Iovem, Herculem, Liberum, Apollinem ceterosque venerantur, quorum adulteria et stupra in mares et feminas non tantum doctis nota sunt, sed etiam exprimuntur in theatris atque cantantur ut sint omnibus notiora? Possuntne inter haec iusti esse homines, qui etiam si natura sint boni, ab ipsis tamen diis erudiantur ad iniustitiam? ” .</p>
<p>Cur autem hi quive de arte poetica scripserunt in hos errores inciderint, inde liquet, quod etsi a natura poesim nobis inditam ac proinde in veritatis imitatione sitam esse intellexerunt, naturae tamen fonte turbato et caligine errorum oculis offusa, quod in poesi rectissimum erat non assequuti, quod sibi tandem rectum visum est elegerunt. Cum enim nec fidei lumine illustrarentur neque pro naturalis luminis ratione ita viverent ut Deo gloriam tribuerent [<bibl><emph>S. Iustin. Mart. de monarchia</emph></bibl>] , falsorum autem deorum errores promiscuasque de illis opiniones peccatum invexisset in mundum nec vero divinas scripturas legissent aut intellexissent nec, si quid legerant aut intellexerant credidissent, aut tamen si quid crederent, auderent propter metum pronunciare ; denique cum apud suos neminem iis omnino virtutibus praeditum cemerent , quas ipsum etiam naturae lumen requirit in homine perfecto efformando , ipsi per se aliquos effinxere , quibus vel ortus ex diis vel res gestae vel in deorum numerum conficta relatio illis quidem existimationem conciliarent, ceteris autem adderent calcar ad imitandum. Sed quam multiplici errore , iam diximus . Cum si ad sacrarum literarum fontes recta accessissent , ibi et rectam poeseos rationem (ut paullo post dicemus) et viros perfectissimos ac sylvam rerum ingentem sine ulla permixtione errorum atque admirabiles eventus, facillime comperissent. Quibus etiam neque ex mendacio subsidium fuisset accersendum, nec illa commenta suorum deorum effutienda, quae sunt ad detestandum non ad imitandum dignissima.</p>
<p>Quae cum dico, non eorum tamen poemata non magnopere commendanda esse censeo, qui cum de naturalibus et humanis  rebus eleganter scripserunt, inter modestiae tamen et veritatis terminos ita se continuere ut admodum et delectent ac prosint.</p>
<p>Et poetice etiam scripserunt, sed ad sincerissimae normam veritatis sancti Dei homines qui posteris scripta sua sacrarumque literarum monimenta reliquerunt, apud quos pleraque carminum genera nostris similia sunt; quae tamen (ut sanctus ait Hieronimus [<bibl><emph>In prologo in Iob</emph></bibl>]) nemo nisi metricae artis peritissimus intelliget ob rythmos quosdam nostris insuetos, quos suis ipsi inserunt carminibus. Qua tamen in vertendo ratione non sunt usi divinae scripturae interpretes (sicut Divus Augustinus ait in epistola ad Memorium episcopum [<bibl><emph>S. Aug. ad Memorium</emph></bibl>]) ne metri necessitate ab interpretandi veritate, amplius quam ratio sententiarum sinebat, digredi cogerentur. Ceterum, et certis numeris Davidicos psalmos constare credit, quod regius propheta musicam piam amaverit et in ea studia (inquit) nos magis ipse quam ullus alius auctor accendit.</p>
<p> Quod si quis adhuc Aristotelis auctoritate permotus [<bibl><emph>Arist. Poet.</emph></bibl>] dicat id esse poetae ut res non quemadmodum factae sint enarret, sed ut geri potuerint aut verisimile vel omnino necessarium fuerit ut gererentur, is eam pro nobis facere iudicabit si caussam illam, quam modo attulimus, meditetur attentius, nempe ethnicos poetas effigiem perfecti viri ex suis potius erroribus quam ex rei veritate expressisse; ut interim taceam piis et christianis scriptoribus latissimum patere campum ad multa non confingenda, sed pie meditanda et ex theologiae fontibus haurienda, quae utilissima iucundissimaque sint permovendis humanis ingeniis, rerum autem narrationi, interpositis illis tanquam episodiis, valde commoda.</p>
<p>Quanquam si ad illam, quae praescripta est ab Aristotele normam poesis scribatur, quotumquemque invenias illorum quos antiquitas habuit in honore, qui recte imitatus sit quae geri potuerint vel quod verisimile vel omnino necessarium fuerit, cum hominibus divina, diis humana faedaque utrisque atque impia tribuerint iustosque fecerint qui essent iniustissimi? Quod sane  peccatum (ut Divus ait Basilius [<bibl><emph>D. Basil. lib. quomodo legendi  sunt libri ethnici. Ex Platone</emph></bibl>]) extremus iniustitiae terminus est, nempe iustum videri cum qui non sit iustus.</p>
<p>Sed adhuc ex ipso poetices origine, fine, virtutibus, partibus, materia, veritatem hanc christiane, hoc est vere ac perfecte, quatenus licet Deo adspirante pendamus.</p>
<p>Ex duabus caussis naturalibus poesim editam putant, altera imitationis studio, altera harmonia et numero. Eius autem originem ad initium generis humani referunt, ortamque ipsam seu promotam ait Aristoteles [<bibl><emph>C. 2. Poet. Ar.</emph></bibl>] ex ipsis extemporalibus et repente inventis sive ex rudi principio. [<bibl><emph>Strabo lib. I. Cic. pro Archia. Horat. in art. poet.  Quintil.</emph></bibl>] Strabo vero eam solutae orationis usum praecessisse inquit, praeterquara quod eam cum ipsius naturae primordiis extitisse, tanquam e coelo profectam, ubi quidem angeli perpetuis laudibus Deum concelebrant, omnium gentium consensu, regum, prophetarum, Salvatoris nostri hymno ecclesiaeque sanctae instituto et receptis ubique sacris cantionibus comprobatur. [<bibl><emph>In nov. et veter. Test. passim. Esa. 6. Apoc. 10. ubique. Io 10. Damasce. in epist. ad Ioan. Archimandritam ubi de trisagio. Socrates lib. 6. c. 8. hist. tripart. de Antiphonis.</emph></bibl>] Quae cum ita sint ac vero et gravissimis testimoniis et rationibus pro comperto habeamus poemata illa gentilium multo postea quam nonnulla quae in Bibliis extant fuisse conscripta, dubitandum non est, quin ea et verior sit atque perfectior poeseos ratio, qua primi illi patres usi sunt, quos ipse alloquebatur Deus. [<bibl><emph>Iust. Martir, Clem. Alexand.</emph></bibl>] 
[<bibl><emph>Theodoritus Cirensis. Eusobius Caes. Iosephus antiquit. Iud. Poetices finis dupleax.</emph></bibl>] Duplicem porro finem poetices statuunt, imitationis alterum, alterum doctrinae, ut poetica facultas sit videndi quodcunque accommodatum sit ad imitationem cuiusque actionis, affectionis, moris suavi sermone ad vitam corrigendam et ad bene beateque vivendum. [<bibl><emph>In imitatione quaenam spectanda sint</emph></bibl>] At si in imitatione spectandum est quid, quare, quo et quomodo imitemur, sane (quod supra attigimus) ex ipsa rerum veritate et rebus hominum praeclare gestis solidisque virtutibus petenda erit omnis rectissimae imitationis ratio, quemadmodum ex  veris vultibus pictores veras imagines lineamentaque ad naturae imitationem ducunt aptissima.</p>
<p>Si vero poesis inventa est ut vita compositior fiat et ut tandem bene beateque vivamus, ac propterea nisi ipsi adsit philosophia, eam omnem mutilam esse atque inanem testantur, certe (ut pugnantia Homeri hoc etiam in rerum genere omittam) nec ab hoc neque ab eiusmodi aliis aut virtutum aut constantis philosophiae ulla praecepta traduntur. Quid enim (ut cordate de Homeri carminibus inquit Seneca [<bibl><emph>Seneca ad Liberalem de artib. liberalib.</emph></bibl>]) ex eis metum demit, cupiditatem eximit, libidinem fraenat? Quippe etsi magnopere laudanda atque utilissima est philosophia, quae plerumque ante alias disciplinas a catholicis prudenter ac pio adhibito iudicio edocetur in scholis, nulla tamen praestantior est quam illa de qua ut optime post Clementem Romanum [<bibl><emph>lib. I. c. 6.</emph></bibl>] loquitur sanctus Augustinus [<bibl><emph>Epist.  3. ad Volusianum</emph></bibl>] ita huius verba nostris mentibus insculpenda cupio ut legantur attentius: “ Quae tandem mens (inquit) avida aeternitatis vitaeque praesentis brevitate permota, contra huius divi nae auctoritatis culmen lumenque contendat? Quae disputationes, quae litterae quorumlibet philosophorum, quae leges quarumlibet civitatum duobus praeceptis, ex quibus Christus dicit totam legem prophetasque pendere, ullo modo sint comparandae? 'Diliges Dominum Deum tuum ex toto corde tuo, ex tota anima tua et ex tota mente tua, et proximum tuum tanquam te ipsum'. Hic physica, quoniam omnes omnium naturarum caussae in Deo creatore sunt; hic ethica, quoniam vita bona et honesta non aliunde formatur quam cum ea quae diligenda sunt quemadmodum diligenda sunt diliguntur, hoc est Deus et proximum; hic logica, quoniam veritas lumenque animae rationalis nonnisi Deus est; hic etiam laudabilis rei publicae salus, neque enim conditur aut custoditur optima civitas nisi fundamento et vinculo fidei firmaeque concordiae, cum bonum commune diligitur, quod summum ac verissimum Deus est, atque in illo [<bibl>invicem</bibl>] sincerissime se diligunt homines, cum propter illum se diligant, cui, quo animo diligant, occultare non possunt. Modus autem ipse dicendi, quo sancta scriptura contexitur, [<bibl>quam</bibl>] omnibus accessibilis, quamvis  paucissimis penetrabilis! ea quae aperta continet, quasi amicus familiaris sine fuco ad cor loquitur indoctorum atque doctorum; ea vero, quae in mysteriis occultat, nec ipsa eloquio superbo erigit, quo non audeat accedere mens tardiuscula et inerudita quasi pauper ad divitem, sed invitat omnes humili sermone, quos non solum manifesta pascat, sed etiam secreta exerceat veritate, hoc in promptis quod in reconditis  habens. Sed ne aperta fastidirentur, eadem rursus operta desiderantur, desiderata quodammodo renovantur, renovata suaviter intimantur. His salubriter et prava corriguntur et parva nutriuntur, et magna oblectantur ingenia. Ille huic doctrinae inimicus est animus, qui vel errando eam nescit esse saluberrimam, vel odit aegrotando medicinam ” . Hactenus sanctissimus vir.</p>
<p>Enumerant porro quatuor poetae virtutes, prudentiam, varietatem, efficaciam, suavitatem, ut illud verum fiat,</p>
<quote rend="block">
<p>Omne tulit punetum qui miscuit utile dulci.</p>
</quote>
<p>At quaenam utilitas prudentiave sint in poematibus illis ethnicis, quae quidem innumeris sunt referta portentis, iam abunde monstratum est. Efficaciam aiunt esse vini orationis repraesentantis rem excellenti modo, eius autem vitia duo fugienda esse, alterum affectationem, quae est conatus supra vires et supra rem, alterum languorem. Sed neque efficacius quicquam est Dei vivo et efficaci sermone, qui penetrabilior est omni gladio ancipiti [<bibl><emph>Hebr. 4</emph></bibl>], et pertingens usque ad divisionem animae ac spiritus, compagum quoque ac medullarum et discretor cogitationum et intentionum cordis. Ut enim veritate, iustitia, pietate nihil est fortius, ita si hae absint, nihil minus nervosum, nihil magis languens esse potest. Pietas autem (ait Lactantius [<bibl><emph>Lactan. lib. 5. c. 15. de iust.</emph></bibl>]) est nihil aliud quam Dei cognitio, cuius cognitionis haec summa est, ut eum colas. At ignorat utique iustitiam qui religionem Dei non tenet, qui nec potest eam nosse, qui unde oriatur ignorat. Itaque an poemata illa de quibus fuse locuti sumus efficacia fuerint unquam ad veritatem, iustitiam aut pietatem comparandam, quae quidem ab iis longissime absunt, iudicent qui christiani sunt. Nam   in primis cum nostrae fidei domesticis loquimur; qui autem foris sunt nihil modo ad nos.</p>
<p>Sed an affectatio fuerit in iis, atque an supra vires et supra rem conati sint plurima, facillime cernitur, cum (ut  saepe dictum est) divina cum humanis, humana cum divinis monstrose confundant.</p>
<p>Demum varietatem si spectemus vel interitus, quod in <emph>Aeneide</emph> observant, vel praeliorum, vel miraculorum [<bibl><emph>Scaliger de arte poetica</emph></bibl>], sane nulla cernitur amplior nec cui certior adhibenda sit fides quam in divinis scripturis piorumque historiis. [<bibl><emph>Machab. Lib. Regum. Iosue. Iudic. Exod. S. Aug. lib.22. c. 8. de civ. Dei</emph></bibl>] Hic enim martyrum innumerabiles variaeque caedes, bellorum admirabiles ac diversi eventus, signa omnem naturae vim superantia praesentemque Deum aperte indicantia. Quae res ad imitandum beateque vivendum plurimum faciunt. Hic epopeia sine assentatione aut veritatis damno tragica cum christianae religionis commendatione, satyrae sine amarulentia, dum in haeresim vitiaque poetae sincerissimi salva charitate invehuntur. Ad cetera denique poemata scribenda latissimus patet campus, sine falsitate, sine ineptiis, sine mordacitate, sine faeditate, sed cum fide, maiestate, gravitate, acumine, charitate. Iam multiplicem divinarum rerum sensum omitto, unde suavitati, quam esse poetarum quartam virtutem dicebant, copiosissima, facilis variaque ratio scribendi suppeditatur.</p>
<p>Quamobrem dolendum est pios alioqui homines qui de sacris rebus scripserunt multa fabulosa et mendaciorum piena suis inseruisse poematibus, cum et alii qui divina et sacra suis amoribus admiscuissent a divini numinis ultrice ira plexi insanique et coeci facti sint. Quod quidem hiistoriographi insignes [<bibl><emph>Iosephus lib.12. antiqui. Iud. c. 2. Aristeas in hist. de 70. Interpretibus D. legis.</emph></bibl>] accidisse referunt Theopompo et Theodecti, quamvis hi postea resipiscentes ac Deum orantes sanitatem mentis et aciem oculorum ipso Deo miserante receperint.</p>
<p>[<bibl><emph>Vide Clemen. Alex. de 70. interpretibus ubi loquitur de Simonide.</emph></bibl>] Quam quidem sanitatem mentis et interiorum aciem oculorum haeretici hactenus non receperunt, qui dum a Christi Domini  ecclesia catholicos seducere omni ratione tentatur, detorto scripturae sanctae sensu ad propria commenta, psalmis atque aliis metris (quemadmodum fecerunt nostro tempore sacramentarii Marotus, Besa, Bucananus et alii) crucem Christi evacuarunt et contra divinam legem, quod de suorum temporum haereticis ait S. Nilus in Epistola ad Alexandrum Grammatistam [<bibl><emph>S. Nilus in epistola ad Alex. Grammatistam</emph></bibl>], obtulerunt mel in altari, mel enim fluit ex labiis mulieris meretricis. Sed Babylon illa confusionum plena iam ex tot sectis inter se dissectis ita rimas agit, prorsus ut corruat; et quae sanctus ille pater de suis temporibus in eadem epistola subdidit, aptissime huic nostro seculo conveniant. Multi enim haeretici, ait, versus multos composuerunt et nihil profecerunt, quia (ut inquit propheta [<bibl><emph>Ose. 8. Origen. Hom., 2. in Hierem. S. Hieron. in cap. 3. Ionae, circa finem</emph></bibl>]) spicas habebant vento corruptas, manipulum non habentem robur ad faciendam farinam. Quod si admiraris scriptores carminum (loquitur ille de Apollinario, non quod versus scriberet, sed quod vano studio carminum scribendorum salutem suam neglexisset et impius frusset haereticus), admirare Apollinarium impium et novatorem, qui nimis multa carmina et versus fecit et inaniter laboravit seque in sermonibus inutilibus omni tempore contrivit, et lingua eius transivit in terra, ut ait David [<bibl><emph>Psal. 72</emph></bibl>].</p>
<p>Sed ut constet ex sacrarum rerum mysteriis quaenam carminibus commode possint decantari, modo id catholice et magno adhibito tum scriptorum tum antistitum ecclesiae iudicio fiat, uno videamus adhuc illustri D. Gregorii Nazianzeni testimonio, unde uberior possit materia suppetere scribentibus [<bibl><emph>D. Gregorius Nazian. de indicto sibi silentio temp. quadragesimae</emph></bibl>]. “ Organum (inquit ille) Dei sum; ac bene modulatis carminibus Dei, quem omnia contremiscunt, laudes cano, cano inquam non Troiam, non Argonautas, non aprinum caput, non celebrem Herculem, non quomodo aptissima compage terra cum mare cohaereat, non gemmarum splendorem, non caelestium orbium cursum, non furiosos amores, non eximiam iuvenum lyram prioribus digitis molliter pulsantium formam, verum Deum illum magnum Trinitatisque lumen  cano magnosque angelorum hymnos, quibus propius  stantes certatim Deum celebrant, cano etiam mundi concentum, et quidem praesentis vitae concentu longe prestantiorem; quae omnibus rebus ad unum finem properantibus, avide expecto. Cano insuper immortalem Christi passionum gloriam, quibus me, humanam formam coelesti admiscens, divinitate affecit. Mixtionem meam et temperationem cano, neque enim creationis meae ratio ullo sermone pro dignitate explicari potest, quove pacto ex caelesti et terrena natura concinnatus sim. Hominibus postremo Dei legem mundique facinora ac consilia reique utriusque fidem cano, ut nimirum et illa animo tuo condas et ab his quam longissime fugias diemque adventantem extimescas. Haec sunt quae lingua mea cytharae cuiusdam instar modulatur. Quo magis nobis, qui sacerdotii munus obimus, providendum est, ne quem ullum sonum edamus qui ab huiusmodi concentu discrepet. Equidem ipse puris sacrificiis, quibus magnum illum Regem mortalibus concilio, puram linguam servabo; neque enim committam, ut ab aliena lingua faedaque atque obscaena mente vivificum illud sacrificium purissimo Deo mittam. Ex uno eodemque fonte non simul et dulcis et amarulenta aqua scaturiet, purpureae vesti coenum minime convenit. Quid enim? Nonne sacerdotis filiis ignis alienus olim exitium attulit, quod sacrificio manus suas impune admovissent? Nonne sacrosancta Dei arca mortem ei accersivit, qui labantem et inclinatam contrectaret? His exemplis commoveor gravissimeque vereor ne quid mihi mali puram Trinitatem impure attingenti divinitus accidat. Atque utinam sceleratam quoque mentem dies multos huc illucque temere vagantem, velut fraeno quodam propius ad metam cogere atque inflectere, aut certe a fraude et impostura omnino liberam in pectore retinere liceret ” . Haec, (graeco licet carmine) Nazianzenus.</p>
<p>[<bibl><emph>Vide Bedam, Orosium, Paulum Aemilium.</emph></bibl>] Sed et postea consecuta sunt praeclarissima hominum gesta, quibus divina dextera usa est vel in Galliis, Germania, Anglia, Hispaniis, Indiis [<bibl><emph>Osorius da rebus Indicis orientis et alii</emph></bibl>], ad fidem convertendis vel ad Hierosolimam recipiendam et ad belli sacri expeditionem, in quo praeclarissimi imperatores extiterunt. Quorum historiae et poemata si in scholis publiceque ac privatim legerentur, maximum ad  christianam rempublicam commodum et pietatis robur accederet.</p>
<p>Nec vero desunt plures qui de divinis rebus variis carminum generibus scripserunt, quales apud Graecos is quem diximus Gregorius Nazianzenus, apud Latinos autem Iuvencus presbiter, Arator diaconus, Avitus Viennensis, Prudentius, Sedulius, Paulinus, Victorinus et alii sexcenti, praeter eos quorum genus scribendi prosocarmineum fuit. Quo in genere, ut Boethius <emph>De consolatione philosophica</emph>, ita Canticum Canticorum Salomonis venusta prosae ac versus intermixtione exposuerunt Eulalius Cynopoleos episcopus apud Graecos et apud Latinos Villeramus abbas Marpurgensis. Horum autem, et divi Gregorii Nazianzeni ceterorumque huiusmodi poetarum memoriam fere penitus sustulerunt poemata illa falsa, quorum usus atque tractatio nescio qua caecitate mordicus a nobis retenta fuit. Cum, si sanctorum scripta nobis adolescentibus fuissent explanata, nec damnosissimos labores pangendis malis versibus suscepissemus et ethnicismi labem illam, e mortalium animis optima illa poemata iam delevissent.</p>
<p>Qua in re liceat mihi etiam hoc obiter addere, peroptandum esse ut quod de poetis dictum est, idem haberetur delectus in rhetoribus, oratoribus et historiographis, cum complurium graecorum oratorum adeo facundiam Divi Basilius, Chrysostomus, reliqui plurimi apud Graecos antecellant quantum coelo terra distat, artemque oratoriam viri illi sancti, iis qui recte vivendi viam ingressi sunt maxime commodam (ut Divus ait Basilius [<bibl><emph>Quomodo legendi sunt poetae</emph></bibl>]) non fallaci fuco, sed vi Spiritus Sancti, quae sanctorum illorum pectora implevit, rectoque humanarum disciplinarum usu efficacissima persuadendi ratione edoceant. [<bibl><emph>Aug. Valerius episc. Veron.</emph></bibl>] Perlegat pius vir quae magno christianae iuventutis bono Augustinus Valerius optimus episcopus Veronensis de rhetorica ecclesiastica non ita pridem conscripsit. Ex hac enim locos et thesaurum eloquentiae sanctorum illorum latinae graecaeque ecclesiae patrum facillime inveniet.</p>
<p>Idem de historicis dico. Indignissimum quippe nobis est, qui christiani et Dei optimi maximi filii atque haeredes haberi volumus, teri manibus, praelegi atque in memoriam revocari, non ad eorum facinora reprehendenda sed ad eorum laudes celebrandas,  monumenta illorum quorum animae, ut aeternis cruciatibus ob perfidiam et alia scelera sunt addictae, ita nomina ut e libro vitae, ita quoque ex hominum memoria iussit Deus aboleri, ipsorum regnis, tropheis, colossis, reliquis omnibus superbiae vestigiis in vindictae iustissimae testimonium eversis, illustrissimorum autem virorum et imperatorum qui fidem religionemque latissime propagarunt, virginum item ac ceterorum qui virtutum omnium specimen edidere et quibus divina bonitas adeo ingentes impertitus est divitias suae bonitatis, vitas ignorari aut his prophana omnia et turpia re ipsa anteferri [<bibl><emph>Vide Gregor. Naz. in vitam Athan.</emph></bibl>]. 
Habes, Cardinalis illustrissime, quae me causae impulerunt ad eiusmodi poemata respuenda. Intelligis vero quam late pateat campus ad exercendum sese in honestissimis artibus et disciplinis. Ac tanto magis intelligis animumque addis mihi ut haec prorsus repudiem, quanto tu praeter ea pietatis opera, in quibus tuam quotidie liberalitatem exerces, Gregorio etiam tertio decimo pontifici maximo pro muneris tui ratione assiduam operam praestas cum, reliquo amplissimorum cardinalium coetu, unde ecclesia et spiritualium operariorum seminariis quasi novo sanctoque foetu multiplicatur et Germanis aliisque nationibus nova avitae fidei luce auxilioque illato maximum veritati catholicae patrocinium comparatur. Ita opus illud primarium vereque apostolicum ecclesiasticaque hierarchia instauratur, quibus in locis collapsa est; atque ad omnium ecclesiarum sollicitudinem hoc etiam modo adiicitur, ut sanctorum patrum scripta aut in lucem cruta aut emendatius versa reviviscant, ut tam egregia huius pontificis maximis voluntate et te ceterisque illustrissimi istius ordinis collegis ecclesiaeque columnis sperandum sit summo Dei beneficio futurum ut, quemadmodum falsis scriptis magna pars mundi concidit, ita honestissimarum et verarum disciplinarum exercitatione restituta, fidei pietatisque fiat brevissimo temporis spatio incredibilis ad religionem christianam accessio.</p>
</div1>
<trailer>FINIS</trailer>
</body>
</text>
</TEI.2>
