<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La città del sole</title>
      <author>Tommaso Campanella</author>
    </titleStmt>
    <extent>85 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001263</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere di Giordano Bruno e di Tommaso Campanella</title>
        <editor id="ed">Guzzo, Augusto</editor>
        <editor id="ed2">Amerio, Romano</editor>
        <publisher>R. Ricciardi</publisher>
        <pubPlace>Milano ; Napoli</pubPlace>
        <date>1956</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>195 - FILOSOFIA OCCIDENTALE MODERNA. ITALIA</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-05-04T00:00:00.000+02:00</date>
      <respStmt>
        <name>Domitilla Olivieri</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-05-20T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="dialogo">
<head>La città del sole</head>
<stage>Ospitalario e Genovese nochiero del Colombo.</stage>
<sp>
<speaker>Ospitalario</speaker>
<p>Dimmi, di grazia, tutto quello che t'avvenne in questa navigazione.</p>
</sp>
<sp>
<speaker>Genovese</speaker>
<p>Già t'ho detto come girai il mondo tutto e poi come arrivai alla Taprobana,
e fui forzato metter in terra, e poi, fuggendo la furia di terrazzani, mi
rinselvai, ed uscii in un gran piano proprio sotto l'equinoziale.</p>
</sp>
<sp>
<speaker>Ospitalario</speaker>
<p>Qui che t'occorse?</p>
</sp>
<sp>
<speaker>Genovese</speaker>
<p>Subito incontrai un gran squadrone d'uomini e donne armate, e molti di loro
intendevano la lingua mia, li quali mi condussero alla Città del Sole.</p>
</sp>
<sp>
<speaker>Ospitalario</speaker>
<p>Di', come è fatta questa città? e come si governa?</p>
</sp>
<sp>
<speaker>Genovese</speaker>
<p>Sorge nell'ampia campagna un colle, sopra il quale sta la maggior parte
della città; ma arrivano i suoi giri molto spazio fuor delle radici del monte,
il quale è tanto, che la città fa due miglia di diametro e più, e viene ad
essere sette miglia di circolo; ma, per la levatura, più abitazioni ha, che si
fosse in piano.</p>
<p>È la città distinta in sette gironi grandissimi, nominati dalli sette
pianeti, e s'entra dall'uno all'altro per quattro strade e per quattro porte,
alli quattro angoli del mondo spettanti; ma sta in modo che, se fosse espugnato
il primo girone, bisogna più travaglio al secondo e poi più; talché sette fiate
bisogna espugnarla per vincerla. Ma io son di parere, che neanche il primo si
può, tanto è grosso e terrapieno, ed ha valguardi, torrioni, artelleria e
fossati di fuora.</p>
<p>Entrando dunque per la porta Tramontana, di ferro coperta, fatta che s'alza
e cala con bello ingegno, si vede un piano di cinquanta passi tra la muraglia
prima e l'altra. Appresso stanno palazzi tutti uniti per giro col muro, che
puoi dir che tutti siano uno; e di sopra han li rivellini sopra a colonne, come
chiostri di frati, e di sotto non vi è introito, se non dalla parte concava
delli palazzi. Poi son le stanze belle con le fenestre al convesso ed al
concavo, e son distinte con picciole mura tra loro. Solo il muro convesso è
grosso otto palmi, il concavo tre, li mezzani uno o poco più.</p>
<p>Appresso poi s'arriva al secondo piano, ch'è dui passi o tre manco, e si
vedono le seconde mura con li rivellini in fuora e passeggiatori; e della parte
dentro, l'altro muro, che serra i palazzi in mezzo, ha il chiostro con le
colonne di sotto, e di sopra belle pitture.</p>
<p>E così s'arriva fin al supremo e sempre per piani. Solo quando s'entran le
porte, che son doppie per le mura interiori ed esteriori, si ascende per gradi
tali, che non si conosce, perché vanno obliquamente, e son d'altura quasi
invisibile distinte le scale.</p>
<p>Nella sommità del monte vi è un gran piano ed un gran tempio in mezzo, di
stupendo artifizio.</p>
</sp>
<sp>
<speaker>Ospitalario</speaker>
<p>Di', di' mò, per vita tua.</p>
</sp>
<sp>
<speaker>Genovese</speaker>
<p>Il tempio è tondo perfettamente, e non ha muraglia che lo circondi; ma sta
situato sopra colonne grosse e belle assai. La cupola grande ha in mezzo una
cupoletta con uno spiraglio, che pende sopra l'altare, ch'è un solo e sta nel
mezzo del tempio. Girano le colonne trecento passi e più, e fuor delle colonne
della cupola vi son per otto passi li chiostri con mura poco elevate sopra le
sedie, che stan d'intorno al concavo dell'esterior muro, benché in tutte le
colonne interiori, che senza muro fraposto tengono il tempio insieme, non
manchino sedili portatili assai.</p>
<p>Sopra l'altare non vi è altro ch'un mappamondo assai grande, dove tutto il
cielo è dipinto, ed un altro dove è la terra. Poi sul cielo della cupola vi
stanno tutte le stelle maggiori del cielo, notate coi nomi loro e virtù,
c'hanno sopra le cose terrene, con tre versi per una; ci son i poli e i circoli
signati non del tutto, perché manca il muro a basso, ma si vedono finiti in
corrispondenza alli globbi dell'altare. Vi sono sempre accese sette lampade
nominate dalli sette pianeti.</p>
<p>Sopra il tempio vi stanno alcune celle nella cupoletta attorno, e molte
altre grandi sopra li chiostri, e qui abitano li religiosi, che son da
quaranta.</p>
<p>Vi è sopra la cupola una banderola per mostrare i venti, e ne signano
trentasei; e sanno quando spira ogni vento che stagione porta. E qui sta anco
un libro in lettere d'oro di cose importantissime.</p>
</sp>
<sp>
<speaker>Ospitalario</speaker>
<p>Per tua fé, dimmi tutto il modo del governo, ché qui t'aspettavo.</p>
</sp>
<sp>
<speaker>Genovese</speaker>
<p>È un Principe Sacerdote tra loro, che s'appella Sole, e in lingua nostra si
dice Metafisico: questo è capo di tutti in spirituale e temporale, e tutti li
negozi in lui si terminano.</p>
<p>Ha tre Principi collaterali: Pon, Sin, Mor, che vuol dir: Potestà, Sapienza
e Amore.</p>
<p>Il Potestà ha cura delle guerre e delle paci e dell'arte militare; è supremo
nella guerra, ma non sopra Sole; ha cura dell'offiziali, guerrieri, soldati,
munizioni, fortificazioni ed espugnazioni.</p>
<p>Il Sapienza ha cura di tutte le scienze e delli dottori e magistrati
dell'arti liberali e meccaniche, e tiene sotto di sé tanti ofiziali quante son
le scienze: ci è l'Astrologo, il Cosmografo, il Geometra, il Loico, il
Rettorico, il Grammatico, il Medico, il Fisico, il Politico, il Morale; e tiene
un libro solo, dove stan tutte le scienze, che fa leggere a tutto il popolo ad
usanza di Pitagorici. E questo ha fatto pingere in tutte le muraglie, su li
rivellini, dentro e di fuori, tutte le scienze.</p>
<p>Nelle mura del tempio esteriori e nelle cortine, che si calano quando si
predica per non perdersi la voce, vi sta ogni stella ordinatamente con tre
versi per una.</p>
<p>Nel dentro del primo girone tutte le figure matematiche, più che non scrisse
Euclide ed Archimede, con la lor proposizione significante. Nel di fuore vi è
la carta della terra tutta, e poi le tavole d'ogni provinzia con li riti e
costumi e leggi loro, e con l'alfabeti ordinati sopra il loro alfabeto.</p>
<p>Nel dentro del secondo girone vi son tutte le pietre preziose e non
preziose, e minerali, e metalli veri e pinti, con le dichiarazioni di due versi
per uno. Nel di fuore vi son tutte sorti di laghi, mari e fiumi, vini ed ogli
ed altri liquori, e loro virtù ed origini e qualità; e ci son le caraffe piene
di diversi liquori di cento e trecento anni, con li quali sanano tutte
l'infirmità quasi.</p>
<p>Nel dentro del terzo vi son tutte le sorti di erbe ed arbori del mondo
pinte, e pur in teste di terra sopra il rivellino e le dichiarazioni dove prima
si ritrovâro, e le virtù loro, e le simiglianze c'hanno con le stelle e con li
metalli e con le membra umane, e l'uso loro in medicina. Nel di fuora tutte
maniere di pesci di fiumi, lachi e mari, e le virtù loro, e 'l modo di vivere,
di generarsi e allevarsi, e a che serveno, e le simiglianze c'hanno con le cose
celesti e terrestri e dell'arte e della natura; sì che mi stupii, quando trovai
pesce vescovo e catena e chiodo e stella, appunto come son queste cose tra noi.
Ci sono ancini, rizzi, spondoli e tutto quanto è degno di sapere con mirabil
arte di pittura e di scrittura che dichiara.</p>
<p>Nel quarto, dentro vi son tutte sorti di augelli pinti e lor qualità,
grandezze e costumi, e la fenice è verissima appresso loro. Nel di fuora stanno
tutte sorti di animali rettili, serpi, draghi, vermini, e l'insetti, mosche,
tafani ecc., con le loro condizioni, veneni e virtuti; e son più che non
pensamo.</p>
<p>Nel quinto, dentro vi son l'animali perfetti terrestri di tante sorti che è
stupore. Non sappiamo noi la millesima parte, e però, sendo grandi di corpo,
l'han pinti ancora nel fuore rivellino; e quante maniere di cavalli solamente,
o belle figure dichiarate dottamente!</p>
<p>Nel sesto, dentro vi sono tutte l'arti meccaniche, e l'inventori loro, e li
diversi modi, come s'usano in diverse regioni del mondo. Nel di fuori vi son
tutti l'inventori delle leggi e delle scienze e dell'armi. Trovai Moisè, Osiri,
Giove, Mercurio, Macometto ed altri assai; e in luoco assai onorato era Gesù
Cristo e li dodici Apostoli, che ne tengono gran conto, Cesare, Alessandro,
Pirro e tutti li Romani; onde io ammirato come sapeano quelle istorie, mi
mostrâro che essi teneano di tutte nazioni lingua, e che mandavano apposta per
il mondo ambasciatori, e s'informavano del bene e del male di tutti; e godeno
assai in questo. Viddi che nella China le bombarde e le stampe fûro prima ch'a
noi. Ci son poi li mastri di queste cose; e li figliuoli, senza fastidio,
giocando, si trovano saper tutte le scienze istoricamente prima che abbin dieci
anni.</p>
<p>Il Amore ha cura della generazione, con unir li maschi e le femine in modo
che faccin buona razza; e si riden di noi che attendemo alla razza de cani e
cavalli, e trascuramo la nostra. Tien cura dell'educazione, delle medicine,
spezierie, del seminare e raccogliere li frutti, delle biade, delle mense e
d'ogni altra cosa pertinente al vitto e vestito e coito, ed ha molti maestri e
maestre dedicate a queste arti.</p>
<p>Il Metafisico tratta tutti questi negozi con loro, ché senza lui nulla si
fa, ed ogni cosa la communicano essi quattro, e dove il Metafisico inchina, son
d'accordo.</p>
</sp>
<sp>
<speaker>Ospitalario</speaker>
<p>Or dimmi degli offizi e dell'educazione e del modo come si vive; si è
republica o monarchia o stato di pochi.</p>
</sp>
<sp>
<speaker>Genovese</speaker>
<p>Questa è una gente ch'arrivò là dall'Indie, ed erano molti filosofi, che
fuggiro la rovina di Mogori e d'altri predoni e tiranni; onde si risolsero di
vivere alla filosofica in commune, si ben la communità delle donne non si usa
tra le genti della provinzia loro; ma essi l'usano, ed è questo il modo. Tutte
cose son communi; ma stan in man di offiziali le dispense, onde non solo il
vitto, ma le scienze e onori e spassi son communi, ma in maniera che non si può
appropriare cosa alcuna.</p>
<p>Dicono essi che tutta la proprietà nasce da far casa appartata, e figli e
moglie propria, onde nasce l'amor proprio; ché, per sublimar a ricchezze o a
dignità il figlio o lasciarlo erede, ognuno diventa o rapace publico, se non ha
timore, sendo potente; o avaro ed insidioso ed ippocrita, si è impotente. Ma
quando perdono l'amor proprio, resta il commune solo.</p>
</sp>
<sp>
<speaker>Ospitalario</speaker>
<p>Dunque nullo vorrà fatigare, mentre aspetta che l'altro fatichi, come
Aristotile dice contra Platone.</p>
</sp>
<sp>
<speaker>Genovese</speaker>
<p>Io non so disputare, ma ti dico c'hanno tanto amore alla patria loro, che è
una cosa stupenda, più che si dice delli Romani, quanto son più spropriati. E
credo che li preti e monaci nostri, se non avessero li parenti e li amici, o
l'ambizione di crescere più a dignità, sarìano più spropriati e santi e
caritativi con tutti.</p>
</sp>
<sp>
<speaker>Ospitalario</speaker>
<p>Dunque là non ci è amicizia, poiché non si fan piacere l'un l'altro.</p>
</sp>
<sp>
<speaker>Genovese</speaker>
<p>Anzi grandissima: perché è bello a vedere, che tra loro non ponno donarsi
cosa alcuna, perché tutto hanno del commune; e molto guardano gli offiziali,
che nullo abbia più che merita. Però quanto è bisogno tutti l'hanno. E l'amico
si conosce tra loro nelle guerre, nell'infirmità, nelle scienze, dove s'aiutano
e s'insegnano l'un l'altro. E tutti li gioveni s'appellan frati, e quei che son
quindici anni più di loro, padri, e quindici meno, figli. E poi vi stanno
l'offiziali a tutte cose attenti, che nullo possa all'altro far torto nella
fratellanza.</p>
</sp>
<sp>
<speaker>Ospitalario</speaker>
<p>E come?</p>
</sp>
<sp>
<speaker>Genovese</speaker>
<p>Di quante virtù noi abbiamo, essi hanno l'offiziale: ci è un che si chiama
Liberalità, un Magnanimità, un Castità, un Fortezza, un Giustizia criminale e
civile, un Solerzia, un Verità, Beneficenza, Gratitudine, Misericordia, ecc.; e
a ciascuno di questi si elegge quello che da fanciullo nelle scole si conosce
inchinato a tal virtù. E però, non sendo tra loro latrocini, né assassinii, né
stupri ed incesti, adultèri, delli quali noi ci accusamo, essi si accusano
d'ingratitudine, di malignità, quando uno non vuol far piacer onesto, di bugia,
che abborriscono più che la peste; e questi rei per pena son privati della
mensa commune, o del commerzio delle donne, e d'alcuni onori, finché pare al
giudice, per ammendarli.</p>
</sp>
<sp>
<speaker>Ospitalario</speaker>
<p>Or dimmi, come fan gli offiziali?</p>
</sp>
<sp>
<speaker>Genovese</speaker>
<p>Questo non si può dire, se non sai la vita loro. Prima è da sapere che gli
uomini e le donne vestono d'un modo atto a guerreggiare, benché le donne hanno
la sopraveste fin sotto al ginocchio, e l'uomini sopra.</p>
<p>E s'allevan tutti in tutte l'arti. Dopo li tre anni li fanciulli imparano la
lingua e l'alfabeto nelle mura, caminando in quattro schiere; e quattro vecchi
li guidano ed insegnano, e poi li fan giocare e correre, per rinforzarli, e
sempre scalzi e scapigli, fin alli sette anni, e li conducono nell'officine
dell'arti, cositori, pittori, orefici, ecc.; e mirano l'inclinazione. Dopo li
sette anni vanno alle lezioni delle scienze naturali, tutti; ché son quattro
lettori della medesima lezione, e in quattro ore tutte quattro squadre si
spediscono; perché, mentre gli altri si esercitano il corpo, o fan li publici
servizi, gli altri stanno alla lezione. Poi tutti si mettono alle matematiche,
medicine ed altre scienze, e ci è continua disputa tra di loro e concorrenza; e
quelli poi diventano offiziali di quella scienza, dove miglior profitto fanno,
o di quell'arte meccanica, perché ognuna ha il suo capo. Ed in campagna, nei
lavori e nella pastura delle bestie pur vanno ad imparare; e quello è tenuto di
più gran nobiltà, che più arti impara, e meglio le fa. Onde si ridono di noi
che gli artefici appellamo ignobili, e diciamo nobili quelli, che null'arte
imparano e stanno oziosi e tengono in ozio e lascivia tanti servitori con roina
della republica.</p>
<p>Gli offiziali poi s'eleggono da quelli quattro capi, e dalli mastri di
quell'arte, li quali molto bene sanno chi è più atto a quell'arte o virtù, in
cui ha da reggere, e si propongono in Consiglio, e ognuno oppone quel che sa di
loro. Però non può essere Sole se non quello che sa tutte l'istorie delle genti
e riti e sacrifizi e republiche ed inventori di leggi ed arti. Poi bisogna che
sappia tutte l'arti meccaniche, perché ogni due giorni se n'impara una, ma
l'uso qui le fa saper tutte, e la pittura. E tutte le scienze ha da sapere,
matematiche, fisiche, astrologiche. Delle lingue non si cura, perché ha
l'interpreti, che son i grammatici loro. Ma più di tutti bisogna che sia
Metafisico e Teologo, che sappia ben la radice e prova d'ogni arte e scienza, e
le similitudini e differenze delle cose, la Necessità, il Fato e l'Armonia del
mondo, la Possanza, Sapienza ed Amor divino e d'ogni cosa, e li gradi degli
enti e corrispondenze loro con le cose celesti, terrestri e marine, e studia
molto bene nei Profeti ed astrologia. Dunque si sa chi ha da esser Sole, e se
non passa trentacinque anni, non arriva a tal grado; e questo offizio è
perpetuo, mentre non si trova chi sappia più di lui e sia più atto al
governo.</p>
</sp>
<sp>
<speaker>Ospitalario</speaker>
<p>E chi può saper tanto? Anzi non può saper governare chi attende alle
scienze.</p>
</sp>
<sp>
<speaker>Genovese</speaker>
<p>Io dissi a loro questo, e mi risposero: — Più certi semo noi, che un
tanto letterato sa governare, che voi che sublimate l'ignoranti, pensando che
siano atti perché son nati signori, o eletti da fazione potente. Ma il nostro
Sole sia pur tristo in governo, non sarà mai crudele, né scelerato, né tiranno
un chi tanto sa. Ma sappiate che questo è argomento che può tra voi, dove
pensate che sia dotto chi sa più grammatica e logica d'Aristotile o di questo o
quello autore; al che ci vol sol memoria servile, onde l'uomo si fa inerte,
perché non contempla le cose ma li libri, e s'avvilisce l'anima in quelle cose
morte; né sa come Dio regga le cose, e gli usi della natura e delle nazioni. Il
che non può avvenire al nostro Sole, perché non può arrivare a tante scienze
chi non è scaltro d'ingegno ad ogni cosa, onde è sempre attissimo al governo.
Noi pur sappiamo che chi sa una scienza sola, non sa quella né l'altre bene; e
che colui che è atto ad una sola, studiata in libro, è inerte e grosso. Ma non
così avviene alli pronti d'ingegno e facili ad ogni conoscenza, come è bisogno
che sia il Sole. E nella città nostra s'imparano le scienze con facilità tale,
come vedi, che più in un anno qui si sa, che in diece o quindici tra voi, e
mira in questi fanciulli. —</p>
<p>Nel che io restai confuso per le ragioni sue e la prova di quelli fanciulli,
che intendevano la mia lingua; perché d'ogni lingua sempre han d'esser tre che
la sappiano. E tra loro non ci è ozio nullo, se non quello che li fa dotti; ché
però vanno in campagna a correre, a tirar dardo, sparar archibugi, seguitar
fiere, lavorare, conoscer l'erbe, mò una schiera, mò un'altra di loro.</p>
<p>Li tre offiziali primi non bisogna che sappino se non quell'arti che
all'offizio loro partengono. Onde sanno l'arti communi a tutti, istoricamente
imparandole, e poi le proprie, dove più si dà uno che un altro: così il Potestà
saperà l'arte cavalieresca, fabricar ogni sorte d'armi, cose di guerra,
machine, arte militare, ecc. Ma tutti questi offiziali han d'essere filosofi,
di più, ed istorici, naturalisti ed umanisti.</p>
</sp>
<sp>
<speaker>Ospitalario</speaker>
<p>Vorrei che dicessi l'offizi tutti, e li distinguessi; e s'è bisogno
l'educazion commune.</p>
</sp>
<sp>
<speaker>Genovese</speaker>
<p>Sono prima le stanze communi, dormitori, letti e bisogni; ma ogni sei mesi
si distinguono dalli mastri, chi ha da dormire in questo girone o in
quell'altro, e nella stanza prima o seconda, notate per alfabeto.</p>
<p>Poi son l'arti communi agli uomini e donne, le speculative e meccaniche; con
questa distinzione, che quelle dove ci va fatica grande e viaggio, le fan gli
uomini, come arare, seminare, cogliere i frutti, pascer le pecore, operar
nell'aia, nella vendemia. Ma nel formar il cascio e mungere si soleno le donne
mandare, e nell'orti vicini alla città per erbe e servizi facili.
Universalmente, le arti che si fanno sedendo e stando, per lo più son delle
donne, come tessere, cuscire, tagliar i capelli e le barbe, la speziaria, fare
tutte sorti di vestimenti; altro che l'arte del ferraro e delle armi. Pur chi è
atta a pingere, non se le vieta. La musica è solo delle donne, perché più
dilettano, e de' fanciulli, ma non di trombe e tamburi. Fanno anche le vivande;
apparecchiano le mense; ma il servire a tavola è proprio delli gioveni, maschi
e femine, finché son di vint'anni.</p>
<p>Hanno in ogni girone le publiche cucine e le dispense della robba. E ad ogni
officio soprastante è un vecchio ed una vecchia, che comandano ed han potestà
di battere o far battere da altri li negligenti e disobedienti, e notano ognuno
ed ognuna in che esercizio meglio riesce. Tutta la gioventù serve alli vecchi
che passano quarant'anni; ma il mastro o maestra han cura la sera, quando vanno
a dormire, e la mattina di mandar alli servizi di quelli a chi tocca, uno o due
ad ogni stanza, ed essi gioveni si servono tra loro, e chi ricusa, guai a lui!
Vi son prime e seconde mense: d'una parte mangiano le donne, dall'altra gli
uomini, e stanno come in refettori di frati. Si fa senza strepito, ed un sempre
legge a tavola, cantando, e spesso l'offiziale parla sopra qualche passo della
lezione. È una dolce cosa vedersi servire di tanta bella gioventù, in abito
succinto, così a tempo, e vedersi a canto tanti amici, frati figli e madri
vivere con tanto rispetto ed amore.</p>
<p>Si dona a ciascuno, secondo il suo esercizio, piatto di pitanza e menestra,
frutti, cascio; e li medici hanno cura di dire alli cochi in quel giorno, qual
sorte di vivanda conviene, e quale alli vecchi e quale alli giovani e quale
all'ammalati. Gli offiziali hanno miglior parte; questi mandano spesso della
loro a tavola a chi più si ha fatto onore la mattina nelle lezioni e dispute di
scienze ed armi, e questo si stima per grande onore e favore. E nelle feste
fanno cantar una musica pur in tavola; e perché tutti metteno mano alli
servizi, mai non si trova che manchi cosa alcuna. Son vecchi savi soprastanti a
chi cucina ed alli refettori, e stimano assai la nettezza nelle strade, nelle
stanze e nelli vasi e nelle vestimenta e nella persona.</p>
<p>Vesteno dentro camisa bianca di lino, poi un vestito, ch'è giubbone e calza
insieme, senza pieghe e spaccato per mezzo, dal lato e di sotto, e poi
imbottonato. Ed arriva la calza sin al tallone, a cui si pone un pedale grande
come un bolzacchino, e la scarpa sopra. E son ben attillate, che quando si
spogliano la sopraveste, si scerneno tutte le fattezze della persona. Si mutano
le vesti quattro volte varie, quando il Sole entra in Cancro e Capricorno,
Ariete e Libra. E, secondo la complessione e procerità, sta al Medico di
distribuirle col Vestiario di ciascun girone. Ed è cosa mirabile che in un
punto hanno quante vesti vogliono, grosse, sottili, secondo il tempo. Veston
tutti di bianco, ed ogni mese si lavan le vesti col sapone, o bucato quelle di
tela.</p>
<p>Tutte le stanze sottane sono officine, cucine, granari, guardarobbe,
dispense, refettori, lavatori; ma si lavano nelle pile delli chiostri. L'acqua
si getta per le latrine o per canali, che vanno a quelle. Hanno in tutte le
piazze delli gironi le lor fontane, che tirano l'acque dal fondo solo con
muover un legno, onde esse spicciano per li canali. Vi è acqua sorgente, e
molta nelle conserve, a cui vanno le piogge per li canali delle case, passando
per arenosi acquedotti. Si lavano le persone loro spesso, secondo il maestro e
'l medico ordina. L'arti si fanno tutte nei chiostri di sotto, e le speculative
di sopra, dove sono le pitture, e nel tempio si leggono.</p>
<p>Negli atri di fuora son orologi di sole e di squille per tutti i gironi, e
banderole per saper i venti.</p>
</sp>
<sp>
<speaker>Ospitalario</speaker>
<p>Or dimmi della generazione.</p>
</sp>
<sp>
<speaker>Genovese</speaker>
<p>Nulla femina si sottopone al maschio, se non arriva a dicinov'anni, né il
maschio si mette alla generazione inanti alli vintiuno, e più si è di
complessione bianco. Nel tempo inanti è ad alcuno lecito il coito con le donne
sterili o pregne, per non far in vaso indebito; e le maestre matrone con li
seniori della generazione han cura di provederli, secondo a loro è detto in
secreto da quelli più molestati da Venere. Li provedono, ma non lo fanno senza
far parola al maestro maggiore, che è un gran medico, e sottostà ad Amore,
Prencipe offiziale. Se si trovano in sodomia, son vituperati, e li fan portare
due giorni legata al collo una scarpa, significando che pervertîro l'ordine e
posero li piedi in testa, e la seconda volta crescen la pena finché diventa
capitale. Ma chi si astiene fin a ventun anno d'ogni coito è celebrato con
alcuni onori e canzoni.</p>
<p>Perché quando si esercitano alla lotta, come i Greci antichi, son nudi
tutti, maschi e femine, li mastri conoscono chi è impotente o no al coito, e
quali membra con quali si confanno. E così, sendo ben lavati, si donano al
coito ogni tre sere; e non accoppiano se non le femine grandi e belle alli
grandi e virtuosi, e le grasse a' macri, e le macre alli grassi, per far
temperie. La sera vanno i fanciulli e conciano i letti, e poi vanno a dormire,
secondo ordina il mastro e la maestra. Né si pongono al coito, se non quando
hanno digerito, e prima fanno orazione, ed hanno belle statue di uomini
illustri, dove le donne mirano. Poi escono alla fenestra, e pregono Dio del
Cielo, che li doni prole buona. E dormeno in due celle, sparti fin a quell'ora
che si han da congiungere, ed allora va la maestra, ed apre l'uscio dell'una e
l'altra cella. Questa ora è determinata dall'Astrologo e Medico; e si forzan
sempre di pigliar tempo, che Mercurio e Venere siano orientali dal Sole in casa
benigna, e che sian mirati da Giove di buono aspetto e da Saturno e Marte. [E]
così il Sole come la Luna, che spesso sono afete. E per lo più vogliono Vergine
in ascendente; ma assai si guardano che Saturno e Marte non stiano in angolo,
perché tutti quattro angoli con opposizioni e quadrati infettano, e da essi
angoli è la radice della virtù vitale e della sorte, dependente dall'armonia
del tutto con le parti. Non si curano di satellizio, ma solo degli aspetti
buoni. Ma il satellizio solo nella fondazione della città e della legge
ricercano, che però non abbia prencipe Marte o Saturno, se non con buone
disposizioni. Ed han per peccato li generatori non trovarsi mondi tre giorni
avanti di coito e d'azioni prave, e di non esser devoti al Creatore. Gli altri,
che per delizia o per servire alla necessità si donano al coito con sterili o
pregne o con donne di poco valore, non osservan queste sottigliezze. E gli
offiziali, che son tutti sacerdoti, e li sapienti non si fanno generatori, se
non osservano molti giorni più condizioni; perché essi, per la molta
speculazione, han debole lo spirito animale, e non trasfondeno il valor della
testa, perché pensano sempre a qualche cosa: onde trista razza fanno. Talché si
guarda bene, e si donano questi a donne vive, gagliarde e belle; e gli uomini
fantastichi e capricciosi a donne grasse, temperate, di costumi blandi. E
dicono che la purità della complessione, onde le virtù fruttano, non si può
acquistare con arte, e che difficilmente senza disposizion naturale può la
virtù morale allignare, e che gli uomini di mala natura per timor della legge
fanno bene, e, quella cessante, struggon la republica con manifesti o segreti
modi. Però tutto lo studio principale deve essere nella generazione, e mirar li
meriti naturali, e non la dote e la fallace nobiltà.</p>
<p>Se alcune di queste donne non concipeno con uno, le mettono con altri; se
poi si trova sterile, si può accommunare, ma non ha l'onor delle matrone in
Consiglio della generazione e nella mensa e nel tempio; e questo lo fanno
perché essa non procuri la sterilità per lussuriare. Quelle che hanno
conceputo, per quindici giorni non si esercitano; poi fanno leggeri esercizi
per rinforzar la prole, ed aprir li meati del nutrimento a quella. Partorito
che hanno, esse stesse allevano i figli in luochi communi, per due anni
lattando e più, secondo pare al Fisico. Dopo si smamma la prole, e si dona in
guardia delle mastre, se son femine, o delli maestri. E con gli altri fanciulli
qui si esercitano all'alfabeto, a caminare, correre, lottare ed alle figure
istoriate; ed han vesti di color vario e bello. Alli sette anni si donano alle
scienze naturali, e poi all'altre, secondo pare agli offiziali, e poi si
mettono in meccanica. Ma li figli di poco valore si mandano alle ville, e,
quando riescono, poi si riducono alla città. Ma per lo più, sendo generati
nella medesima costellazione, li contemporanei son di virtù consimili e di
fattezze e di costumi. E questa è concordia stabile nella republica, e s'amano
grandemente ed aiutano l'un l'altro.</p>
<p>Li nomi loro non si mettono a caso, ma dal Metafisico, secondo la proprietà,
come usavan li Romani: onde altri si chiamano il Bello, altri il Nasuto, altri
il Peduto, altri Bieco, altri Crasso, ecc.; ma quando poi diventano valenti
nell'arte loro o fanno qualche prova in guerra, s'aggiunge il cognome
dall'arte, come Pittor Magno, Aureo, Eccellente, Gagliardo, dicendo: Crasso
Aureo, ecc.; o pur dall'atto dicendo: Crasso Forte, Astuto, Vincitore, Magno,
Massimo, ecc., e dal nemico vinto, come Africano, Asiano, Tosco, ecc.;
Manfredi, Tortelio dall'aver superato Manfredi o Tortelio o simili altri. E
questi cognomi s'aggiungono dall'offiziali grandi, e si donano con una corona
conveniente all'atto o arte sua, con applauso e musica. E si vanno a perdere
per questi applausi, perché oro ed argento non si stima, se non come materia di
vasi o di guarnimenti communi a tutti.</p>
</sp>
<sp>
<speaker>Ospitalario</speaker>
<p>Non ci è gelosia tra loro o dolore a chi non sia fatto generatore o quel che
ambisce?</p>
</sp>
<sp>
<speaker>Genovese</speaker>
<p>Signor no, perché a nullo manca il necessario loro quanto al gusto; e la
generazione è osservata religiosamente per ben publico, non privato, ed è
bisogno stare al detto dell'offiziali. Platone disse che si dovean gabbare li
pretendenti a belle donne immeritamente, con far uscir la sorte destramente
secondo il merito; il che qui non bisogna far con inganno di ballotte per
contentarsi delle brutte i brutti, perché tra loro non ci è bruttezza; ché,
esercitandosi esse donne, diventano di color vivo e di membra forti e grandi, e
nella gagliardia e vivezza e grandezza consiste la beltà appresso a loro. Però
è pena della vita imbellettarsi la faccia, o portar pianelle, o vesti con le
code per coprir i piedi di legno; ma non averìano commodità manco di far
questo, perché chi ci li darìa? E dicono che questo abuso in noi viene
dall'ozio delle donne, che le fa scolorite e fiacche e piccole; e però han
bisogno di colori ed alte pianelle, e di farsi belle per tenerezza, e così
guastano la propria complessione e della prole. Di più, s'uno s'innamora di
qualche donna, è lecito tra loro parlare, far versi, scherzi, imprese di fiori
e di piante. Ma se si guasta la generazione, in nullo modo si dispensa tra loro
il coito, se non quando ella è pregna o sterile. Però non si conosce tra loro
se non amor d'amicizia per lo più, non di concupiscenza ardente.</p>
<p>La robba non si stima, perché ognuno ha quanto li bisogna, salvo per segno
d'onore. Onde agli eroi ed eroisse la republica fa certi doni, in tavola o in
feste publiche, di ghirlande o di vestimenta belle fregiate; benché tutti di
bianco il giorno e nella città, ma di notte e fuor della città vestono a rosso,
o di seta o di lana. Abborreno il color nero, come feccia delle cose, e però
odiano i Giapponesi, amici di quello. La superbia è tenuta per gran peccato, e
si punisce un atto di superbia in quel modo che l'ha commesso. Onde nullo
reputa viltà lo servire in mensa, in cucina o altrove, ma lo chiamano imparare;
e dicono che così è onore al piede caminare, come all'occhio guardare; onde chi
è deputato a qualche offizio, lo fa come cosa onoratissima, e non tengono
schiavi, perché essi bastano a se stessi, anzi soverchiano. Ma noi non così,
perché in Napoli son da trecento milia anime, e non faticano cinquanta milia; e
questi patiscono fatica assai e si struggono; e l'oziosi si perdono anche per
l'ozio, avarizia, lascivia ed usura, e molta gente guastano, tenendoli in
servitù e povertà, o fandoli partecipi di lor vizi, talché manca il servizio
publico, e non si può il campo, la milizia e l'arti fare, se non male e con
stento. Ma tra loro, partendosi l'offizi a tutti e le arti e fatiche, non tocca
faticar quattro ore il giorno per uno; sì ben tutto il resto è imparare
giocando, disputando, leggendo, insegnando, caminando, e sempre con gaudio. E
non s'usa gioco che si faccia sedendo, né scacchi, né dadi, né carte o simili,
ma ben la palla, pallone, rollo, lotta, tirar palo, dardo, archibugio.</p>
<p>Dicono ancora che la povertà grande fa gli uomini vili, astuti, ladri,
insidiosi, fuorasciti, bugiardi, testimoni falsi; e le ricchezze insolenti,
superbi, ignoranti, traditori, disamorati, presumitori di quel che non sanno.
Però la communità tutti li fa ricchi e poveri: ricchi, ch'ogni cosa hanno e
possedono; poveri, perché non s'attaccano a servire alle cose, ma ogni cosa
serve a loro. E molto laudano in questo le religioni della cristianità e la
vita dell'Apostoli.</p>
</sp>
<sp>
<speaker>Ospitalario</speaker>
<p>È bella cosa questa e santa; ma quella delle donne communi pare dura ed
ardua. San Clemente Romano dice che le donne pur sian communi, ma la glosa
intende quanto all'ossequio, non al letto, e Tertulliano consente alla glosa;
ché i Cristiani antichi tutto ebbero commune, altro che le mogli, ma queste pur
fûro communi nell'ossequio.</p>
</sp>
<sp>
<speaker>Genovese</speaker>
<p>Io non so di questo; so ben che essi han l'ossequio commune delle donne e 'l
letto, ma non sempre, se non per generare. E credo che si possano ingannare
ancora; ma essi si difendono con Socrate, Catone, Platone ed altri. Potrìa
stare che lasciassero quest'uso un giorno, perché nelle città soggette a loro
non accommunano se non le robbe, e le donne quanto all'ossequio ed all'arti, ma
non al letto; e questo l'ascrivono all'imperfezione di quelli che non han
filosofato. Però vanno spiando di tutte nazioni l'usanze, e sempre migliorano;
e quando sapranno le ragioni vive del cristianesmo provate con miracoli,
consentiranno, perché son dolcissimi. Ma fin mò trattano naturalmente senza
fede rivelata; né ponno a più sormontare.</p>
<p>Di più questo è bello, che fra loro non ci è difetto che faccia l'uomo
ozioso, se non l'età decrepita, quando serve solo per consiglio. Ma chi è zoppo
serve alle sentinelle con gli occhi; chi non ha occhi serve a carminar la lana
e levar il pelo dal nervo delle penne per li matarazzi; chi non ha mani, ad
altro esercizio; e se un membro solo ha, con quello serve nelle ville, e son
governati bene, e son spie che avvisano alla republica ogni cosa.</p>
</sp>
<sp>
<speaker>Ospitalario</speaker>
<p>Di' mò della guerra; ché poi dell'arti e vitto mi dirai, poi delle scienze,
e al fine della religione.</p>
</sp>
<sp>
<speaker>Genovese</speaker>
<p>Il Potestà tiene sotto di sé un offiziale dell'armi, un altro
dell'artellaria, un delli cavalieri, un delli ingegneri; ed ognuno di questi ha
sotto di sé molti capi mastri di quell'arte. Ma di più ci sono gli atleti, che
a tutti insegnano l'esercizio della guerra. Questi sono attempati, prudenti
capitani, che esercitano li gioveni di dodici anni in suso all'arme; benché
prima nella lotta e correre e tirar pietre erano avvezzi da mastri inferiori.
Or questi l'insegnano a ferire, a guadagnar l'inimico con arte, a giocar di
spada, di lancia, a saettare, a cavalcare, a sequire, a fuggire, a star
nell'ordine militare. E le donne pure imparano queste arti sotto maestre e
mastri loro, per quando fusse bisogno aiutar gli uomini nelle guerre vicine
alla città; e, se venisse assalto, difendono le mura. Onde ben sanno sparar
l'archibugio, far balle, gittar pietre, andar incontro. E si sforzano tôr da
loro ogni timore, ed hanno gran pene quei che mostran codardia. Non temono la
morte, perché tutti credono l'immortalità dell'anima, e che, morendo,
s'accompagnino con li spiriti buoni o rei, secondo li meriti. Benché essi siano
stati Bragmani pitagorici, non credono trasmigrazione d'anima, se non per
qualche giudizio di Dio. Né s'astengono di ferir il nimico ribello della
ragione, che non merita esser uomo.</p>
<p>Fanno la mostra ogni dui mesi, ed ogni giorno ci è l'esercizio dell'arme, o
in campagna, cavalcando, o dentro, ed una lezione d'arte militare, e fanno
sempre leggere l'istorie di Cesare, d'Alessandro, di Scipione e d'Annibale, e
poi donano il giudizio loro quasi tutti, dicendo: — Qui fecero bene, qui
male —; e poi risponde il mastro e determina.</p>
</sp>
<sp>
<speaker>Ospitalario</speaker>
<p>Con chi fan le guerre? e per che causa, se son tanto felici?</p>
</sp>
<sp>
<speaker>Genovese</speaker>
<p>Se mai non avessero guerra, pure s'esercitano all'arte di guerra ed alla
caccia per non impoltronire e per quel che potrìa succedere. Di più, vi son
quattro regni nell'isola, li quali han grande invidia della felicità loro,
perché li popoli desiderarìano vivere come questi Solari, e vorrìano star più
soggetti ad essi, che non a' propri regi. Onde spesso loro è mossa guerra,
sotto color d'usurpar confini e di viver empiamente, perché non sequeno le
superstizioni di Gentili, né dell'altri Bragmani; e spesso li fan guerra, come
ribelli che prima erano soggetti. E con tutto questo perdono sempre. Or essi
Solari, subito che patiscono preda, insulto o altro disonore, o son travagliati
l'amici loro, o pure son chiamati d'alcune città tiranneggiate come liberatori,
essi si mettono a consiglio, e prima s'inginocchiano a Dio e pregano che li
faccia ben consigliarsi, poi s'esamina il merito del negozio, e così si
bandisce la guerra. Mandano un sacerdote detto il Forense: costui dimanda a'
nemici che rendano il tolto o lascino la tirannia; e se quelli negano, li
bandiscono la guerra, chiamando Dio delle vendette in testimonio contra di chi
ha il torto; e si quelli prolungano il negozio, non li danno tempo, si è re,
più d'un'ora, si è republica, tre ore a deliberar la risposta, per non esser
burlati; e così si piglia la guerra, se quelli son contumaci alla ragione. Ma
dopo ch'è pigliata, ogni cosa esequisce il locotenente del Potestà; ed esso
comanda senza consiglio d'altri, ma si è cosa di momento, domanda il Amor e 'l
Sapienza e 'l Sole. Si propone in Consiglio grande, dove entra tutto il popolo
di venti anni in su, e le donne ancora, e si dichiara la giustizia dell'impresa
dal Predicatore, e metteno in ordine ogni cosa.</p>
<p>Devesi sapere ch'essi hanno tutte sorti d'arme apparecchiate nell'armari, e
spesso si provano quelle in guerre finte. Han per tutti li gironi,
nell'esterior muro, l'artellerie e l'artiglieri preparati e molti altri cannoni
di campagna che portano in guerra, e n'han pur di legno, nonché di metallo; e
così sopra le carra li conducono, e l'altre munizioni nelle mule, e bagaglie. E
se sono in campo aperto, serrano le bagaglie in mezzo e l'artellerie, e
combattono gran pezzo, e poi fan la ritirata. E 'l nemico, credendo che cedano,
s'inganna; perché essi fanno ala, pigliano fiato e lasciano l'artiglierie
sparare, e poi tornano alla zuffa contra nemici scompigliati. Usano far i
padiglioni alla romana con steccati e fosse intorno con gran prestezza. Ci son
li mastri di bagaglie, d'artellerie e dell'opere. Tutti soldati san maneggiar
la zappa e la secure. Vi son cinque, otto o diece capitani di consiglio di
guerra e di stratagemme, che comandano alle squadre loro secondo prima insieme
si consigliorno. Soleno portar seco una squadra di fanciulli a cavallo per
imparar la guerra, ed incarnarsi, come lupicini, al sangue; e nei pericoli si
ritirano, e molte donne con loro. E dopo la battaglia esse donne e fanciulli
fanno carezze alli guerrieri, li medicano, serveno, abbracciano e confortano; e
quelli, per mostrarsi valenti alle donne e figli loro, fanno gran prove.
Nell'assalti, chi prima saglie il muro ha dopo in onore una corona di gramigna
con applauso militare delle donne e fanciulli. Chi aiuta il compagno ha la
corona civica di quercia; chi uccide il tiranno, le spoglie opime, che porta al
tempio, e si dona dal Sole il cognome dell'impresa.</p>
<p>Usano i cavalieri una lancia, due pistole avanti cavallo, di mirabil tempra,
strette in bocca, che per questo passano ogn'armatura, ed hanno anco lo stocco.
Altri portano la mazza, e questi son gli uomini d'arme, perché, non potendo
un'armatura ferrea penetrare con spada o con pistola, sempre assaltano il
nemico con la mazza, come Achille contra Cigno, e lo sconquassano e gittano. Ha
due catene la mazza in punta, a cui pendeno due palle, che, menando, circondano
il collo del nemico, lo cingeno, tirano e gettano; e, per poterla maneggiare,
non tengono briglia con mano, ma con li piedi, incrocicchiata nella sella, ed
avvinchiata nell'estremo alle staffe, non alli piedi, per non impedirsi; e le
staffe han di fuori la sfera e dentro il triangolo, onde il piè torcendo ne'
lati, le fan girare, ché stan affibiate alli staffili, e così tirano a sé o
allungano il freno con mirabil prestezza, e con la destra torceno a sinistra ed
<emph>a contrario</emph>. Questo secreto manco i Tartari hanno inteso, ché
stirare e torcere non sanno con le staffe. Li cavalli leggeri cominciano con li
schioppi, e poi entrano l'aste e le frombole, delle quali tengono gran conto. E
usano combattere per fila intessute, andando altri, ed altri ritirandosi a
vicenda; ed hanno li squadroni saldi delle picche per fermezza del campo; e le
spade sono l'ultima prova.</p>
<p>Ci son poi li trionfi militari ad uso di Romani, e più belli, e le
supplicazioni ringraziatorie. E si presenta al tempio il capitano, e si narrano
li gesti dal poeta o istorico ch'andò con lui. E 'l Principe lo corona, ed a
tutti soldati fa qualche regalo ed onore, e per molti dì sono esenti dalle
fatiche publiche. Ma essi l'hanno a male, perché non sanno star oziosi ed
aiutano gli altri. E all'incontro quei che per loro colpa han perduto, si
ricevono con vituperio, e chi fu il primo a fuggire non può scampar la morte,
se non quando tutto l'esercito domanda in grazia la sua vita, ed ognun piglia
parte della pena. Ma poco s'ammette tal indulgenza, si non quando ci è gran
ragione. Chi non aiutò l'amico o fe' atto vile, è frustato; chi fu
disobediente, si mette a morire dentro un palco di bestie con un bastone in
mano, e se vince i leoni e l'orsi, che è quasi impossibile, torna in
grazia.</p>
<p>Le città superate o date a loro subito mettono ogni avere in commune, e
riceveno gli offiziali solari e la guardia, e si van sempre acconciando all'uso
della Città del Sole, maestra loro; e mandano li figli ad imparare in quella,
senza contribuire a spese.</p>
<p>Sarìa lungo a dirti del mastro delle spie e sentinelle, degli ordini loro
dentro e fuore la città, che te li puoi pensare, ché son eletti da bambini
secondo l'inclinazione e costellazione vista nella genitura loro. Onde ognuno,
oprando secondo la propietà sua naturale, fa bene quell'esercizio e con piacere
per esserli naturale; così dico delle stratagemme ed altri. La città di notte e
di giorno ha le guardie nelle quattro porte e nelle mura estreme, su li
torrioni e valguardi; e lo girone il dì le femine, la notte li maschi guardano;
e questo lo fanno per non impoltronire e per li casi fortuiti. Han le veglie,
come i nostri soldati, divise di tre in tre ore; la sera entrano in
guardia.</p>
<p>Usano le cacce per imagini di guerra, e li giochi in piazza a cavallo ed a
piede ogni festa, e poi segue la musica.</p>
<p>Perdonano volentieri a' nemici e dopo la vittoria li fanno bene. Se gettano
mura o vogliono occider i capi o altro danno a' vinti, tutto fanno in un
giorno, e poi li fanno bene, e dicono che non si deve far guerra se non per far
gli uomini buoni, non per estinguerli. Se tra loro ci è qualche gara d'ingiuria
o d'altro, perché essi non contendono se non di onore, il Principe e suoi
offiziali puniscono il reo secretamente, s'incorse ad ingiuria di fatto dopo le
prime ire; se di parole, aspettano in guerra a diffinirle, dicendo che l'ira si
deve sfogare contra l'inimici. E chi fa poi in guerra più atti eroici, quello è
tenuto c'abbia raggione nell'onoranza, e l'altro cede. Ma nelle cose del giusto
ci son le pene; però in duello di mano non ponno venire, e chi vol mostrarsi
megliore, faccilo in guerra publica.</p>
</sp>
<sp>
<speaker>Ospitalario</speaker>
<p>Bella cosa per non fomentar fazioni a roina della patria e schifar le guerre
civili, onde nasce il tiranno, come fu in Roma ed Atene. Narra or, ti prego,
dell'artifici loro.</p>
</sp>
<sp>
<speaker>Genovese</speaker>
<p>Devi aver inteso come commune a tutti è l'arte militare, l'agricoltura, la
pastorale; ch'ognuno è obligato a saperle, e queste son le più nobili tra loro;
ma chi più arti sa, più nobile è, e nell'esercitarla quello è posto, che più è
atto. L'arti fatigose ed utili son di più laude, come il ferraro, il
fabricatore; e non si schifa nullo a pigliarle, tanto più che nella natività
loro si vede l'inclinazione, e tra loro, per lo compartimento delle fatiche,
nullo viene a participar fatica destruttiva dell'individuo, ma solo
conservativa. L'arti che sono di manco fatica son delle femine. Le speculative
son di tutti, e chi più è eccellente si fa lettore; e questo è più onorato che
nelle meccaniche, e si fa sacerdote. Saper natare è a tutti necessario, e ci
sono a posta le piscine fuor delle fosse della città, e dentro vi son le
fontane.</p>
<p>La mercatura a loro poco serve, ma però conoscono il valor delle monete, e
battono moneta per l'ambasciatori loro, acciocché possano commutare con la
pecunia il vitto che non ponno portare, e fanno venire d'ogni parte del mondo
mercanti a loro per smaltir le cose soverchie, e non vogliono danari, se non
merci di quelle cose che essi non hanno. E si ridono quando vedeno i fanciulli,
che quelli donano tanta robba per poco argento, ma non li vecchi. Non vogliono
che schiavi o forastieri infettino la città di mali costumi; però vendono
quelli che pigliano in guerra, o li mettono a cavar fosse o far esercizi
faticosi fuor della città, dove sempre vanno quattro squadre di soldati a
guardare il territorio e quelli che lavorano, uscendo dalle quattro porte, le
quali hanno le strade di mattoni fin al mare per condotta delle robbe e faciltà
delli forastieri. Alli quali fanno gran carezze, li donano da mangiare per tre
giorni, li lavano li piedi, li fan veder la città e l'ordine loro, entrare a
Consiglio ed a mensa. E ci son uomini deputati a guardarli, e se voglion farsi
cittadini, li provano un mese nelle ville ed uno nella città, e così poi
risolveno, e li ricevono con certe cerimonie e giuramenti.</p>
<p>L'agricoltura è in gran stima: non ci è palmo di terra che non frutti.
Osservano li venti e le stelle propizie, ed escono tutti in campo armati ad
arare, seminare, zappare, metere, raccogliere, vindemiare, con musiche, trombe
e stendardi; ed ogni cosa fanno fra pochissime ore. Hanno le carra a vela, che
caminano con il vento, e quando non ci è vento, una bestia tira un gran carro,
bella cosa, ed han li guardiani del territorio armati, che per li campi sempre
van girando. Poco usano letame all'orti ed a' campi, dicendo che li semi
diventano putridi e fan vita breve, come le donne imbellettate e non belle per
esercizio fanno prole fiacca. Onde né pur la terra imbellettano, ma ben
l'esercitano, ed hanno gran secreti di far nascer presto e multiplicare, e non
perder seme. E tengon un libro a posta di tal esercizio, che si chiama la
<title>Georgica</title>. Una parte del territorio, quanto basta, si ara;
l'altra serve per pascolo delle bestie. Or questa nobil arte di far cavalli,
bovi, pecore, cani ed ogni sorte d'animali domestici è in sommo pregio appresso
loro, come fu in tempo antico d'Abramo; e con modi magici li fanno venire al
coito, che possan ben generare, inanzi a cavalli pinti o bovi o pecore; e non
lasciano andar in campagna li stalloni con le giumente, ma li donano a tempo
opportuno inanzi alle stalle di campagna. Osservano Sagittario in ascendente,
con buono aspetto di Marte e Giove; per li bovi, Tauro; per le pecore, Ariete,
secondo l'arte. Hanno poi mandre di galline sotto le Pleiadi e papare ed
anatre, guidate a pascere dalle donne con gusto loro presso alla città e li
luochi, dove la sera son serrate a far il cascio e latticini, butiri e simili.
Molto attendono a' caponi ed a' castrati ed al frutto, e ci è un libro di
quest'arte detto la
<title>Bucolica</title>. Ed abbondano d'ogni cosa, perché ognuno desidera esser
primo alla fatica per la docilità delli costumi e per esser poca e fruttuosa;
ed ognun di loro, che è capo di questo esercizio, s'appella Re, dicendo che
questo è nome loro proprio, e non di chi non sa. Gran cosa, che donne ed uomini
sempre vanno in squadroni, né mai soli, e sempre all'obedienza del capo si
trovano senza nullo disgusto; e ciò perché l'hanno come padre o frate maggiore.
Han poi le montagne e le cacce d'animali, e spesso s'esercitano. La marineria è
di molta reputazione, e tengono alcuni vascelli, che senza vento e senza remi
caminano, ed altri con vento e remi. Intendono assai le stelle, e flussi e
reflussi del mare, e navigano per conoscer genti e paesi. A nullo fan torto;
senza esser stimolati non combattono. Dicono che il mondo averà da riducersi a
vivere come essi fanno, però cercano sempre sapere se altri vivono meglio di
loro. Hanno confederazione con li Chinesi, e con più popoli isolani e del
continente, di Siam e di Cancacina e Calicut, solo per spiare.</p>
<p>Hanno anche gran secreti di fuochi artifiziali per le guerre marine e
terrestri, e stratagemme, che mai non restan di vincere.</p>
</sp>
<sp>
<speaker>Ospitalario</speaker>
<p>Che e come mangiano? e quanto è lunga la vita loro?</p>
</sp>
<sp>
<speaker>Genovese</speaker>
<p>Essi dicono che prima bisogna mirar la vita del tutto e poi delle parti;
onde quando edificâro la città, posero i segni fissi nelli quattro angoli del
mondo. Il Sole in ascendente in Leone, e Giove in Leone orientale dal Sole, e
Mercurio e Venere in Cancro, ma vicini, che facean satellizio; Marte nella nona
in Ariete, che mirava di sua casa con felice aspetto l'ascendente e l'afeta, e
la Luna in Tauro, che mirava di buono aspetto Mercurio e Venere, e non facea
aspetto quadrato al Sole. Stava Saturno entrando nella quarta, senza far malo
aspetto a Marte ed al Sole. La Fortuna con il capo di Medusa in decima quasi
era, onde essi s'augurano signoria, fermezza e grandezza. E Mercurio, sendo in
buono aspetto di Vergine e nella triplicità dell'asside suo, illuminato dalla
Luna, non può esser tristo; ma, sendo gioviale, la scienza loro non mendica;
poco curano d'aspettarlo in Vergine e la congiunzione.</p>
<p>Or essi mangiano carne, butiri, mele, cascio, dattili, erbe diverse, e prima
non volean uccidere gli animali, parendo crudeltà; ma poi vedendo che era pur
crudeltà ammazzar l'erbe, che han senso, onde bisognava morire, considerâro che
le cose ignobili son fatte per le nobili, e magnano ogni cosa. Non però
uccidono volontieri l'animali fruttuosi, come bovi e cavalli. Hanno però
distinti li cibi utili dalli disutili, e secondo la medicina si serveno: una
fiata mangiano carne, una pesce ed una erbe, e poi tornano alla carne per
circolo, per non gravare né estenuare la natura. Li vecchi han cibi più
digestibili, e mangiano tre volte il giorno e poco, li fanciulli quattro, la
communità due. Vivono almeno cento anni, al più centosettanta o ducento al
rarissimo. E son molto temperati nel bevere: vino non si dona a' fanciulli sino
alli diciannove anni senza necessità grandissima, e bevono con acqua poi, e
così le donne; li vecchi di cinquanta anni in su beveno senz'acqua. Mangiano,
secondo la stagione dell'anno, quel che è più utile e proprio, secondo provisto
viene dal capo medico, che ha cura. Usano assai l'odori: la mattina, quando si
levano, si pettinano e lavano con acqua fresca tutti; poi masticano maiorana o
petroselino o menta, e se la frecano nelle mani, e li vecchi usano incenso; e
fanno l'orazione brevissima a levante come il
<title lang="lat">Pater noster</title>; ed escono e vanno chi a servire i
vecchi, chi in coro, chi ad apparecchiare le cose del commune; e poi si
riducono alle prime lezioni, poi al tempio, poi escono all'esercizio, poi
riposano poco, sedendo, e vanno a magnare.</p>
<p>Tra loro non ci è podagre, né chiragre, né catarri, né sciatiche, né doglie
coliche, né fiati, perché questi nascono dalla distillazione ed inflazione, ed
essi per l'esercizio purgano ogni flato ed umore. Onde è tenuto a vergogna che
uno si vegga sputare, dicendo che questo nasce da poco esercizio, da
poltroneria o da mangiar ingordo. Patiscono più tosto d'infiammazioni e spasmi
secchi alli quali con la copia del buon cibo e bagni sovvengono; ed all'etica
con bagni dolci e latticini, e star in campagne amene in bello esercizio. Morbo
venereo non può allignare, perché si lavano spesso li corpi con vino ed ogli
aromatici; e il sudore anche leva quell'infetto vapore, che putrefà il sangue e
le midolle. Né tisici si fanno, per non esser distillazione che cali al petto,
e molto meno asma poiché umor grosso ci vuole a farla. Curano le febri ardenti
con acqua fresca, e l'efimere solo con odori e brodi grassi o con dormire o con
suoni ed allegrie; le terzane con levar sangue e con reubarbaro o simili
attrattivi, e con bevere acque di radici d'erbe purganti ed acetose. Di rado
vengono a medicina purgante. Le quartane son facili a sanare per paure sùbite,
per erbe simili all'umore od opposite; e mi mostrâro certi secreti mirabili di
quelle. Delle continue tengono conto assai, e fanno osservanza di stelle e
d'erbe, e preghiere a Dio per sanarle. Quintane, ottane, settane poche si
trovano, dove non ci sono umori grossi. Usano li bagni e l'olei all'usanza
antica, e ci trovâro molto più secreti per star netto, sano, gagliardo. Si
forzano con questi ed altri modi aiutarsi contra il morbo sacro, che ne pateno
spesso.</p>
</sp>
<sp>
<speaker>Ospitalario</speaker>
<p>Segno d'ingegno grande, onde Ercole, Socrate, Macometto, Scoto e Callimaco
ne patîro.</p>
</sp>
<sp>
<speaker>Genovese</speaker>
<p>E s'aiutano con preghiere al cielo e con odori e confortamenti della testa e
cose acide ed allegrezze e brodi grassi, sparsi di fiori di farina. Nel condir
le vivande non han pari: pongono macis, mele, butiro e con aromati assai, che
ti confortano grandemente. Non beveno annevato, come i Napolitani, neanche
caldo, come li Chinesi, perché non han bisogno d'aiutarsi contra l'umori grossi
in favor del natìo calore, ma lo confortano con aglio pesto ed aceto, serpillo,
menta, basilico, l'estate e nella stanchezza; né contra il soverchio calor
dell'aromati aumentato, perché non escono di regola. Hanno pur un secreto di
rinovar la vita ogni sette anni, senza afflizione, con bell'arte.</p>
</sp>
<sp>
<speaker>Ospitalario</speaker>
<p>Non hai ancora detto delle scienze e degli offiziali.</p>
</sp>
<sp>
<speaker>Genovese</speaker>
<p>Sì, ma poiché sei tanto curioso, ti dirò più. Ogni nova luna ed ogni
opposizione sua fanno Consiglio dopo il sacrifizio; e qui entrano tutti di
venti anni in suso, e si dimanda ad ognuno che cosa manca alla città, e chi
offiziale è buono e chi è tristo. Dopo ogn'otto dì, si congregano tutti
l'offiziali, che son il Sole, Pon, Sin, Mor; ed ognun di questi ha tre
offiziali sotto di sé, che son tredici, ed ognun di questi tre altri, che son
tutti quaranta; e quelli han l'offizi dell'arti convenienti a loro, il Potestà
della milizia, il Sapienza delle scienze, il Amore del vitto, generazione e
vestito ed educazione; e li mastri d'ogni squadra, cioè caporioni, decurioni,
centurioni sì delle donne come degli uomini. E si ragiona di quel che bisogna
al publico, e si eleggon gli offiziali, pria nominati in Consiglio grande. Dopo
ogni dì fa consiglio Sole e li tre Prencipi delle cose occorrenti, e confirmano
e conciano quel che si è trattato nell'elezione e gli altri bisogni. Non usano
sorti, se non quando son dubbi in modo che non sanno a qual parte pendere.
Questi offiziali si mutano secondo la volontà del popolo inchina, ma li quattro
primi no, se non quando essi stessi, per consiglio fatto tra loro, cedono a chi
veggono saper più di loro, ed aver più purgato ingegno; e son tanto docili e
buoni, che volentieri cedeno a chi più sa ed imparano da quelli; ma questo è di
rado assai.</p>
<p>Li capi principali delle scienze son soggetti al Sapienza, altri che il
Metafisico che è esso Sole, che a tutte scienze comanda, come architetto, ed ha
vergogna ignorare cosa alcuna al mondo umano. Sotto a lui sta il Grammatico, il
Logico, il Fisico, il Medico, il Politico, l'Economico, il Morale, l'Astronomo,
l'Astrologo, il Geometra, il Cosmografo, il Musico, il Prospettivo,
l'Aritmetico, il Poeta, l'Oratore, il Pittore, il Scultore. Sotto Amore sta il
Genitario, l'Educatore, il Vestiario, l'Agricola, l'Armentario, il Pastore, il
Cicurario, il Gran Coquinario. Sotto Potestà il Stratagemmario, il Campione, il
Ferrario, l'Armario, l'Argentario, il Monetario, l'Ingegnero, Mastro spia,
Mastro cavallerizzo, il Gladiatore, l'Artegliero, il Frombolario, il
Giustiziero. E tutti questi han li particolari artefici soggetti.</p>
<p>Or qui hai da sapere che ognun è giudicato da quello dell'arte sua; talché
ogni capo dell'arte è giudice, e punisce d'esilio, di frusta, di vituperio, di
non mangiar in mensa commune, di non andar in chiesa, non parlar alle donne. Ma
quando occorre caso ingiurioso, l'omicidio si punisce con morte, ed occhio per
occhio, naso per naso si paga per la pena della pariglia, quando è caso
pensato. Quando è rissa subitanea, si mitiga la sentenza, ma non dal giudice,
perché condanna subito secondo la legge, ma dalli tre Prencipi. E s'appella
pure al Metafisico per grazia, non per giustizia, e quello può far la grazia.
Non tengono carceri, se non per qualche ribello nemico un torrione. Non si
scrive processo, ma in presenza del giudice e del Potestà si dice il pro e il
contra; e subito si condanna dal giudice; e poi dal Potestà, se s'appella, il
sequente dì si condanna; e poi dal Sole il terzo dì si condanna, o s'aggrazia
dopo molti dì con consenso del popolo. E nessuno può morire, se tutto il popolo
a man commune non l'uccide; ché boia non hanno, ma tutti lo lapidano o
brugiano, facendo che esso s'elegga la polvere per morir subito. E tutti
piangono e pregano Dio, che plachi l'ira sua, dolendosi che sian venuti a
resecare un membro infetto dal corpo della republica; e fanno di modo che esso
stesso accetti la sentenza, e disputano con lui fin tanto che esso, convinto,
dica che la merita; ma quando è caso contra la libertà o contra Dio o contra
gli offiziali maggiori, senza misericordia si esequisce. Questi soli si
puniscono con morte; e quel che more ha da dire tutte le cause perché non deve
morire, e li peccati degli altri e dell'offiziali, dicendo quelli meritano
peggio; e se vince, lo mandano in esilio e purgano la città con preghiere e
sacrifizi ed ammende; ma non però travagliano li nominati.</p>
<p>Li falli di fragilità e d'ignoranza si puniscono solo con vituperi, e con
farlo imparare a contenersi, e quell'arte in cui peccò, o altra, e si trattano
in modo, che paion l'un membro dell'altro. Qui è da sapere, che se un
peccatore, senza aspettar accusa, va da sé all'offiziali accusandosi e
dimandando ammenda, lo liberano dalla pena dell'occulto peccato e la commutano
mentre non fu accusato.</p>
<p>Si guardano assai dalla calunnia per non patir la medesima pena. E perché
sempre stanno accompagnati quasi, ci vuole cinque testimoni a convincere, se
non si libera col giuramento il reo. Ma se due altre volte è accusato da dui o
tre testimoni, al doppio paga la pena.</p>
<p>Le leggi son pochissime, tutte scritte in una tavola di rame alla porta del
tempio, cioè nelle colonne, nelle quali ci son scritte tutte le quiddità delle
cose in breve: che cosa è Dio, che cosa è angelo, che cosa è mondo, stella,
uomo, ecc., con gran sale, e d'ogni virtù la diffinizione. E li giudici d'ogni
virtù hanno la sedia in quel luoco, quando giudicano, e dicono: — Ecco,
tu peccasti contra questa diffinizione: leggi —; e così poi lo condanna o
d'ingratitudine o di pigrizia o d'ignoranza; e le condanne son certe vere
medicine, più che pene, e di soavità grande.</p>
</sp>
<sp>
<speaker>Ospitalario</speaker>
<p>Or dire ti bisogna delli sacerdoti e sacrifizi e credenza loro.</p>
</sp>
<sp>
<speaker>Genovese</speaker>
<p>Sommo sacerdote è Sole; e tutti gli offiziali son sacerdoti, parlando delli
capi, ed offizio loro è purgar le conscienze. Talché tutti si confessano a
quelli, ed essi imparano che sorti di peccati regnano. E si confessano alli tre
maggiori tanto li peccati propri, quanto li strani in genere, senza nominare li
peccatori, e li tre poi si confessano al Sole. Il quale conosce che sorti di
errori corrono e sovviene alli bisogni della città e fa a Dio sacrifizio ed
orazioni, a cui esso confessa li peccati suoi e di tutto il popolo publicamente
in su l'altare, ogni volta che sia necessario per amendarli, senza nominar
alcuno. E così assolve il popolo, ammonendo che si guardi di quelli errori, e
confessa i suoi in publico e poi fa sacrifizio a Dio, che voglia assolvere
tutta la città ed ammaestrarla e difenderla. Il sacrifizio è questo, che
dimanda al popolo chi si vol sacrificare per li suoi membri, e così un di
quelli più buoni si sacrifica. E 'l sacerdote lo pone sopra una tavola, che è
tenuta da quattro funi, che stanno a quattro girelle della cupola, e, fatta
l'orazione a Dio che riceva quel sacrifizio nobile e voluntario umano (non di
bestie involuntarie, come fanno i Gentili), fa tirar le funi; e questo saglie
in alto alla cupoletta e qui si mette in orazione; e li si dà da magnare
parcamente, sino a tanto che la città è espiata. Ed esso con orazioni e digiuni
prega Dio, che riceva il pronto sacrifizio suo; e così, dopo venti o trenta
giorni, placata l'ira di Dio, torna a basso per le parti di fuore o si fa
sacerdote; e questo è sempre onorato e ben voluto, perché esso si dà per morto,
ma Dio non vuol che mora.</p>
<p>Di più vi stanno ventiquattro sacerdoti sopra il tempio, li quali a
mezzanotte, a mezzodì, la mattina e la sera cantano alcuni salmi a Dio; e
l'offizio loro è di guardar le stelle e notare con astrolabi tutti li movimenti
loro e gli effetti che producono, onde sanno in che paese che mutazione è stata
e ha da essere. E questi dicono l'ora della generazione e li giorni del
seminare e raccogliere, e serveno come mezzani tra Dio e gli uomini; e di essi
per lo più si fanno li Soli e scriveno gran cose ed investigano scienze. Non
vengono a basso, se non per mangiare; con donne non si impacciano, se non
qualche volta per medicina del corpo. Va ogni dì Sole in alto e parla con loro
di quel che hanno investigato sopra il benefizio della città e di tutte le
nazioni del mondo. In tempio a basso sempre ha da esser uno che faccia orazione
a Dio, ed ogni ora si muta, come noi facciamo le quarant'ore, e questo si dice
continuo sacrifizio.</p>
<p>Dopo mangiare si rendon grazie a Dio con musica, e poi si cantano gesti di
eroi cristiani, ebrei, gentili, di tutte nazioni, per spasso e per godere. Si
cantano inni d'amore e di sapienza e d'ogni virtù. Si piglia ognuno quella che
più ama, e fanno alcuni balli sotto li chiostri, bellissimi. Le donne portano
li capelli lunghi, inghirlandati ed uniti in un groppo in mezzo la testa con
una treccia. Gli uomini solo un cerro, un velo e berrettino. Usano cappelli in
campagna, in casa berrette bianche o rosse o varie, secondo l'offizio ed arte
che fanno, e gli officiali più grandi e pompose.</p>
<p>Tutte le feste loro son quattro principali, cioè quando entra il sole in
Ariete, in Cancro, in Libra, in Capricorno; e fanno gran rappresentazioni belle
e dotte; ed ogni congiunzione ed opposizione di luna fanno certe feste. E nelli
giorni che fondâro la città e quando ebbero vittoria, fanno il medesimo con
musica di voci feminine e con trombe e tamburi ed artiglierie; e li poeti
cantano le laudi delli più virtuosi. Ma chi dice bugia in laude è punito; non
si può dir poeta chi finge menzogna tra loro; e questa licenza dicono che è
ruina del mondo, che toglie il premio alle virtù e lo dona altrui per paura o
adulazione.</p>
<p>Non si fa statua a nullo, se non dopo che more; ma, vivendo, si scrive nel
libro delli eroi chi ha trovato arti nove e secreti d'importanza, o fatto gran
benefizio in guerra o pace al publico.</p>
<p>Non si atterrano li corpi morti, ma si bruggiano per levar la peste e per
convertirsi in fuoco, cosa tanto nobile e viva, che vien dal sole ed a lui
torna, e per non restar sospetto d'idolatria. Restano pitture solo o statue di
grand'uomini, e quelle mirano le donne formose, che s'applicano all'uso della
razza.</p>
<p>L'orazioni si fan alli quattro angoli del mondo orizzontali, e la mattina
prima a levante, poi a ponente, poi ad austro, poi a settentrione; la sera al
riverso, prima a ponente, poi a levante, poi a settentrione, poi ad austro. E
replicano solo un verso, che dimanda corpo sano e mente sana a loro ed a tutte
le genti, e beatitudine, e conclude: «come par meglio a Dio». Ma l'orazione
attentamente e lunga si fa in cielo; però l'altare è tondo e in croce spartito,
per dove entra Sole dopo le quattro repetizioni, e prega mirando in suso.
Questo lo fan per gran misterio. Le vesti pontificali son stupende di bellezza
e di significato a guisa di quelle d'Aron.</p>
<p>Distingueno li tempi secondo l'anno tropico, non sidereo, ma sempre notano
quanto anticipa questo di tempo. Credono che il sole sempre cali a basso, e
però facendo più stretti circoli arriva alli tropici ed equinozi prima che
l'anno passato; o vero pare arrivare, ché l'occhio, vedendolo più basso in
obliquo, lo vede prima giungere ed obliquare. Misurano li mesi con la luna e
l'anno col sole; e però non accordano questo con quella fino alli dicinove
anni, quando pur il capo del Drago finisce il suo corso; del che han fatto nova
astronomia. Laudano Tolomeo ed ammirano Copernico, benché Aristarco e Filolao
prima di lui; ma dicono che l'uno fa il conto con le pietre, l'altro con le
fave, ma nullo con le stesse cose contate, e pagano il mondo con li scudi di
conto, non d'oro. Però essi cercano assai sottilmente questo negozio, perché
importa a saper la fabrica del mondo, e se perirà e quando, e la sostanza delle
stelle e chi ci sta dentro a loro. E credeno esser vero quel che disse Cristo
delli segni delle stelle, sole e luna, li quali alli stolti non pareno veri, ma
li venirà, come ladro di notte, il fin delle cose. Onde aspettano la
renovazione del secolo, e forsi il fine. Dicono che è gran dubio sapere se 'l
mondo fu fatto di nulla o delle rovine d'altri mondi o del caos; ma par
verisimile che sia fatto, anzi certo. Son nemici d'Aristotile, l'appellano
pedante.</p>
<p>Onorano il sole e le stelle come cose viventi e statue di Dio e tempi
celesti; ma non l'adorano, e più onorano il sole. Nulla creatura adorano di
latria, altro che Dio, e però a lui serveno solo sotto l'insegna del sole, ch'è
insegna e volto di Dio, da cui viene la luce e 'l calore ed ogni altra cosa.
Però l'altare è come un sole fatto, e li sacerdoti pregano Dio nel sole e nelle
stelle, com'in altari, e nel cielo, come tempio; e chiamano gli angeli buoni
per intercessori, che stanno nelle stelle, vive case loro, e che le bellezze
sue Dio più le mostrò in cielo e nel sole, come suo trofeo e statua.</p>
<p>Negano gli eccentrici ed epicicli di Tolomeo e di Copernico; affermano che
sia un solo cielo, e che li pianeti da sé si movano ed alzino, quando al sole
si congiungeno per la luce maggiore che riceveno; e abbassino nelle quadrature
e nell'opposizioni per avvicinarsi a lui. E la luna in congiunzione ed
opposizione s'alza per stare sotto il sole e ricever luce in questi siti assai
che la sublima. E per questo le stelle, benché vadano sempre di levante a
ponente, nell'alzare paion gir a dietro; e così si veggono, perché il stellato
cielo corre velocemente in ventiquattro ore, ed esse ogni dì, caminando meno,
restano più a dietro; talché, sendo passate dal cielo, paion tornare. E quando
son nell'opposito del sole, piglian breve circolo per la bassezza, ché
s'inchinano a pigliar luce da lui, e però caminano inante assai; e quando vanno
a par delle stelle fisse, si dicon stazionari; quando più veloci, retrogradi,
secondo li volgari astrologi; e quando meno, diretti. Ma la luna, tardissima in
congiunzione ed opposizione, non par tornare, ma solo avanzare inanti poco,
perché il primo cielo non è tanto più di lei veloce allora c'ha lume assai o di
sopra o di sotto, onde non par retrograda, ma solo tarda indietro e veloce
inanti. E così si vede che né epicicli, né eccentrici ci voleno a farli alzare
e retrocedere. Vero è ch'in alcune parti del mondo han consenso con le cose
sopracelesti, e si fermano, e però diconsi alzar in eccentrico.</p>
<p>Del sole poi rendono la causa fisica, che nel settentrione s'alza per
contrastar la terra, dove essa prese forza, mentre esso scorse nel merigge,
quando fu il principio del mondo. Talché in settembre bisogna dire che sia
stato fatto il mondo, come gli Ebrei e Caldei antiqui, non li moderni,
escogitâro: e così, alzando per rifar il suo, sta più giorni in settentrione
che in austro, e par salir in eccentrico.</p>
<p>Tengono dui princìpi fisici: il sole padre e la terra madre, e l'aere essere
cielo impuro, e 'l fuoco venir dal sole, e 'l mar essere sudore della terra
liquefatta dal sole e unir l'aere con la terra, come il sangue lo spirito col
corpo umano; e 'l mondo essere animal grande, e noi star intra lui, come i
vermi nel nostro corpo; e però noi appartenemo alla providenza di Dio, e non
del mondo e delle stelle, perché rispetto a loro siamo casuali; ma rispetto a
Dio, di cui essi sono stromenti, siamo antevisti e provisti; però a Dio solo
avemo l'obligo di signore, di padre e di tutto.</p>
<p>Tengono per cosa certa l'immortalità dell'anima, e che s'accompagni,
morendo, con spiriti buoni o rei, secondo il merito. Ma li luoghi delle pene e
premi non l'han per tanto certi; ma assai ragionevole pare che sia il cielo e i
luochi sotterranei. Stanno anche molto curiosi di sapere se queste pene sono
eterne o no. Di più son certi che vi siano angeli buoni e tristi, come avviene
tra gli uomini, ma quel che sarà di loro aspettano avviso dal cielo. Stanno in
dubbio se ci siano altri mondi fuori di questo, ma stimano pazzia dir che non
ci sia niente, perché il niente né dentro né fuori del mondo è, e Dio, infinito
ente, non comporta il niente seco.</p>
<p>Fanno metafisici princìpi delle cose l'ente, ch'è Dio, e 'l niente, ch'è il
mancamento d'essere, come condizione senza cui nulla si fa: perché non se farìa
si fosse, dunque non era quel che si fa. Dal correre al niente nasce il male e
'l peccato; però il peccatore si dice annichilarsi e il peccato ha causa
deficiente, non efficiente. La deficienza è il medesimo che mancanza, cioè o di
potere o di sapere o di volere, ed in questo ultimo metteno il peccato. Perché
chi può e sa ben fare, deve volere, perché la volontà nasce da loro, ma non
<emph>e contra</emph>. Qui ti stupisci ch'adorano Dio in Trinitate, dicendo
ch'è somma Possanza, da cui procede somma Sapienza, e d'essi entrambi, sommo
Amore. Ma non conosceno le persone distinte e nominate al modo nostro, perché
non ebbero revelazione, ma sanno ch'in Dio ci è processione e relazione di sé a
sé; e così tutte cose compongono di possanza, sapienza ed amore, in quanto han
l'essere; d'impotenza, insipienza e disamore, in quanto pendeno dal non essere.
E per quelle meritano, per queste peccano, o di peccato di natura nelli primi o
d'arte in tutti tre. E così la natura particolare pecca nel far i mostri per
impotenza o ignoranza. Ma tutte queste cose son intese da Dio potentissimo,
sapientissimo ed ottimo, onde in lui nullo ente pecca e fuor di lui sì; ma non
si va fuor di lui, se non per noi, non per lui, perché in noi la deficienza è,
in lui l'efficienza. Onde il peccare è atto di Dio, in quanto ha essere ed
efficienza; ma in quanto ha non essere e deficienza, nel che consiste la
quidità d'esso peccare, è in noi, ch'al non essere e disordine declinamo.</p>
</sp>
<sp>
<speaker>Ospitalario</speaker>
<p>Oh, come sono arguti!</p>
</sp>
<sp>
<speaker>Genovese</speaker>
<p>S'io avesse tenuto a mente, e non avesse pressa e paura, io ti sfondacarìa
gran cose; ma perdo la nave, se non mi parto.</p>
</sp>
<sp>
<speaker>Ospitalario</speaker>
<p>Per tua fé, dimmi questo solo: che dicono del peccato d'Adamo?</p>
</sp>
<sp>
<speaker>Genovese</speaker>
<p>Essi confessano che nel mondo ci sia gran corruttela, e che gli uomini si
reggono follemente e non con ragione; e che i buoni pateno e i tristi reggono;
benché chiamano infelicità quella loro, perché è annichilarsi il mostrarsi quel
che non sei, cioè d'essere re, d'essere buono, d'esser savio, e non esser in
verità. Dal che argomentano che ci sia stato gran scompiglio nelle cose umane,
e stavano per dire con Platone, che li cieli prima giravano dall'occaso, là
dove mò è il levante, e poi variâro. Dissero anco che può essere che governi
qualche inferior Virtù, e la prima lo permetta, ma questo pur stimano pazzia.
Più pazzia è dire che prima resse Saturno bene, e poi Giove, e poi gli altri
pianeti; ma confessano che l'età del mondo succedono secondo l'ordine di
pianeti, e credeno che la mutanza degli assidi ogni mille anni o mille seicento
variano il mondo. E questa nostra età par che sia di Mercurio, si bene le
congiunzioni magne l'intravariano, e l'anomalie han gran forza fatale.</p>
<p>Finalmente dicono ch'è felice il cristiano, che si contenta di credere che
sia avvenuto per il peccato d'Adamo tanto scompiglio, e credeno che dai padri
a' figli corre il male più della pena che della colpa. Ma dai figli al padre
torna la colpa, perché trascurâro la generazione, la fecero fuor di tempo e
luoco, in peccato e senza scelta di genitori, e trascurâro l'educazione, ché
mal l'indottrinâro. Però essi attendeno assai a questi dui punti, generazione
ed educazione; e dicono che la pena e la colpa redonda alla città, tanto de'
figli, quanto de' padri; però non si vedeno bene e par che il mondo si regga a
caso. Ma chi mira la costruzione del mondo, l'anatomia dell'uomo (come essi fan
de' condennati a morte, anatomizzandoli) e delle bestie e delle piante, e gli
usi delle parti e particelle loro, è forzato a confessare la providenza di Dio
ad alta voce. Però si deve l'uomo molto dedicare alla vera religione, ed onorar
l'autor suo; e questo non può ben fare chi non investiga l'opere sue e non
attende a ben filosofare, e chi non osserva le sue leggi sante: «Quel che non
vuoi per te non far ad altri, e quel che vuoi per te fa tu il medesimo.» Dal
che ne segue, che se dai figli e dalle genti noi onor cercamo, alli quali poco
damo, assai più dovemo noi a Dio, da cui tutto ricevemo, in tutto siamo e per
tutto. Sia sempre lodato.</p>
</sp>
<sp>
<speaker>Ospitalario</speaker>
<p>Se questi, che seguon solo la legge della natura, sono tanto vicini al
cristianesmo, che nulla cosa aggiunge alla legge naturale si non i sacramenti,
io cavo argumento di questa relazione che la vera legge è la cristiana, e che,
tolti gli abusi, sarà signora del mondo. E che però gli Spagnuoli trovâro il
resto del mondo, benché il primo trovatore fu il Colombo vostro genovese, per
unirlo tutto ad una legge; e questi filosofi saran testimoni della verità,
eletti da Dio. E vedo che noi non sappiamo quel che ci facemo, ma siamo
instromenti di Dio. Quelli vanno per avarizia di danari cercando novi paesi, ma
Dio intende più alto fine. Il sole cerca strugger la terra, non far piante ed
uomini; ma Dio si serve di loro in questo. Sia laudato.</p>
</sp>
<sp>
<speaker>Genovese</speaker>
<p>Oh, se sapessi che cosa dicono per astrologia e per l'istessi profeti nostri
ed ebrei e d'altre genti di questo secolo nostro, c'ha più istoria in cento
anni che non ebbe il mondo in quattro mila; e più libri si fecero in questi
cento che in cinque mila; e dell'invenzioni stupende della calamita e stampe ed
archibugi, gran segni dell'union del mondo; e come, stando nella triplicità
quarta l'asside di Mercurio a tempo che le congiunzioni magne si faceano in
Cancro, fece queste cose inventare per la Luna e Marte, che in quel segno
valeno al navigar novo, novi regni e nove armi. Ma entrando l'asside di Saturno
in Capricorno, e di Mercurio in Sagittario, e di Marte in Vergine, e le
congiunzioni magne tornando alla triplicità prima dopo l'apparizion della
stella nova in Cassiopea, sarà grande monarchia nova, e di leggi riforma e
d'arti, e profeti e rinovazione. E dicono che a' cristiani questo apporterà
grand'utile; ma prima si svelle e monda, poi s'edifica e pianta.</p>
<p>Abbi pazienza, che ho da fare.</p>
<p>Questo sappi, c'han trovato l'arte del volare, che sola manca al mondo, ed
aspettano un occhiale di veder le stelle occulte ed un oricchiale d'udir
l'armonia delli moti di pianeti.</p>
</sp>
<sp>
<speaker>Ospitalario</speaker>
<p>Oh! oh! oh! mi piace. Ma Cancro è segno feminile di Venere e di Luna, e che
può far di bene?</p>
</sp>
<sp>
<speaker>Genovese</speaker>
<p>Essi dicono che la femina apporta facondità di cose in cielo, e virtù manco
gagliarda rispetto a noi aver dominio. Onde si vede che in questo secolo
regnâro le donne, come l'Amazoni tra la Nubbia e 'l Monopotapa, e tra gli
Europei la Rossa in Turchia, la Bona in Polonia, Maria in Ongheria, Elisabetta
in Inghilterra, Catarina in Francia, Margherita in Fiandra, la Bianca in
Toscana, Maria in Scozia, Camilla in Roma ed Isabella in Spagna, inventrice del
mondo novo. E 'l poeta di questo secolo incominciò dalle donne dicendo: «Le
donne, i cavalier, l'armi e l'amori». E tutti son maledici li poeti d'ogge per
Marte; e per Venere e per la Luna parlano di bardascismo e puttanesmo. E gli
uomini si effeminano e si chiamano «Vossignoria»; ed in Africa, dove regna
Cancro, oltre l'Amazoni, ci sono in Fez e Marocco li bordelli degli effeminati
publici, e mille sporchezze.</p>
<p>Non però restò, per esser tropico segno Cancro ed esaltazion di Giove ed
apogìo del Sole e di Marte trigono, sì come per la Luna e Marte e Venere ha
fatto la nova invenzion del mondo e la stupenda maniera di girar tutta la terra
e l'imperio donnesco, e per Mercurio e Marte e Giove le stampe ed archibugi, di
non far anche de leggi gran mutamento. Ché nel mondo novo e in tutte le marine
d'Africa e Asia australi è entrato il cristianesmo per Giove e Sole, ed in
Africa la legge del Seriffo per la Luna, e per Marte in Persia quella d'Alle,
renovata dal Sofì, con mutarsi imperio in tutte quelle parti ed in Tartaria. Ma
in Germania, Francia ed Inghilterra entrò l'eresia per esser esse a Marte ed
alla Luna inchinate; e Spagna per Giove ed Italia per il Sole, a cui
sottostanno, per Sagittario e Leone, segni loro, restâro nella bellezza della
legge cristiana pura. E quante cose saran più di mò inanzi, e quanto imparai da
questi savi circa la mutazion dell'assidi de' pianeti e dell'eccentricità e
solstizi ed equinozi ed obliquitati, e poli variati e confuse figure nello
spazio immenso; e del simbolo c'hanno le cose nostrali con quelle di fuori del
mondo; e quanto seque di mutamento dopo la congiunzion magna e l'eclissi, che
sequeno dopo la congiunzion magna in Ariete e Libra, segni equinoziali, con la
renovazione dell'anomalie, faran cose stupende in confirmar il decreto della
congiunzion magna e mutar tutto il mondo e rinovarlo!</p>
<p>Ma per tua fé, non mi trattener più, c'ho da fare. Sai come sto di pressa.
Un'altra volta.</p>
<p>Questo si sappi, che essi tengon la libertà dell'arbitrio. E dicono che, se
in quaranta ore di tormento un uomo non si lascia dire quel che si risolve
tacere, manco le stelle, che inchinano con modi lontani, ponno sforzare. Ma
perché nel senso soavemente fan mutanza, chi segue più il senso che la raggione
è soggetto a loro. Onde la costellazione che da Lutero cadavero cavò vapori
infetti, da' Gesuini nostri che fûro al suo tempo cavò odorose esalazioni di
virtù, e da Fernando Cortese che promulgò il cristianesmo in Messico nel
medesimo tempo.</p>
<p>Ma di quanto è per sequire presto nel mondo io te 'l dirò un'altra
fiata.</p>
<p>L'eresia è opera sensuale, come dice S. Paolo, e le stelle nelli sensuali
inchinano a quella, nelli razionali alla vera legge santa della prima Raggione,
sempre laudanda. <emph>Amen</emph>.</p>
</sp>
<sp>
<speaker>Ospitalario</speaker>
<p>Aspetta, aspetta.</p>
</sp>
<sp>
<speaker>Genovese</speaker>
<p>Non posso, non posso.</p>
</sp>
</div1>
</body>
</text>
</TEI.2>
