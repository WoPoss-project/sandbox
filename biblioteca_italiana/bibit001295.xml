<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
       <teiHeader>
      <fileDesc>
         <titleStmt>
            <title>Epistolario (1812-1813)</title>
            <author>Ugo Foscolo</author>
         </titleStmt>
         <extent>807690 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2008</date>
            <idno>bibit001295</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Epistolario. 4, 1812-1813</title>
               <title type="part">v.</title>
               <author>Foscolo, Ugo</author>
               <editor id="ed">Carli, Plinio</editor>
               <publisher>F. Le Monnier</publisher>
               <pubPlace>Firenze</pubPlace>
               <date>1954</date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>800</date>
         </creation>
         <langUsage>
            <language id="ita">Italiano</language>
         </langUsage>
         <textClass>
            <keywords scheme="CGB">
               <term>Lettere ed epistolari</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2008-08-01T00:00:00.000+02:00</date>
            <respStmt>
               <name>Sara Crestini</name>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2008-09-09T00:00:00.000+02:00</date>
            <respStmt>
               <name>Valeriano Fiori</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2008-10-28T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="1136. Di Silvio Pellico e di Odoardo Briche (2 Gennaio 1812)">
            <head>Di SILVIO PELLICO e di ODOARDO BRICHE.</head>
            <opener>
               <dateline>[Milano] 2 Gennaio 1812.</dateline>
            </opener>
            <p>Carissimo Foscolo – Niuno sente più di me la privazione della vostra presenza: ditemi che cosa fate in Venezia; ditemi se sarete presto di ritorno. Ho dimandato di vostre nuove ad alcuni: vi assicuro che mi dorrebbe se altri prima di me ricevesse lettere da voi. Scrivete al vostro amico.</p>
            <p>Il pubblico parla sempre della Tragedia proibita. È voce di tutti che sia stata mandata a Parigi. Io non ho terrori d'Inquisizione, ma avrei bisogno di vedere la sicurezza del vostro Volto per quietarmi.</p>
            <p>So che il <title>Poligrafo</title> ha gracchiato ancora; il come lo ignoro, e sfuggo di sentirlo, tanta rabbia mi fa.</p>
            <p>Addio, caro Foscolo! scrivimi. Non vedo più Monti, nè la Leccioli: passo le mie sere a parlare di te col tuo Odoardo e con sua madre; poi vengo a casa e leggo l'Ariosto prima d'andare a letto. Molti ti salutano, nominatamente mio fratello, Borsieri, e Gerosa. Io auguro a te il buon capo d'anno e a me il tuo ritorno.</p>
            <space type="stacco-narrativo"/>
            <p>Carissimo Foscolo – Senza di te i passeggi non mi procurano alcun piacere, non vedo più alcuna signora, non ho mai più veduto la Morandini. Ho visto in carrozza la Battaglia che mi ha detto di salutarti. Mia mamma ha fatto inquadrare il tuo bel ritratto. Gerosa che ha una bellissima mano scriverà sotto questi versi:
<quote rend="block">
                  <l>Pinto da te nelle immortali note</l>
                  <l>Che le Muse ti dettano e l'amore,</l>
                  <l>Qual sei t'ammireran le età remote</l>
                  <l>Divo ingegno, alto spirto, inclito core.</l>
               </quote>
Io spero che verrai presto a Milano. Mia mamma ti raccomanda di scriverci: ella ti vuol bene ma non più di me. Io traduco il latino, ho quasi finito il secondo volume della Storia Romana: a me piace più il primo perchè vi sono più grandi uomini, io vo leggendo il Tasso che mi ha regalato Pellico mio amico.</p>
            <p>Addio, io t'abbraccio.</p>
         </div1>
         <div1 n="1137. Di Paolo De Capitani (8 Gennaio 1812)">
            <head>Di PAOLO DE CAPITANI.</head>
            <opener>
               <dateline>Milano 8 Gennaio 1812.</dateline>
            </opener>
            <p>Car.mo Amico – Ho comunicato a Rottigni ed a Chiotti la graziosissima tua lettera. Entrambi ti salutano e ti ringraziano: ma cosa dovrò dire io di una gratitudine, senza che io ti abbia fatto alcun benefizio, che tu vuoi professarmi e che io non merito. Caro amico, io ho diviso i tuoi dispiaceri, nè ho potuto far altro per te. Ciò dimostra che vi è analogia fra i nostri caratteri, di che io debbo essere lusingato perchè ti stimo.</p>
            <p>Il gran Keller aveva promesso di darmi quest'oggi la copia della tragedia, e mi ha mancato di parola. Egli si è ingannato. Ridi.... un foglio bianco era stato posto fra il quarto e il quinto atto. Egli aveva creduto che terminasse la tragedia al foglio bianco, e vi mancava un atto. Dimani la manderò al colonnello Battaglia.</p>
            <p>Desideriamo di rivederti qui. Tronca le dimore, che se in Milano hai de' nemici, molti di noi ti amano di cuore ed io caldissimamente.</p>
            <closer>
               <signed>Il tuo DE CAPITANI.</signed>
            </closer>
         </div1>
         <div1 n="1138. Di Michele Leoni (13 Gennaio 1812)">
            <head>Di MICHELE LEONI.</head>
            <opener>
               <dateline>Milano 13 Gennaio 1812.</dateline>
            </opener>
            <p>Mio buon Amico – Solamente questa mattina ho inteso da Domenico, essere voi arrivato a Venezia il 2 del corr. e siccome sento che vi siete divertito e state bene, me ne congratulo di cuore. Vi mando il N.<hi rend="apice">o</hi> 21 degli <title>Annali</title> ecc. La settimana che viene, vi manderò il 22 che sta sotto il torchio. – L'articolo sull'<title>Ajace</title>, che Borsieri ed io avevamo messo insieme, non senza qualche felicità e novità e che doveva essere inserito appunto nel N.<hi rend="apice">o</hi> 22, non avrà luogo. Il sig. Rasori, col quale ebbi ad avere una lunga discussione, riflettendo a quanto avvenne in proposito, teme di compromettersi: eppure anche dopo di ciò, hanno parlato dell'<title>Ajace</title> il Poligrafo e il Giornale italiano; eppure l'articolo è meramente letterario, e non si diffonde che sul soggetto e su l'arte. Io avrei potuto volere adempiuta la mia volontà, che in sostanza non ebbe ad incontrare verun ostacolo presso la Censura; ma doveva romperla con l'intollerante collaboratore, ed ho preferita la mortificazione mia allo scandalo. Bensì mi sono astenuto, e mi asterrò per sempre dal metter piede in sua casa, e dal trovarmi con lui. Non gli perdonerò mai d'aver contraddetto che un amico vostro sorgesse a difendervi onestamente contro tanti maligni, e si facesse a scuoprire le bellezze della vostra produzione e ragionare su quelle, a fronte di chi non si studiò di sviscerare che i difetti. Io avrei in tal modo secondato il mio cuore, e ad un tempo il desiderio di tanti, giustamente sdegnati dell'infame contegno di chi si avvisa scrivere come scrisse.... Ma non conta, io la stamperò a parte. Ella è pure una brutta cosa, o mio caro Foscolo, il non aver cuore!</p>
            <p>Vi raccomando il mio povero Macbeth.</p>
            <p>Ove credeste ch'io potessi esservi utile in alcuna cosa in vostra assenza, scrivetemi e disponete pienamente di me. Tornate presto e state sano.</p>
         </div1>
         <div1 n="1139. Di Silvio Pellico e di Odoardo Briche [21 (?) Gennaio 1812]">
            <head>Di SILVIO PELLICO e di ODOARDO BRICHE.</head>
            <opener>
               <dateline>Milano 21 (?) Gennaio 1812.</dateline>
            </opener>
            <p>Caro Foscolo. Vivo sempre con voi: la vostra lettera mi ha fatto molto piacere, tanto più che vi dice circondato d'amici e festeggiato. Nondimeno divido le afflizioni domestiche che m'accennate: di tutte le afflizioni sono quelle che stringono più il petto. Vi desidero felice; siatelo; e amatemi. Addio: scrivetemi; mi lusingo che vi riavremo al finire del carnovale. Intanto divertitevi. Addio.</p>
            <closer>
               <signed>Il vostro <emph>ecc</emph>.</signed>
            </closer>
            <ps>
               <p>Carissimo Foscolo – Io ricevetti con gran piacere la tua amabile lettera; io sto sempre bene, e nella notte non dormo, ma solo ti parlo. Io tengo nella mia stanza da letto il tuo ritratto. Io spero che tu avrai ricevuto la mia lettera; scrivo male ma è che scrivo allo scuro. Intanto addio; non veggio mai la Morandini, né nessuno.</p>
               <p>Ti abbraccio con tutto cuore.</p>
            </ps>
         </div1>
         <div1 n="1140. Di Luigi Vaccari (22 Gennaio 1812)">
            <head>Di LUIGI VACCARI.</head>
            <opener>
               <dateline>Milano 22 Gennaio 1812.</dateline>
            </opener>
            <p>Carissimo amico – Rispondo un po' troppo tardi alla cara vostra 2 corrente: ma spero che me lo perdonerete e che non vorrete attribuirlo a mancanza d'amicizia e di stima, de' quali miei sentimenti verso voi vi prego ad essere sempre sicuro. Vi ringrazio pel buon capo d'anno che dato mi avete, e che vi ho ricambiato di cuore estendendolo a tutta la vostra famiglia, e segnatamente alla vostra buona Madre. Mi pare che voi mi siate divenuto più caro dopo la disgrazia che ho avuto di perder la mia, e ciò sicuramente per la tenerezza che voi avete per la vostra. Figuratevi quindi con quanto piacere abbia sentito che la vostra presenza abbia potuto rassicurarla dei conceputi timori, ed esserle di sollievo. Lodo pure sommamente il vostro divisamento di volervi sempre più dimostrare attaccato al governo, e riconoscente al Principe anche per non ingerire nuovi timori nell'animo de' vostri parenti; e vi loderò anche se, come voglio esserne certo, non avete più letto il vostro <title>Ajace</title> nemmeno nelle private società, poichè i vostri nemici si maneggerebbero per farvi danno anche per questo.</p>
            <p>La Sig.<hi rend="apice">ra</hi> Luigia vi saluta, e così pure suo Marito, che, come ama estremamente Virgilio ed i suoi versi, così ama quelli che sono innamorati del Poeta; e che recitano a tratto a tratto qualche pezzo delle sue opere. State sano, non vi abbandonate troppo ai divertimenti, e ricordatevi degli amici fra' quali si pregia di essere annoverato il vostro affezionatissimo <emph>ecc</emph>.</p>
         </div1>
         <div1 n="1141. Di Vittore Benzon (22 Gennaio 1812)">
            <head>Di VITTORE BENZON.</head>
            <opener>
               <dateline>Treviso 22 Gennaio [1812].</dateline>
            </opener>
            <p>Ugo carissimo e pregiatissimo Amico mio – Ti devo mille ringraziamenti per la bontà con cui ti piacque di rivedere que' miei versi e additarmi i luoghi principalmente degni di emenda, ma più di tutto ti ringrazio per quella benevolenza che in tal guisa mi dimostri, benevolenza a me dolcissima, che ti amo quanto ti stimo, e ti do in amore quanto tutti quelli che non conoscono che le tue opere ti danno in ammirazione e in lode, ammirandoti poi, e lodandoti sempre più d'ogni altro. – Ti prego di osservare, Amico mio, se questi versi che pongo qui sotto ti sembrino acconci al bisogno di maggiore chiarezza che mi additasti in quel passo dell'Epistola. Correggerò anche il verso della <emph>vita mortale</emph> come ho fatto d'alcuni altri che mancavano per la stessa cagione. Il <emph>diuturno</emph> m'imbarazza più che tutto il resto, ma ho trovati in Parini molti esempi d'un uso simigliante. Ad ogni modo procurerò di cambiarlo. Que' miei versi non ti dispiacciono dunque? Ah i <title>Sepolcri</title> han fatto un gran bene a'giovani cultori della divina Arte! Non già ch'io mi sia messo in capo giammai di volerti seguire, che hai penne altre dalle mie, ma i tuoi sciolti insegnano a chi ne vuol fare, insegnano cose che altrove non s'imparano, e specialmente insegnano a non istudiare in tanti altri che si chiamano Poeti. Ho letto e riletto la tua Tragedia. E non fu quello un tratto cortesissimo e generoso di farmene possessore? Grazie, Ugo carissimo, grazie mille. Ma te ne voglio dire la mia opinione. La mia opinione è che quella lettura m'è dolcissima ed utilissima. Ne farai tu ancora di queste tragedie? Pubblicherai qualche altro Carme? Ah, quell'Alceo quell'Alceo, quanto pagherei di leggerlo tutto! Addio carissimo, visita ti prego qualche volta la Madre mia che ha un'anima meglio temprata ad udirti di tant'altre.</p>
            <space type="stacco-narrativo"/>
            <p>Fa mille saluti ti prego a Petrethin per me. Senz'<emph>H</emph> mi pareria un diminutivo che non mi piace.</p>
         </div1>
         <div1 n="1142. A Odoardo Briche e a Silvio Pellico (25 Gennaio 1812)">
            <opener>
               <salute>A ODOARDO BRICHE e a SILVIO PELLICO – <emph>Milano</emph>.</salute>
               <dateline>[Venezia] 25 Gennaio 1812.</dateline>
            </opener>
            <p>Odoardo mio, e tu Pellico amicissimo – Siate benedetti da me, e ricompensati dal cielo per l'amore che mi portate, e per la consolazione che mi avete mandata co' vostri caratteri. Sappiate ch'io vi scrivo da letto dove un raffreddore mi tiene da tre giorni e tre notti, e ne' primi due giorni ebbi la febbre; ora ho soltanto la tosse. Vorrei pure scrivere alla gentile, ed amorosa, ed affettuosissima Emilia: so ch'ella è d'inferma salute e d'animo poco lieto. Le parti son pari, e noi siamo due poveri e <emph>sensibilissimi</emph> disgraziati, ma mentr'ella mi ha dato tanto sollievo con la sua lettera, io se pigliassi la penna per lei, non saprei scriverle che tristissime geremiate; ed accrescere co' miei i suoi guai. Davvero io vivo in mezzo a' guai, ed afflitto sempre, e talvolta infastidito, ed imparo, ciò che non aveva imparato mai, la <emph>cabala de' forensi</emph>. Ma cos'è la teoria, Emilia mia dolce, senza la <emph>pratica?</emph> ed io non sono nato che a teorizzare su l'umane perfidie, e a tollerarle sovente con mio danno, senza poterle praticar mai per utile mio. – Addio intanto, miei cari, Addio. Fra dieci giorni al più tardi sarò a Milano. Tu Pellico avvertine il mio servo; lo troverai in casa mia. – Inoltre ti recherai tra mezzodì e le ore due in casa Trechi rimpetto al teatro della Scala: domanda del signor Barinetti pagatore di guerra; ed avvertilo in mio nome ch'io in data d'oggi gli scrissi di tal cosa che a me preme assaissimo: però lo prego di riscuotere la lettera dalla posta, caso che non gliel'avessero recata avendoci io posto il ricapito in casa Trechi. – Addio addio miei carissimi, ed amatemi, e pregate il cielo per la mia salute, com'io gli mando voti per la vostra felicità. – Addio addio.</p>
            <closer>
               <signed>UGO.</signed>
            </closer>
         </div1>
         <div1 n="1143. A Isabella Teotochi Albrizzi (Febbraio 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>[Venezia Febbraio 1812].</dateline>
            </opener>
            <p>«Mille fiate, o dolce mia guerriera», io mi credo sì forte da intimarvi battaglia, o se non altro d'accettare quella che voi spesso mi presentate. <foreign lang="fre">Mais hélas! hélas!</foreign> io poi m'accorgo ch'io come discendente legittimo di Don Chisciotte sarei sempre debole contro di voi; e che la mia magra e malinconica persona vacillerebbe al primo colpo. Mi rassegnerò dunque a lasciarmi assalire, ed a cedere. – Stassera (se voi non dite ora di no) verrò in compagnia d'un bel giovine, commilitone di mio fratello, amico mio, e figlio del conte Giovio letterato. Bramando egli di vedere in Venezia le cose e le persone delle quali possa ricordarsi con compiacenza, mi ha richiesto di presentarlo alla Saggia Isabella, ed all'Autore dell'Epistole. – Intanto addio; addio anche a Pipi. Vorrei pure mandargli i dolci <emph>fighetti</emph>; ma poichè l'inesorabile Madre usa pur sempre del suo diritto del veto, io mi contenterò di mandargli un bacio, che vale assai meno de' dolci fighetti.</p>
            <closer>
               <signed>UGO.</signed>
            </closer>
         </div1>
         <div1 n="1144. A Giambattista Giovio (12 Febbraio 1812)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>Venezia Mercoledì delle Ceneri 12 Febbraio 1812.</dateline>
            </opener>
            <p>Signor Conte – Mentre Ella si stava al fuoco, noi tutti ci siamo nutriti di tepid' aura e di sole splendidissimo. <foreign lang="lat">Hic ver assiduum</foreign>; e i Milanesi trattanto ci credeano trapiantati in Siberia. Onde la patria de' miei padri che mi è cara sempre, mi è anche sembrata più bella. Ed ebbi ancora la consolazione di abbracciare Benedetto, e di vederlo estatico ammiratore di questa città maravigliosa ne' suoi principj, ne' suoi progressi, nella sua caduta; maravigliosa nella sua presente miseria, maravigliosa un giorno nelle sue rovine, – un giorno! – Mia Madre a cui ho letto il di lei foglio, mi ha imposto di ringraziarla assai assai: io le aveva già recato il <title>Manuale</title>; e bench'ella professi rito diverso, è ad ogni modo cristiana, e la morale di quel libro giova anche a chi dice il <foreign lang="lat">pater noster</foreign>, cangiando il <foreign lang="lat">panem quotidianum</foreign> nel <foreign lang="lat">panem supersubstantialem</foreign>. Ed anche queste due parole furono cagioni di scismi, di roghi e di guerre! – Il cavalier Pindemonte mi disse d'aver ricevuto il libro; s'ella non gli ha scritto, egli tacerà con lei. Ed ora tace anche con chi gli scrive, e talvolta con chi gli parla. Non ch'ei viva disdegnato, ma la sua salute lo rende tristissimo; e sarebbe di più difficile conversazione se l'educazione e la bontà del suo cuore non gli facessero superare l'infermità, e la malinconia.</p>
            <p>Bench'io m'allontani con dispiacere, dovrò pur tornarmi a Milano, e ci sarò verso a' primi di marzo: s'io potrò fare una corsa al Lario per le feste di Pasqua, io avrò il piacere di rivedere la dotta, la pia, e la bella famiglia de' Giovj. – Intanto <foreign lang="lat">vive valeque</foreign>.</p>
            <closer>Tutto suo <emph>ecc</emph>.</closer>
            <ps>
               <p>
                  <emph>P. S.</emph> Non ho ancora potuto vedere il signor avvocato Fossati. Prima di partire farò d'obbedire agli avvisi ch'Ella mi ha dato.</p>
            </ps>
         </div1>
         <div1 n="1145. Alla Madre (17 Marzo 1812)">
            <opener>
               <salute>Alla Madre – <emph>Venezia</emph>.</salute>
               <dateline>[Padova 17 Marzo 1812] Martedì, ore 3 dopo il mezzodì.</dateline>
            </opener>
            <p>Cara Mamma – Scrivo da Padova ov'io mi fermerò tutt'oggi. Domani partirò, e giovedì a sera sarò in Milano; donde non potrò scriverti che sabbato, perchè l'ordinario non parte prima. Addio, mia cara Mamma; addio Rubina; addio mio caro Pippi. Dio Signore sia con voi. Tu Madre mia, mandami la tua benedizione.</p>
            <closer>
               <signed>NICCOLÒ.</signed>
            </closer>
         </div1>
         <div1 n="1146. Di Camillo Ugoni (19 Marzo 1812)">
            <head>Di CAMILLO UGONI.</head>
            <opener>
               <dateline>Brescia 19 Marzo 1812.</dateline>
            </opener>
            <p>Il vostro ritorno a Milano, cacciando mille paure dal mio cuore, mi consola; e solo duolmi che siate passato di qui, senza ch'io vi abbia potuto dare l'amplesso dell'amicizia: foste però galantuomo, scrivendomi almeno un viglietto, di che vi ringrazio, ed io fui galantuomo, chè corsi subito dalla Marzia ad eseguire la vostra commissione. Essa udì con piacere e i vostri saluti, e il vostro ritorno, e vi risaluta. Così fanno gli amici, e più di tutti Borgno, che vi raccomanda, affinchè vogliate dire una parola per lui al Ministro dell'Interno, o alla Direzione. Già le sue domande le innoltrò egli stesso. Mentre foste in Venezia ho stampato versi e prose, ma non vi mando niente, perchè nè di versi in lode di prefetti che partono, nè di produzioni di agricoltura non vi dilettate troppo, ed io soffrirei di mal grado la vostra indifferenza, o il vostro silenzio soprà una Memoria, che l'Ateneo premiò, e ch'io stimo utile, ed assai bene scritta.</p>
            <p>Vi manderò nondimeno il Cesare a suo tempo, che saprà forse vincere il vostro restìo ad approvare le cose letterarie. Addio, mio caro Foscolo: vogliatemi bene, e confortatemi con alcuna vostra lettera la vita faticosa che traggo. Addio addio. Vi prego di scrivermi presto, e a lungo – Salutate D'Arras a nome del vostro</p>
            <closer>
               <signed>UGONI.</signed>
            </closer>
         </div1>
         <div1 n="1147. Al principe Alberico Barbiano (23 Marzo 1812)">
            <opener>
               <salute>Al principe ALBERICO BARBIANO – <emph>Belgioioso</emph>.</salute>
               <dateline>Milano 23 Marzo 1812.</dateline>
            </opener>
            <p>Signor Principe – Il dono di cui Vostra Altezza ha voluto onorarmi attesterà agli altri la nobile sua liberalità; ed io lo serberò religiosamente affinchè mi ricordi la gratitudine e l'ossequio ch'io le devo dal giorno che le fui presentato. Il dono acquista grandissimo prezzo dal modo e dal carattere del donatore.</p>
            <p>Ho parlato pel suo raccomandato; e se l'affare pendesse in tutto dal Direttore io avrei forse ritratto alcun frutto più utile delle nude promesse. Ma la decisione spetta al Ministro; io non ho l'onore di conoscerlo; ho nondimeno cercato un intercessore; e per sabbato io spero di recarle a Belgioioso qualche notizia soddisfacente.</p>
            <p>Trattanto io la supplico, Signor Principe, di considerarmi tra' suoi leali servidori.</p>
            <closer>Di V. A. Devotissimo ed obbligatissimo <emph>ecc</emph>.</closer>
         </div1>
         <div1 n="1148. A Isabella Teotochi Albrizzi (24 Marzo 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>Milano Martedì santo [24 Marzo] 1812.</dateline>
            </opener>
            <p>Mia cara Amica – A chi vien da Venezia crede di trasmigrare alla villa: tuttavia Milano è turbolento per me che devo talvolta conversare con chi non mi alimenta nè l'animo nè la mente. Onde per Pasqua sarò a Belgioioso ove udrò a veglia le novellette, e godrò della primavera passeggiando per le campagne e parlando col passato e col futuro. E parlerò sovente con voi, mia cara Amica, accusandomi nuovamente e perpetuamente ed acerbamente di non avere goduto della vostra compagnia quant'io <emph>forse</emph> poteva; e in questo <emph>forse</emph>, ch'io solo potrei spiegare, trovo qualche discolpa. – Ho salutato in nome vostro il senatore Giustiniani; e perchè m'è cresciuto nel cuore l'amor di Venezia, andrò a visitarlo. Voi accogliete i saluti d'Albertino Litta, memore sempre e dolcissimamente di voi; accogliete i saluti di Mustoxidi che pende tra il rimanersi, e l'andarsene. Dite il ben tornato a Metaxà che non può star molto a rivedervi: fate insomma ch'io riviva talvolta nella memoria de' vostri amici, e segnatamente di vostro Padre, e del Cavaliere. Tu, Giuseppino mio, sei affettuosamente baciato, e abbracciato, e desiderato da me. Se mai tu incontrassi i due figliuoletti della contessa Porzia baciali in nome mio. – Addio addio, miei cari.</p>
            <closer>Tutto vostro <emph>ecc</emph>.</closer>
         </div1>
         <div1 n="1149. Ai fratelli Bulzo e a Costantino Naranzi (26 Marzo 1812)">
            <opener>
               <salute>Ai fratelli BULZO e a COSTANTINO NARANZI – <emph>Venezia</emph>.</salute>
               <dateline>Milano 26 Marzo 1812.</dateline>
            </opener>
            <p>Dionisio mio, e tu amabilissimo giovinetto, e tu Costantino amico della mia fanciullezza, siate salutati da me, siate felici, e memori talvolta del vostro amico. Penso a voi spesso dolcemente, e me ne ricordo spesso: so che voi mi amate lealmente, e sarei lietissimo se fossi certo che la lontananza ed il tempo non togliessero dall'animo vostro l'amicizia che sarà perpetua nel mio. E fra le memorie del mio viaggio a Venezia rimarrà sempre dolcissima l'ora nella quale vi ho abbracciati, e i giorni che ho passati con voi. – Dionisio mio, ho preparati i libri che m'avete chiesti: non già tutti, bensì la maggior parte ed i principali. Passate le feste, ne farò spedizione a codesto signor Fux, ed egli ve li consegnerà. Piacciavi di parlare appunto al signor Fux e di sollecitare la spedizione de' miei libri in Milano. Rispondetemi, e fate ch'io sappia esattamente il modo di scrivere il soprascritto: mando questa dubbitando pur sempre che il porta-lettere non vi trovi. Salutate il sig. Costantino Naranzi seniore, e gli amici nostri, e la famiglia Rossi, alla quale scriverò poichè mi sarò concertato con Mustoxidi, ed avrò alcuna cosa certa da scrivere. Addio, miei cari amici e concittadini: buongiorno, giovialissimo Stefano, buon giorno: io vivo col desiderio di te. – Addio addio.</p>
            <closer>Tutto vostro <emph>ecc</emph>.</closer>
         </div1>
         <div1 n="1150. Di Niccolò Bettoni (Marzo 1812)">
            <head>Di NICCOLÒ BETTONI.</head>
            <opener>
               <dateline>Mercoledì alle ore 2 pom. [Marzo 1812].</dateline>
            </opener>
            <p>Pregiatissimo Signor Foscolo – Non perdo un momento nel riscontrare l'ultimo vostro biglietto che trovo dettato con calma e con urbanità. Il signor Briche, che voi nominate per arbitro, è persona ch'io assai stimo, e sono soddisfattissimo della scelta in modo che in lui solo si potrebbe anche rimettere ogni cosa. Che se tuttavia vi piace ch'io nomini altra persona che a lui si unisca, vi propongo il signor Luigi Mabil. Riterrò il silenzio per un riscontro affermativo, ed allora mi farò sollecito di prevenirne il signor Mabil.</p>
            <p>Vogliate accogliere le proteste della mia viva stima.</p>
         </div1>
         <div1 n="1151. A Giuseppe Biamonti">
            <opener>
               <salute>[A GIUSEPPE BIAMONTI(?) – <emph>Milano</emph> (?)].</salute>
               <dateline>Sabato, Martedì (sic!).</dateline>
            </opener>
            <p>Avrei bisogno per pochi giorni di un Tacito chiaramente leggibile, nè grande nè piccolo. Io me la passo tra il bene e il male, chiaccherando sempre con le mie speranze. Mille saluti al vecchio, e due carezze in nome mio al cane.</p>
            <p>Buona <emph>inalazione</emph>. Per me «nè sento dentro, nè di fuor gran caldo» e che Dio ti benedica.</p>
            <closer>
               <signed>Tuo UGO.</signed>
            </closer>
         </div1>
         <div1 n="1152·Al conte Petrettin (2 Aprile 1812)">
            <opener>
               <salute>[Al conte PETRETTIN (?) – <emph>Padova</emph> (?)].</salute>
               <dateline>Milano 2 [Aprile (?)] 1812.</dateline>
            </opener>
            <p>Mio caro amico – Il signor Desgeorge mi trovò malato, nè mi lascia sano; ed oggi appena ho potuto camminare sino ai giardini a salutare la primavera venuta assai tardi: e se il freddo tornasse, chi sa quando mai guarirò dal reuma che m'infiamma le vene! E così malato, dissanguato da tre salassi e intisichito dai bagni dalla dieta e dal letto, ho nondimeno sacrificato a tutte quante le Grazie, che son più di tre, assai più di tre, perchè mi concedessero il più gentile tra i cappellini; e m'hanno, spero, esaudito. La mussolina è proscritta, e fu scelto di seta; le piume tanto invidiate sino a ier l'altro, son oggi, dalle elegantissime, guardate con certo sogghigno, e sono adornamento da verno; però vedrete il cappellino abbellito di fiori: la forma è un po' grande, e le quattro o cinque donne cospicue per eleganza ne portano di più grandi. Una d'esse lo ha scelto; tre lo hanno giudicato severamente, e lodato: le altre che l'hanno veduto nella bottega di madama Ribier sacerdotessa d'<emph>Amore-Merciaio</emph>, l'hanno invidiato; ed hanno congetturato, inquisito, strabiliato di curiosità per sapere a chi la dea Moda aveva destinato quel cappellino. E tutto questo gentile pettegolezzo raccontatomi da quelle poche signore che hanno tal carità da non lasciarmi romito nella mia stanza, mi ha fatto a questi giorni dimenticare talvolta la noia della mia malattia. La tosse, mentre vi scrivo, pare che voglia spaccarmi il torace ed il cranio; e m'è forza di soffermarmi assai volte. Or io prego tutti i Genii della moda dell'eleganza e del capriccio perchè quel cappellino piaccia alla Contessa ed a voi quant'è piaciuto alle mie amiche ed a me. Ed io l'ho guardato e riguardato; e senz'avvedermene la mia fantasia, che è la più scapestrata e ingannevole maga ch'io m'abbia mai conosciuto, ha messo sotto quel cappellino e que' fiori una bellissima immagine; e l'ho vestita a mio modo, e l'ho animata, e le ho parlato, e quasi mi rispondeva. Ma io che da molto tempo in qua cominciai a temere e della fantasia e della realtà, ho chiusi gli occhi; ho pensato all'età che m'abbandonò; ed ho lasciato frattanto che l'immagine bella si dileguasse. Poc'anzi, prima d'andare a letto, mi sono guardato allo specchio per compassionare il mio magro e malinconico volto così malconcio dalla febbre; e ho dato ragione alle belle se corrono ove trovano più lume di bellezza e di gioventù. E spesso nel toccarmi il cuore sento che ha battuto omai troppo; e mi domanda riposo.</p>
            <p>Salutate la Contessa per me gentilmente – e quanto più gentilmente tanto più ve ne sarò grato, perch'io starò forse lungo tempo a vederla; ed ella non avrà frequenti occasioni di ricordarsi di me. Pregatela che quando rivedrà i figliuoletti della Porzia li baci e li ribaci; e più la ragazzina, ma senza dirle che la bacia in mio nome. Le mando que' baci in premio del rossore col quale un giorno venne a incontrarmi.</p>
            <p>Addio per ora, mio caro amico. Pregate la dea Salute per me; io non so qual Dio pregare per voi, se la Fortuna, o l'Amore, – inesorabili tutti e due – così almeno gli ho sperimentati io. E non ebbi altri asili se non l'amicizia e le Muse. S'io vi fossi vicino, potrei forse giovarvi, o almen consolarvi. Ma se anche gli altri amici vostri fossero lontani, cercate rimedio se non altro nel vostro ingegno; e vi preparerete ad un tempo alcun conforto per gli anni avvenire. Sono pur tristi, mio caro, gli anni che succedono alla gioventù! L'amore li deride; l'amicizia li ha disingannati; la saviezza li raffredda, o l'ambizione, l'avarizia e le passioni inamabili li tormentano; la vecchiezza gl'incalza. E quando ci pare d'essere diventati filosofi e d'avere regolato ogni moto del nostro cuore, allora nulla ci piace nulla ci dispiace nel mondo, e siamo gelati dalla noia, sorella della morte; rimane la vanità dello studio, ma cara ed utilissima vanità. – Non so come, la mia lettera va pigliando i modi socratici, colpa forse della debolezza e della febbre. – Or addio dunque, e perdonate alla lunga lettera, ed a' consigli. Addio.</p>
            <closer>Tutto vostro <emph>ecc</emph>.</closer>
         </div1>
         <div1 n="1153. Ad Alessandro Zanoli (4 Aprile 1812)">
            <opener>
               <salute>Ad ALESSANDRO ZANOLI – <emph>Milano</emph>.</salute>
               <dateline>[Milano] 4 Aprile 1812.</dateline>
            </opener>
            <p>Mio caro amico – S'io non sono più in necessità di chiedere più nulla per me al Ministero della Guerra, ho un fratello che merita ch'io preghi per lui. Presenta egli una petizione nella quale chiede d'essere nominato istruttore della Scuola d'equitazione di Lodi. Siccome non si tratta già di meriti passati, o di buona riescita futura, bensì di abilità reale, così egli si offre all'esame, e si riferisce alle informazioni del Colonnello direttore di essa scuola. Ho anche inteso che il generale Balabio ispettore generale dell'arma abbia proposto il suo avvanzamento: se così fosse, egli potrebbe col grado di tenente ottenere l'impiego d'istruttore, e con l'idoneità d'istruttore il grado di tenente. Odo dire da tutti ch'egli sia un distinto ufficiale, e il più istruito di quanti oggi servono a Lodi: se al Ministero emergessero le stesse informazioni, voi nell'esaudire le mie preghiere concorrereste ad adempire alla giustizia, ed alla utilità del servizio. Io avrò l'onore di parlarne stassera al Generale. Da voi non desidero se non che vi occupiate per pochi momenti di questa faccenda, e mi suggeriate il modo di diriggerla. Perdonate intanto la mia importunità all'amore ed all'obbligo di fratello, e siate sicuro di tutta la mia riconoscenza, e della mia stima.</p>
            <closer>Tutto vostro <emph>ecc</emph>.</closer>
         </div1>
         <div1 n="1154. A Gerolamo Federigo Borgno (4 Aprile 1812)">
            <opener>
               <salute>A GEROLAMO FEDERIGO BORGNO – <emph>Brescia</emph>.</salute>
               <dateline>Milano 4 Aprile 1812.</dateline>
            </opener>
            <p>Borgno mio amico e fratello – Il diavolo mi fe' capitar la tua lettera giovedì soltanto, e giovedì la ho presentata al Ministro; nè ho mai raccomandato affare sì caldamente ed arditamente quasi; ma davvero non v'è persona ch'io stimi più di te, e che più di te meriti d'essere sovvenuta e premiata. Dissemi: <emph>che le scuole francesi continuavano ne' Ginnasi delle Comuni</emph>. Risposi: <emph>essere ciò dipendente dalle Comuni le quali erano assai poco liberali</emph>. Dissemi: <emph>ch'egli avrebbe insinuato in modo alla Municipalità che il tuo stipendio ammontasse a lire italiane 1200</emph>. Risposi: <emph>che l'evento era pur sempre dubbio e che sì fatto stipendio era scarso a Brescia ove tutto è carissimo</emph>. Ma io ho sempre insistito ed ho replicato le mille volte che tornava conto al governo e alle lettere e alla gioventù del paese che la cattedra fosse occupata da un tuo pari. E ho detto ciò che mi è sembrato verissimo, e l'ho detto col candore e col calore della verità. Egli si mostrò pieno di stima per te; ma non rispose mai parola veruna su l'inchiesta: solo conchiuse: <emph>state sicuro, ed assicuratelo ch'egli sarà provveduto</emph>. – Onde, mio caro, vedo che la cabala letteraria che sta qui ingoiando i sudori, la fama e fin anche le speranze degli uomini più benemeriti, ha già circuito il governo in favore del tuo competitore a cui si farà merito principalmente del nome di <emph>Membro dell'Istituto</emph>; e' pare anche che il nome debba aggiungere peso alle lezioni, e riverenza al professore: così l'animale umano è guidato per le orecchie. Non v'è paese nell'universo in cui il governo abbia migliori intenzioni, e dove i ministri siano più equi: è vero. Io li amo e li compiango, come compiango Dario che, costretto da' Magi e da' Caldei, fe' forza al suo animo generoso, pianse amaramente, e fe' gittare nel laco de' leoni l'innocente e sapientissimo Daniele. Non v'è cosa che la cabala letteraria non possa! Ciò che ti potrebbe aiutare davvero, non so. Ma tu faresti bene a moverti, ed a venire a Milano, ed a presentarti al Ministro, e farti conoscere da quelli che possono ed amano di essere giusti e veraci. Vieni dunque. Vieni. – Saluta Ugoni, e digli ch'io gli scriverò. Addio addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1155. Di Isabella Teotochi Albrizzi (7 Aprile 1812)">
            <head>Di ISABELLA TEOTOCHI ALBRIZZI.</head>
            <opener>
               <dateline>Venezia 7 Aprile 1812.</dateline>
            </opener>
            <p>Sareste voi per avventura di quegli amici che sono migliori da lontano che da vicino? mi fareste sospettare che fosse vero ciò che io ho sempre creduto una bestemmia, io donna accarezzante quant'altra mai, affettuosa co' miei, bisognosa di vivere, e di pensare, e di sentire in loro compagnia? E come altrimenti accordare la soavità della vostra letterina che sta qui sotto ai miei occhi, con l'asperità della vostra passata conversazione, asperità ch'era sì grande che quasi quasi servia di compenso e conforte alla brevità e rarità delle vostre visite? Voi che avete tanta amabilità, quando volete averla, tanta dolcezza, tanta amorevolezza, dove mai avevate rinvenuta, per non parlar d'altro, quella intolleranza che sì dissimile vi rendea da voi stesso? Ma io vi ho ritrovato tutto intero nell'amabile vostra letterina, ed era questo il miglior dono che far mi poteste. Sono certa che il soggiorno di Belgioioso ove vivrete in mezzo alla dolce armonia degli augelli amorosi, delle piante che si risentono di nuova vita, e del zeffiro rallegratore che spira in primavera, avrete voi pure e nuova, e più tranquilla, e più lieta esistenza e più di voi degna, lontano da quell'aere denso, e più che denso maligno del caffè di Floriano, e del Ridotto a cui solo piacemi di attribuire quel non so che d'inamabile, che in voi amabilissimo pur si scorgea talvolta. Ringrazio l'egregio e gentilissimo Albertino Litta della sua dolce memoria, e lo saluto caramente. Gli amici tutti vogliono esservi ricordati, ed il nostro Ippolito particolarmente. Riceverete un abbraccio da Giuseppino, e credetemi con tutto l'affetto dell'animo che voi sì ben conoscete, e del quale affetto sono così gelosa che ho voluto con una ingenua confessione discacciar dal mio cuore ogni sentimento che potesse alterarlo o diminuirlo benchè in <gap/> Addio, addio, mio caro Ugo <gap/> questa letterina il buon <gap/> invidio il piacere ch'egli <gap/>
            </p>
            <p>Addio.</p>
         </div1>
         <div1 n="1156. A Giambattista Giovio (10 Aprile 1812)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>Milano 10 Aprile 1812.</dateline>
            </opener>
            <p>Signor Conte – Da ventitrè giorni io rivedo Milano; e se avessi potuto correre subito a Como ella m'avrebbe veduto <foreign lang="lat">pinguem nitidum, curata cute</foreign>, tanto m'aveano giovato l'aure paterne, e il grembo materno, e le sacre dolcezze domestiche. Ma il freddo e la noia delle visite, e forse quest'aria troppo molle al mio corpo mi hanno a principio tolto l'appetito: vi s'aggiunse il raffreddore e la tosse; non me ne sono curato; or la tosse e il raffreddore troppo curiosi di me m'inchiodano spesso in letto, e sempre in casa; ed appena mi concedono di leggere Fedro e Catullo. Aspetto Zeffiro e Flora, e con essi l'aurea salute; ed allora forse correrò a salutare il Lario, e la famiglia de' Giovj, e Catenazzino, e Porro, e Tamassia, <foreign lang="lat">antiquos dulcesque sodales</foreign>. Ella intanto, signor Conte, saluti tutti per me; e perchè forse le lettere di Benedetto possono essersi talvolta smarrite, le mando l'annessa giuntami ieri. Il mio Giulio, benchè egli pure sia stato promosso, ebbe ordine di starsi in Italia: egli se ne duole, ma a me giova ch'egli si dolga sempre di cose che rallegrino la mia famiglia, e lascino senza nuovi spasimi la vecchiaia di nostra Madre. – <foreign lang="lat">Vive valeque</foreign>.</p>
            <closer>Tutto suo <emph>ecc</emph>.</closer>
         </div1>
         <div1 n="1157. A Jacopo Morelli (Aprile 1812)">
            <opener>
               <salute>A JACOPO MORELLI – <emph>Venezia</emph>.</salute>
               <dateline>[Milano Aprile 1812].</dateline>
            </opener>
            <p>Mio Signore e Maestro – Perch'ella sappia com'io abbia eseguiti gli ordini che a Lei piacque d'ingiungermi, Le mando la risposta del signor Bossi; poichè quand'io giunsi egli era fuor di Milano, e gli scrissi.</p>
            <p>Io frattanto ardirò pregar Lei e il Signor Don Pietro, a darmi alcuna notizia su l'<title>Epistola d'Eloisa ad Abelardo</title>, che si legge sotto il nome illustre del Conti. Certo è che nelle sue versioni dall'inglese (ch'egli lasciò tutte stampate, e che furono poscia aggiunte al volume 2.do delle <title>Prose e poesie</title> stampato dall'abate Toaldo) quell'Eroide bellissima non si legge. La prima edizione che io mi conosca è quella fatta co' tipi Palesiani per opera di Dalmistro come saggio dell'edizione dell'Algarotti che si stava allor preparando. Vero è che il cavalier Pindemonte mi disse, aver egli veduta un'edizione dell'epistola fatta insieme con la versione del <title>Riccio Rapito</title>, e se ben mi ricordo, a Vicenza. Ad ogni modo mi sembrò che anche il Cavaliere si stesse in forse sull'autore vero di quella traduzione; e benchè il Conti fosse poeta di merito, non mi pare tuttavia che avesse tanto calore d'anima, e tanta armonia di verso; e dubito assai non quell'epistola (che è più parafrasata che tradotta) sia opera d'autore egregio, il quale o per iscrupolo di religione o per altro riguardo siasi tenuto celato. Di quanto Ella, mio Signore e Maestro, vorrà insegnarmi su questo proposito, io le sarò tenuto finchè avrò vita, come finchè avrò vita sarò estimatore leale del sapere e della virtù che la distinguono dal gregge de' letterati. I miei complimenti a Don Pietro.</p>
            <closer>Suo servidore <emph>ecc</emph>.</closer>
         </div1>
         <div1 n="1158. Di Jacopo Morelli (11 Aprile 1812)">
            <head>Di JACOPO MORELLI.</head>
            <opener>
               <dateline>Venezia 11 Aprile 1812.</dateline>
            </opener>
            <p>Signor mio River.mo – La ringrazio dell'attenzione usata nel raccomandare al sig. cons. Bossi l'affare del Marchi; ed ora mi favorisca di fargli sapere che il libro mi fu già spedito per ordine di S. E. il Sig. Duca di Lodi, cui ho fatto li dovuti ringraziamenti.</p>
            <p>La lettera d'Eloisa ad Abelardo io credo benissimo che sia dell'ab. Conti, per averla già veduta come sua in un codice scritto cent'anni addietro, col nome di esso Conti come di autore, postovi col carattere medesimo della Lettera. Di questa io ne vidi un'edizione in-4<hi rend="apice">o</hi> con questo titolo: <title>Lettera d'Eloisa ad Abelardo, poesia inglese di Alessandro Pope trasportata in terza rima dall'Ab. Antonio Conti Veneziano, e non mai più stampata</title>. Nel fine: <quote>Alcuni esemplari di questo libro si troveranno ancora in Firenze nella stamperia del Sig. Traduttore de' primi due poemi</quote>. Osservai che il libricciuolo era di otto carte numerate da 71 sino ad 86 col registro K.L; sicchè apparteneva ad altro maggiore volume. Facendone qualche confronto, mi sono accorto che in più luoghi il senso stampato era alterato e guasto, facilmente perchè il componimento sarà andato in giro con molte copie, e la stampa sarà poi stata fatta sopra quello che era venuto alle mani dell'editore, senza farne il dovuto riscontro. Ora non sarei nel caso di riconoscere queste differenze, non potendo più usare nè di quella stampa, nè di quel codice. Forse di quell'edizione n'è copia un'altra in-8<hi rend="apice">o</hi> che sul frontispizio ha: <title>Lettera di Eloisa a Pietro Abaelardo scritta dal Paracletto vicino alla città di Troja</title>. In Milano 1762, cui v'è premessa una breve <title>Relazione d'Eloisa e d'Abaelardo</title>; ed è anche facile che ogni altra edizione sia conforme alla prima. Sembra che il Conti facesse la lettera in gioventù, poi non la desse mai a stampa, e procurasse piuttosto di rendernela occulta, che conosciuta. Per altro non le faccia difficoltà a crederla di lui il trovarvi calore di anima ed armonia di verso, perchè egli non era già privo di furore poetico e di felicità nel verseggiare. Egli merita ben altra opera sopra li suoi studi, che quell'ammasso deforme di notizie posto nel secondo tomo delle sue opere; e perciò sento volentieri che qualcheduno sia applicato a scrivere intorno a quel grand'ingegno. Il nostro amabilissimo don Pietro la riverisce caramente, ed io sempre più occupato di quel che vorrei, anzi che potrei, ho il piacere di dirmi con ogni sentimento di stima e di rispetto</p>
            <closer>Suo Dev.mo Oblig.mo Serv.<hi rend="apice">e</hi>
               <emph>ecc</emph>.</closer>
         </div1>
         <div1 n="1159. Alla Madre (11 Aprile 1812)">
            <opener>
               <salute>Alla Madre – <emph>Venezia</emph>.</salute>
               <dateline>[Milano] Sabbato 11 Aprile [1812], andando a letto e mandando la buona notte al Dottore.</dateline>
            </opener>
            <p>Cara Madre – Bench'io avessi deliberato di scriverti assai più tardi, voglio e devo ad ogni modo darti quanto più presto posso una buona novella, e dirti che l'Angiolo è stato avvanzato ed è <emph>Tenente in primo</emph> di cavalleria, onde non gli manca che un solo scalino al capitaniato. Le sue paghe non crescono gran fatto per questa promozione, perchè appena egli verrà ad avere tre o quattro talleri al mese più della paga ch'egli avea per l'innanzi. Ma spero di vederlo capitano fra due anni, perch'egli si conduce benissimo, attende a studiare il mestiere, e ad accrescere la buona reputazione che s'è acquistata. Questo nuovo grado gli apre anche l'adito a chiedere l'impiego di istruttore nella Scuola d'equitazione; s'ei l'ottenesse, la sua paga si raddoppierebbe: lo dimanderemo; è ancora dubbio l'evento; comunque sia per succedere ve ne avvertirò. Dell'avvanzamento del Bronza io lo sapeva, perchè ne sono stato avvertito in quel giorno stesso in cui fu segnato il decreto; ho anzi scritto alla signora Marietta or sono otto giorni in punto; e se non ha ricevuta la lettera, mandi alla posta. Dite al Bisbardi ch'io ho a cuore l'affare di cui mi ha parlato; s'egli fosse a Milano vedrebbe che la tardanza non è da ascriversi a colpa mia: ditegli e replicategli che ho ricevuta la sua lettera, e che lo servirò. Così pure direte all'Isabella Furlani e alla signora Rosa, alle quali non iscrivo perchè non ho nulla di buono da scrivere nè da mandare. Farò. – Dite a Costantino Naranzi piccolo che ho scritto al suo amico Bulzo diriggendo la lettera in Casa Naranzi, ma che non ho avuto ancora notizia se sono vivi o morti. – Tu cara Mamma abbi i miei ringraziamenti delle poche parole che ti piacque scrivermi io di tuo pugno: Rubina mia, e te pure Pippi mio figlio, vi abbraccio e vi bacio; e la benedizione di nostra Madre sia sempre con noi.</p>
         </div1>
         <div1 n="1160. Di Gerolamo Federigo Borgno (12 Aprile 1812)">
            <head>Di GEROLAMO FEDERIGO BORGNO.</head>
            <opener>
               <dateline>Brescia 12 Aprile 1812.</dateline>
            </opener>
            <p>Nulla, fratel mio, mi scrivi di nuovo di codesti letterari cabalisti: nello stesso modo che intrusero Arici nell'Istituto, lo manterranno sulla cattedra, in cui da prima lo posero. Già da qualche tempo aveva io scritto un memoriale pel Ministro, nel quale eravi un'esatta analisi di Arici, donde constava ridursi tutto il sapere di lui a poche frasi di lingua italiana, che va adoprando nel rubare i pensieri e gli studi altrui. Così fece il poema degli Olivi, e de' Coralli; così stordisce con Inni quanti Dei venerò l'Egitto, Grecia e Roma; così rubò la fama; così, e ciò che più gl'importa, ruba cinque mila lire al Governo. Persuaso però di ciò che possa la cabala letteraria non mandai al Ministro questo mio scritto, che ti leggerò costì ai primi di Maggio.</p>
            <p>Tu mi dici, che non v'è paese nell'universo, in cui il Governo abbia migliori intenzioni, ed ove i ministri sieno più equi; ed io te lo consento; ma quando io ti soggiungo, che quest'equità lascia sempre, per esser debole, prevalere la prepotenza, e l'astuzia, forza è, che tu mi conceda essere questa equità peggiore dell'ingiustizia.</p>
            <p>Va dal Bascià di Scutari a lagnarti, che ti fu rubata la borsa; presto al ladro sarà troncata la mano, ed avrai la tua borsa; o tu come impostore avrai cento bastonate sul deretano. Colla nostra equità non hai nè bastonate, nè borsa; e vanno così impuniti l'impostore, ed il ladro, e il galantuomo è bersaglio all'audace sceleratezza. Io amo il Bascià, che agisce, ed agisce giusta la sua coscienza; non amo Dario, che lascia agir dagli altri, e la tradisce.</p>
            <p>Vengo a me. Se il Ministro mi ascolta non è possibile ch'ei non sia persuaso delle mie ragioni, ma non è possibile ch'egli mi faccia giustizia, però che i Magi, ed i Caldei mi vogliono nel laco de' Leoni, e non sulla cattedra.</p>
            <p>Il ginnasio è il laco de' leoni, e di leoni che non s'amaliano come quelli che risparmiarono Daniele; io vi lascerei la pace, l'onore e la vita; ho tanti esempi, che lo sperare altrimenti sarebbe pazzia.</p>
            <p>Tu tienmi raccomandato al Ministro per una cattedra anche nella Mesopotamia; chè ho diritto ad averla, e a vivere. Io ho lasciato gli affari a Bonafous donde aveva la sussistenza per avere un impiego pubblico, che la legge m'assicurava per tutta la mia vita facendo il dover mio; sicchè non è giusto che io sia lasciato in mezzo alla strada sopprimendosi dal Governo quest'impiego. Se il Ministro fosse equo e forte, avrei la cattedra d'eloquenza in Brescia, perchè non v'ha dell'equità che Arici abbia due impieghi, che richiedono diversa residenza; e perchè Arici non è, e non fu mai capace di adempiere i doveri della sua cattedra; e mai sodisfece a' medesimi; ma questo tasto non converrà forse toccarlo. Se la cosa così è, procura almeno che io trovi il Ministro proclive ad accordarmi qualche cosa fuori del Ginnasio di Brescia.</p>
            <p>Ugoni ti saluta, attende lettere da te; e tu scrivimi – ond'essermi di conforto a lottare coll'avversa fortuna. Ti abbraccio di cuore.</p>
            <closer>
               <signed>Il tuo BORGNO.</signed>
            </closer>
         </div1>
         <div1 n="1161. A Gerolamo Federigo Borgno (14 Aprile 1812)">
            <opener>
               <salute>A GEROLAMO FEDERIGO BORGNO – <emph>Brescia</emph>.</salute>
               <dateline>[Milano] Martedì 14 Aprile 1812.</dateline>
            </opener>
            <p>Borgno Fratello – Dopo ciò che mi fu detto, e ch'io ti scrissi, il desiderio di farti ottenere la cattedra viveva, e vive in me sempre, ma non gia la speranza. Tuttavia ho tornato a ribattere. La segreteria dell'Istituto a Verona è impiego triennale, ed Arici può essere e confermato e cangiato: sarà confermato, i suoi numi incubi e sucubi lo aiuteranno; ma egli ad ogni modo ridice, che senza rinunziare all'onore deferitogli da S. M., vuole pur sempre attenersi ad un impiego che sia perpetuo: e l'argomento, se non è sincero, è certamente specioso. – E quando pure la cattedra fosse tolta all'Arici, sarebbe debito del Ministro di fargli succedere alcuno di que' tanti professori ex-professorati, come son io, e che più di me hanno meriti di lunghissime fatiche nelle Università e ne' Licei. Vero è che rari degli ex-professori, come rari tra' professori, sanno di belle e vere lettere; ma quando molti pregano e domandano e schiamazzano, il governo invece di cercare gli uomini per gl'impieghi, va cercando gl'impieghi per gli uomini. Tu vedi dunque che ti combattono con l'equità e con le leggi alla mano. Nondimeno se devi deporre la lusinga di insegnare eloquenza a Brescia, non però tu devi scoraggiarti; bensì venire, e parlare al Ministro liberalmente e liberamente, e com'uomo che sente il suo merito e la sua dignità. Or io ti lodo che tu non abbia mandata al governo la tua Filippica contro quel guercio ribaldo. E eredi tu che i suoi piaggi, le sue bugie, e le sue vigliaccherie possano essere ignote? Ma v'ha bisogno anche di sì fatti tristi; e tu accusandolo nuoceresti pochissimo a lui, molto al tuo candore. Serba quello scritto che certo sarà tutto verità condita di sale: serbalo per me e per gli amici, e rideremo; rideremo; a me basta di ridere su que' sciagurati, così mi vendico generosamente, pacificamente e lietissimamente. Ho veduto quel disgraziato ciarlatano di Nicolò Bettoni; e l'ho indotto una volta ad aggiustamento di conti. Egli elesse arbitro il signor Mabil, già professore d'eloquenza in Padova, or archivista del Senato in Milano; io elessi un amico mio, uomo giusto, forte, e pacifico. Esaminati i conti, e quella turpitudine stampata in cui io era accusato, e il sono pur sempre, accusato iniquamente per debitore ingrato e insolvibile; gli arbitri, conosciuta l'indegnità della calunnia, giudicarono che Bettoni si disdicesse in iscritto; e si disdisse in iscritto; e la palinodia più vile (se non più infame per lui) della calunnia sta nelle mie mani: e potrei stamparla: ma m'importava che quel vile s'umiliasse alla mia presenza e si disdicesse; non altro. Nè pubblicherò quella carta che lo infamerebbe; la serbo bensì perch'egli non pensi a me senza sentirsi avvilito, e perch'io rileggendola con gli amici possa ridere e farli ridere su la stoltezza, la malignità, e la bassezza di molti animali simili al ciarlatano Bettoni. Adunque serba tu pure, Fratello Borgno, la tua diatriba; e fa dolce l'ira tua nel tuo segreto disprezzando la ciurma letteraria, e confortandoti col sentimento della tua generosità e con la coscienza del vero. Fratello mio, fa le fiche alla fortuna facendoti amare e stimare da que' pochi che pregiano più il tuo sapere e il tuo cuore, che il titolo e le cinque mila lire del guercio e de' suoi numi incubi e sucubi. Addio addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1162. A Camillo Ugoni (15 Aprile 1812)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Milano 15 Aprile 1812.</dateline>
            </opener>
            <p>Camillo carissimo – Il galantuomo che voi chiamate Francesco Treccani, e dottore, e ripetitore eloquente, e metafisico, portò o mandò il vostro libretto e la lettera mentr'io passeggiava per città; ma non s'è mai lasciato vedere: pochissimo avrei potuto fare per lui; ma non vedendolo, io non posso far nulla. E fors'anche, anzi senza il forse, l'essermi amico o raccomandato guasterebbe le sue faccende; da che gli ambiziosi e gl'ingordi che vanno circuendo la sacristia di <emph>Minerva Plutonia</emph>, vogliono chierici e sacerdoti a lor modo; e [di] quelli segnatamente che giurino e scongiurino d'abborrirmi, e se non altro di non conoscermi. Onde se avete amici i quali vogliano sapere ciò che mi sembra bello negli Evangeli, nelle canzoni di Pindaro, e nella Commedia di Dante, mandateli a me, e saranno ben venuti, ed io insegnerò loro il poco che studio: se poi volessero impieg[hi] esortateli a dimenticarsi del nome mio, anzi a dir male di me, e saran ben accolti. Eccovi, Camillo mio, schietti ed utili avvisi, de' quali io vi prego di giovarvi, e risparmierete a voi la noia di raccomandarmi letterati, ed a me il dispiacere di non poterli aiutare. E ciò basti, alla lettera vostra de' 20 marzo.</p>
            <p>L'altra più recente mi accusa di svogliataggine. Ma se le cose alte, belle, e magnifiche in letteratura fossero scarse, certo che anche le mediocri andrebbero lette talvolta – invece la vita di vent'uomini non basterebbe allo studio delle dottrine e de' libri utili e grandi: a che dunque perdere l'età leggendo <foreign lang="lat">quae erant dediscenda si scires</foreign>?</p>
            <p>A quest'ultimi giorni ho riletti e meditati e cantati i quattrocento versi delle Nozze di Teti e di Peleo: ed ho imparato nelle bellezze meravigliose e ne' difetti di Catullo più assai che nelle cento mila dissertazioni accademiche stampate a' miei tempi. Non crediate però ch'io abbia sdegnata la vostra: la ho letta, ed ho lodato lo stile che è proprio quasi sempre, lucido, ed adeguato al soggetto: e mi sono anche compiaciuto del premio da voi riportato. Pur mi dorrebbe assai che miraste a' premii delle accademie. Aspirate a lode vera, giusta, perpetua; se i vostri concittadini fossero ingiusti, voi sarete vendicato da tutta l'Italia, e da' posteri. E quand'anche tutti i mortali s'accecassero su' vostri meriti, voi avrete il nobile conforto d'avere disprezzata la vanità, ed amata la gloria sacrificando all'arte e alla patria tutte le vostre forze. Or ch'io povero romito ed infermo – e son cinque giorni che la tosse m'inchioda in letto e mi squarcia il torace – ho sermoneggiato per ingannare il dolore e la noia, voglio dirvi addio, ed abbracciarvi così da lontano, e pregarvi d'abbracciare Borgno per me, e di consegnargli l'annessa lettera. Gli ho scritto il vero, non per metterlo alla disperazione, bensì perch'egli, vedendosi assolutamente chiusa una strada, cerchi di spianarsene un'altra: <emph>L'infinita speranza uccide altrui</emph>, ed io voglio che l'amico vostro e mio viva, e viva lieto ed onorato ed utile alle disgraziate lettere stuprate da' drudi cortigiani, adulatori, sicari, se ci trovassero il conto, anche del Monarca che adulano; vedete dunque se sì fatta razza può avere a cuore il bello il vero il sublime senza di cui le Muse sono sgualdrine e pettegole! Ma sì fatta razza va anche lasciata stare; – e dove ho trovati sciami di mosche, anzichè insudiciarmi ad ucciderle, ed affannarmi a cacciarle, ho cercato stanza più libera; se no mi chiudeva all'oscuro, e le mosche se ne andavano alla malora ronzando su le carogne. Però confortatelo ed esortatelo a lasciar in pace l'Arici, il quale così furfantello, mi fa compassione vedendolo padre di famiglia, e cieco quasi; onde quando noi anderemo godendo del dolcissimo lume del cielo, egli forse andrà brancolando e gemendo. E mi duole ora ricordandomi che nella lettera scritta ieri all'amico nostro ho gittate qua e là parole acerbissime contro quel disgraziato, che forse merita peggio; ma il mio cuore merita assai più ch'io gli serbi la compassione e la generosità che sovente mi fecero e mi fanno più caro a me stesso, ed intercedono nel tribunale della mia coscienza per mille errori e per mille colpe, che se non fossero scontate e corrette dalla compassione e dalla generosità mi renderebbero insopportabile. Trattanto consolate Borgno, <foreign lang="lat">vinu, cantuque, et dulcibus alloquiis</foreign>. Addio addio.</p>
            <closer>
               <signed>Il vostro FOSCOLO.</signed>
            </closer>
         </div1>
         <div1 n="1163. Di Giambattista Giovio (16 Aprile 1812)">
            <head>Di GIAMBATTISTA GIOVIO.</head>
            <opener>
               <dateline>Como 16 Aprile 1812.</dateline>
            </opener>
            <p>Mi rallegrai del di Lei ritorno a Milano, come rallegrato mi sono della di Lei gita a Venezia ov'ebbe il piacer sommo d'abbracciare la venerabile madre. Bell'epiteto d'Omero, bello e di verità perpetua per tutti i buoni cuori. E pruova del buon cuore suo è pur quella non solo di scrivermi ad onta d'un raffreddore, ma d'acchiudermi anche alcune righe di Benedetto, il mio primogenito, a Lei dirette. Oh quel figlio costa pure i gran pensieri a me, alla mia contessa, e le preghiere continue! Era anch'egli promosso, e dovea restare in Italia; ma l'amor di gloria ardente immoderato fece sì che implorasse ed ottenesse d'andarsene in Lamagna a farsi nodrire come migliaia d'altri dagli ospiù amici, e poi chi sa da....</p>
            <p>I miei complimenti a Giulio suo. Ho piacer molto di sapere che abbia acquistato il grado di tenente. Egual piacere mi si recò dal di Lei pensiero d'una visita a Como. Erasmo di Roterdamo non per titolo d'umiltà avea per impresa il Dio Termine col motto <foreign lang="lat">Concedo nulli</foreign>. Umilmente io posso paragonarmi a quell'<emph>Immobile</emph>; ed Ella mi vedrà col pensier suo in quelle solite stanze, e con que' libri, e con que' passi 'per il mio caro giardino. <emph>Così son le sue sorti a ciascun fisse</emph>. Ella mi conservi la sua benevolenza. Vale.</p>
         </div1>
         <div1 n="1164. Di Camillo Ugoni (17 Aprile 1812)">
            <head>Di CAMILLO UGONI.</head>
            <opener>
               <dateline>Brescia 17 Aprile 1812.</dateline>
            </opener>
            <p>Mio caro Foscolo – Duolmi assai l'udirvi ammalato. Ammalato però soltanto il corpo; chè l'anima la veggo nelle vostre lettere sana e robusta, e fortissimamente temprata. Se non fossi inchiodato qui dal mio maladetto Cesare, verrei a Milano, e cercherei di porgervi nella malattia vostra quel conforto che per me si potesse. Dopo una lunga navigazione a voga arrancata, sto ora raccogliendo le vele, e già quasi veggomi in porto. Per entrarvi però ho gran d'uopo di voi. Rimane da stamparsi la dedica; e questa vorrei che voi rivedeste, e, come il <foreign lang="lat">vir bonus et prudens</foreign> di Orazio, vi notaste ciò che sta male, e i miglioramenti da farsi. Vi chieggo questo favore in nome dell'amicizia nostra; ed ove la vostra salute o altro non vi permettesse di compiacermi, pregovi di scrivermi una sola linea, se più vi pesasse, perchè io non istia aspettando la risposta.</p>
            <p>Veggo che con Bettoni metteste a profitto la favola di non dare al cane in presenza di molti altri il pane tinto nel sangue delle ferite che ti fece. Possa questo esempio frenare i morsi dei cani rabbiosi, e anche de' cagnolini che, temendo il tuo cospetto, ti assalgono e ti mordono furtivamente da tergo!</p>
            <p>Del mio libriccino diceste più bene assai che non mi aspettava, onde ve ne ringrazio. Ed io pure mirerei più alto, siccome mi andate confortando di fare, ove forti e spase mi sentissi l'ali da tergo; ma la coscienza delle poche mie forze è quella che mi precide l'osare, nè voi provocatemi a stolte speranze: bensì io, se mi avvampasse nella mente quella fiamma di Genio che tanto invidio a voi, impennerei voli altissimi, nè mai dì nè notte tacerebbe in me il grido della gloria e della brama d'onorar la mia Patria; ma non mi sono de' pochi prediletti da Dio. Però col Cesare spero di levarmi un po' più da terra, vuoi per la fedeltà della traduzione, e per avere afferrata, parmi, la mente dell'autore ne' passi più ardui; vuoi per la dignità e concisione della lingua: ma di questo vedrete. Intanto raccomandovi di bel nuovo la dedica, che vi acchiudo; e, pregandovi salute, vi abbraccio di cuore e sono</p>
            <closer>
               <signed>Il vostro UGONI.</signed>
            </closer>
            <ps>
               <p>
                  <emph>P. S.</emph> Anche Borgno vi augura salute, vi ringrazia della vostra lettera, e verrà da voi ai quattro di maggio. Addio.</p>
            </ps>
         </div1>
         <div1 n="1165. Di Gerolamo Federigo Borgno (20 Aprile 1812)">
            <head>Di GEROLAMO FEDERIGO BORGNO.</head>
            <opener>
               <dateline>Brescia 20 Aprile 1812.</dateline>
            </opener>
            <p>Foscolo fratello – Ti darà questa lettera D. Antonio Bianchi mio amico, amico tuo, e galant'uomo. Egli ti dirà come Arici faccia credere vacante la cattedra d'eloquenza in Verona, e com'esso Arici desideri che io sia nominato per la medesima. Siccome Bianchi, ed io, e tu abbiamo una ragione sufficiente per non credere ad Arici, guarda se ciò è vero; se pure la tua tosse il consente.</p>
            <p>Bianchi ti parlerà pure del mio onorario, che da quattro mesi, <foreign lang="lat">id est</foreign> da che la mia scuola è a carico della Comune, mi si paga in ragione di L. 537 all'anno; quando, se il Ministro scrivesse al Prefetto, mi verrebbe pagato in ragione di L. 1200; come per lo addietro, tutta la difficoltà della Comune riducendosi al non essere la spesa delle L. 1200 approvata dal Ministero dell'Interno; o dal Consiglio Comunale. Se facesse d'uopo una petizione al Ministro, dalla, e sottoscrivila in nome mio, perchè io possa toccare i miei arretrati. Nel resto verrò costì ai cinque di maggio per esplorare la strada che dovrò tenere per aver pane senza infamia.</p>
            <p>Se D. Antonio ti parla di cose letterarie, chiudigli la bocca, perchè non ti dica la scena di ieri nel nostro Ateneo; dove io sapendo che leggevasi il primo libro delle Georgiche di Virgilio, portai scritti gli errori che senza aver mai sentita o veduta la traduzione enunciata, indovinai che vi s'incontrerebbero. Sapeva che era una traduzione di traduzioni, ed io era contro i traduttori; bestie i più.</p>
            <p>Addio, Foscolo mio; manda via la tosse; e se un inno a Giove pluvio, o a Giove sereno, o ad Esculapio dalla barba ti potessero giovare, scrivimi che qui ne sono magazeni, e a buon mercato. Addio.</p>
            <closer>
               <signed>[Il tuo BORGNO].</signed>
            </closer>
         </div1>
         <div1 n="1166. A Isabella Teotochi Albrizzi (28 Aprile 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>[Milano 28 Aprile 1812].</dateline>
            </opener>
            <p>Mia cara Amica – La vostra lettera e Tomaetto mi trovarono maltrattato dalla tosse che mi tormentava sino da' primi giorni del mio ritorno in Milano, dove la primavera (e siamo a' 28 d'Aprile) non mi ha per anche regalata un'unica rosa. Però non sono andato, com'io aveva prima risolto, a Belgioioso per non farmi imprigionare dalla pioggia e dal freddo; e molto più per non istrascinarmi tristo e malsano in casa d'un vecchio infermo che cerca di rendere men solitaria e men malinconica la sua vita. E perchè la mia tosse era ostinata e insidiosa, cercai di vincerla con la dieta, il caldo, e le medicine. In quel tempo capitò Soranzo; dimorò poco a Milano, ed io lo vidi pochissimo; nè l'ho trovato in casa quel dì che, come ho potuto, sono andato a vederlo. Venne egli bensì; e vivrò memore della sua gentilezza, e voi mia cara amica, ringraziatelo, ringraziatelo quanto mai. Partì all'improvviso, nè ho potuto consegnargli la risposta: nè avrei potuto scrivere perchè in quel giorno stesso, e fu sabbato, caddi a letto, e così peggiorato che ci vollero due larghissimi salassi, senza de' quali io non avrei potuto trarre il fiato. Da indi in qua io vivo, non saprei dir come. La febbre è lenta, ma perpetua: la tosse mi sbrana le viscere: la testa intronata sempre; e sono estenuato dai salassi, dai bagni, dalla dieta, dall'acqua infinita ch'io tracanno per medicina e per sete, e dal letto perpetuo dove non amo nè i libri nè la compagnia. Dicono i medici ch'io guarirò; lo credo; ma non per essi, bensì per la soave e sacra luce del sole tutta pregna di spirito vitale e d'ambrosia; ma ora il sole è pallido, e incerto; e ieri mattina io vedeva la neve mista alla pioggia che affliggeva i poveri fiori del mio picciolissimo giardinetto: e solo mi conforta che Maggio non è lontano. Isabella mia, io sospiro Venezia; non ch'io ci stessi bene: mi mancavano i comodi e la solitudine di cui pur troppo son fatto schiavo. Bensì mi pare che s'io potessi piazzarmici io provederei a vivere quanto più comodamente e liberamente si può. E vado spesso con la fantasia passeggiando su per le fondamenta, e fermandomi di ponte in ponte a contemplar quelle dolorose reliquie di tanta e sì maravigliosa città, e giro in barca con que' due ragazzi, e viaggio da Venezia a Treviso e da Treviso a Padova. Ma poi mi trovo confinato a letto, e contentandomi della <gap/>
            </p>
         </div1>
         <div1 n="1167. Di Michele Leoni (11 Maggio 1812)">
            <head>Di MICHELE LEONI.</head>
            <opener>
               <dateline>Genova 11 Maggio 1812.</dateline>
            </opener>
            <p>Mio caro Foscolo! – Una pendenza, per me sostanziosissima, m'ha fatto trasferire a Genova. Fui a Parma, come sapete; indi profittando dell'opportunità di amico, feci una scorsa fino ad Ancona. Ivi trovai la compagnia Pellandi e Blanes, disperata perchè la censura non le permette la rappresentazione neppure di que' componimenti teatrali che poterono essere approvati per la capitale. L'una e l'altro mi hanno incaricato di salutarvi, come fo, ardentissimamente.</p>
            <p>«E dell'<title>Aiace</title> che avvenne, che si dice che sarà? Ne sapete voi qualche verso? L'avete voi letto? l'avete voi veduto rappresentare? Oh beatissimo!». Queste sono le interrogazioni che mi sono suonate all'orecchio in tutti i luoghi ne' quali m'è accaduto di soggiornare alcun poco, comprese le carrozze da vettura. Il dire un verso era un distribuire un'indulgenza. L'assicurare che vi siete recato a Venezia spontaneamente, e che ora siete a Milano, è una maraviglia da per tutto. Voi mi prometteste che me ne avreste lasciato far copia. Volete voi mantenermi la vostra promessa? Con l'<title>Aiace</title> alla mano, io mi fo le più belle relazioni del mondo.</p>
            <p>Passando per Urbino, mi si disse da amico mio aver esso letti alcuni giorni prima due sonetti di Raffaello, in casa del marchese Antaldi a Pesaro, e, passando per Pesaro, volli recarmi a leggerli io medesimo. Sono essi scritti di proprio pugno dal Sanzio, a tergo di un suo disegno di due teste trovantisi nel suo famoso quadro – la disputa del Sacramento. – Il carattere è autenticato da diverse note di Raffaello stesso ad altri disegni di lui medesimo, esistenti presso i signori Antaldi stessi, in numero di oltre a 30, ereditati da Timoteo Viti scolare di lui; ed oltre ciò, la famiglia Antaldi potè, col favore di monsignor Marini, riscontrarne il carattere con altre carte scritte da Raffaello, e singolarmente colla lettera che possedeva il cardinale Borgia. Pensando di farvi cosa gradita, ve li compiego, precisamente quali si trovano nel manoscritto originale, senza farmi lecito di cambiar nulla. Potrebbero essi dare argomento di un articolo per le <emph>Varietà</emph>.</p>
            <p>Addio, mio caro Foscolo, continuatemi l'amicizia vostra, e credete alla mia caldissima.</p>
            <closer>
               <signed>M. LEONI.</signed>
            </closer>
         </div1>
         <div1 n="1168. A Camillo Ugoni (30 Maggio 1812)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>[Milano] Sabbato 30 Maggio [1812].</dateline>
            </opener>
            <p>Come mai il diavolo si sia pigliata la lettera e la minuta ch'io vi mandai, egli solo potrà saperlo. Nè io risposi alla seconda vostra, essendo quasi certo che la mia si fosse incagliata ma non perduta. Or poi che il signor Dall'Acqua insiste ch'io vi risponda, eccovi le mie postille alla seconda minuta, ed il modello d'Epistola. Io ve ne aveva proposto uno simile, non finito; [se] vi è giunto o se vi giungerà con la lettera, ch'io non credo ancora smarrita, potrete giovarvene; altrimenti eccovi in quest'altra prova i miei consigli. E bisogna pure ch'io v'ami per durare e ridurare la fatica e la noia di fantasticare concetti, e armonizzare paroloni di dedica. Dio perdoni a voi, ed a me; da che io lo aveva altre volte pregato di punirmi severamente ogni qual volta io mi dilungassi dalla strada ch'io e la natura vogliamo percorrere. E nella nostra strada non vi sono teste coronate: bensì le veneriamo dalla lunga; ma sì dalla lunga che se parlassimo non potrebbero intenderci. – Or addio. E addio anche a Borgno di cui mi professo amico, e difensore, e procuratore, e discepolo quando per altro egli non si ostini ne' suoi sofismi per giustificare il paralogisma d'Orazio nell'Epistula <title lang="lat">Nil admirari</title> –</p>
            <list>
               <item>
                  <label>DEDICATORIA DELLA TRADUZIONE DI CESARE</label>
                  <list>
                     <item>
                        <label>Testo di C. Ugoni</label>
                        <p>Sire,</p>
                        <p>* Il maggior Capitano dell'antichità, grande o la penna trattasse o la spada, dopo avere con questa il mondo a Roma assoggettato, volle con quella i suoi gesti eternare: e in sì fatta impresa riuscì per modo, che il sommo Orator d'Arpino ebbe a dire, che collo stesso animo scrisse con che guerreggiò.* E veramente chi ignora, non esservi opera tanto accuratamente per altri compiuta, la quale dall'eleganza non venga superata de' Commentarj di Cesare? Di questo libro tuttavia modello, e delizie di tanti illustri guerrieri, o <emph>manche</emph>, o infedeli, o scorrette, o ineleganti occorrono in Italia le traduzioni. Però in tanta luce di scienza, e d'opera militare, da Voi precipuamente, o Sire, nel vostro secolo propagata, credetti ufficio di buon cultor delle lettere il tentare una <emph>version</emph> di quest'opera, che riflettesse, <emph>a guisa di specchio</emph>, i pregi dell'originale. Nel <emph>procedimento</emph> del mio lavoro mi è poi assai volte avvenuto, che, <emph>nella mia favella recando gli egregii fatti di Cesare, ch'ei dettò già nella sua, io dubitassi di scrivere quelli del mio Re</emph>. Dal quale inganno venne ben presto a ritrarmi il considerare, che su quelle vie ombreggiate d'allori, ove Cesare correva, Voi volavate; ch'ove quegli colle più disciplinate ed agguerrite legioni dell'universo barbare genti soggiogava, Voi avete con soldati novelli assai volte le più culte e bellicose nazioni interamente debellate; che, l'arte della guerra risultendo ora da maggior numero di principii, e più implicati, che non a' tempi di Cesare, più ardua ne riesce quindi l'amministrazione, che allor non fosse; e che nella fine non possedeva Cesare sulle altrui menti tutta quella prepotenza di genio in Voi, Sire, dall'universo ammirata, che fa servire a' vostri eccelsi divisamenti gl'intelletti medesimi de' vostri nimici. Ma non per tanto, se fra gli Eroi della storia uno pure ne ha, che per altezza di geste meriti <emph>d'esservi</emph> paragonato, gli è Cesare certamente. <emph>Quindi è, che, traducendo io i Commentarj di lui</emph>, mi surse in animo il pensiero d'intitolare alla Maestà Vostra il mio lavoro. La quale idea mi confortò poscia alla lunga impresa, e frenò l'ardor giovanile impaziente di sì uniforme fatica. Me avventurato, se la Maestà Vostra dall'alte cure del soglio degnerassi di abbassare sovr'essa uno sguardo approvatore!</p>
                     </item>
                  </list>
               </item>
               <item>
                  <label>Postille di Ugo Foscolo</label>
                  <p>Il Maggior Capitano dell'Antichità, secondo il Mecenate a cui dedicate la vostra fatica, non è Cesare, bensì Alessandro; e bisogna o non dedicare, o andar a' versi dichi accetta la dedica.</p>
                  <p>
                     <emph>Grande</emph> riferito a <emph>Maggiore</emph> ed ascritto alla stessa persona è inesatto nella idea e stentato nello stile.</p>
                  <p>
                     <emph>Quella</emph> e <emph>questa</emph> sono in sì fatto ordine di pensiero modi italiani, ma stracchi, e triviali.</p>
                  <p>
                     <emph>Il sommo Orator d'Arpino</emph> sente la rettorica.</p>
                  <p>Tutto il tratto fra i due asterischi lo muterei.</p>
                  <p>Il periodo da me cancellato andrebbe ommesso, dice cose rettoriche e vecchie; rappiccherei col periodo seguente così: <emph>E nondimeno di tal libro ecc.</emph>: – quantunque anche questo giustificare la propria versione col difetto delle altrui non mi paia concetto degno di dedica a Re.</p>
                  <p>
                     <emph>Manche</emph>; voce affettata, inarmonica, inutile; avete già detto <emph>infedeli</emph>; e quattro epiteti stanno pur male in processione l'un dietro l'altro. Badate anche che non bisogna dir male, specialmente in una dedicatoria, degli scrittori che ci hanno preceduto nella fatica; o dirlo con circospezione, e con dignità.</p>
                  <p>Direi <emph>versione</emph>; i femminini non vanno accorciati.</p>
                  <p>
                     <emph>A guisa di specchio</emph> promette di troppo; onde lo cancellerei. Cambierei la parola magistrale <emph>procedimento</emph>.</p>
                  <p>Tutte queste parole a che pro? bastava dire: <emph>ch'io traducendo il libro di Cesare, mi immaginassi di scrivere gli egregi fatti del mio Re</emph>.</p>
                  <p>Direi <emph>d'essere paragonato a V. M.</emph> da che osservo che questo titolo è assai parcamente usato in questa dedicatoria, mentre bisogna invece profonderlo.</p>
                  <p>
                     <emph>Quindi è</emph> ecc. Anche questo principio di periodo è ritardato da troppe ed usate parole.</p>
                  <p>(Nelle dedicatorie non si deve sì fatt.<hi rend="apice">te</hi> parlare di sè).</p>
               </item>
            </list>
            <p>Tutto questo parvemi di notare ove siate deliberato di rifare la dedica co' medesimi pensieri e con l'ordine stesso. Ma s'io dovessi provarmici, scriverei così:</p>
            <p>Sire,</p>
            <p>Nel tradurre i commentarj scritti dal maggior de' romani con lo stesso Genio con cui guerreggiò, io mi credeva assai volte di scrivere le imprese del mio Re. Ma procedendo nel mio lavoro m'accorsi che Voi, Sire, andavate aggiungendo, come aggiungerete pur sempre, novelli allori alla vostra corona, per cui la Storia vi ha già conceduto la palma che fino all'età nostra pendeva tra Cesare ed Alessandro. Onde in me nacque il pensiero di pubblicare la mia traduzione affinchè anche i men dotti fra' miei concittadini possano conoscere di quanto Voi, Sire, sopravanzate gli Eroi più illustri del Mondo, e di quanto maggior frutto riescano a' popoli le glorie di Vostra Maestà la quale non tende alla vittoria che per convalidare la giustizia. Nè io avrei osato offerire a' piedi del trono questa mia fatica se non avessi sentito in me stesso che la speranza del compatimento di Vostra Maestà avvalorava il mio ingegno che per sè forse non sarebbe bastato.<gap/>
            </p>
            <p>
               <emph>N. B.</emph> – Qui aggiungerei in pochi vocaboli qualche complimento sonoro, e finirei.</p>
         </div1>
         <div1 n="1169. A Marianna Veneri (Maggio 1812)">
            <opener>
               <salute>A MARIANNA VENERI – <emph>Milano</emph>.</salute>
               <dateline>[Milano Maggio 1812].</dateline>
            </opener>
            <p>Prego la Signora Mariannina di presentare i miei rispetti al signor Conte Senatore, ed ai commensali co' quali non avrò il piacere di trovarmi per alcuni giorni ch'io passerò a Belgioioso. – Se la signora Mariannina prega il Cielo per tutti quelli che le vogliono bene, io sono sicuro che lo pregherà anche per me.</p>
            <closer>Devotissimo Servidore e Amico <emph>ecc</emph>.</closer>
         </div1>
         <div1 n="1170. Alla marchesa Clara Botta Adorno (Giugno 1812)">
            <opener>
               <salute>Alla marchesa CLARA BOTTA ADORNO.</salute>
               <dateline>Belgioioso Domenica ore 11 della sera [Giugno 1812].</dateline>
            </opener>
            <p>Io partecipava della sollecitudine del Principe per la salute di madama Botta; ed egli ripeteva i miei voti per la di lei guarigione. Ed io anche sperava ch'Ella si sarebbe talvolta ricordata di me; ma io non osava lusingarmi di ricevere i suoi saluti. Quantunque io tema d'appressarmi al tempio delle Grazie, io qualunque sia il pericolo ch'io corra, m'appresserò nondimeno a presentarle i miei ringraziamenti. Fra pochi giorni m'assicurerò personalmente della salute di Madama, e ne riporterò le nuove al mio ospite che le aspetta e le chiede sempre con ansietà. Frattanto io La prego d'accogliere l'omaggio della mia rispettosa riconoscenza.</p>
         </div1>
         <div1 n="1171. A Giuseppe Mangili (10 Giugno 1812)">
            <opener>
               <salute>A GIUSEPPE MANGILI – <emph>Pavia</emph>.</salute>
               <dateline>Belgioioso Mercoledì 10 Giugno 1812.</dateline>
            </opener>
            <p>Mio caro Mangili – Io non ho potuto darvi finora prova veruna dell'amor mio; e la colpa è in parte della fortuna, ed in parte è anche vostra, dacchè non mi avete mai mai offerta occasione. E solo mi conforto che voi crediate ch'io v'amo; e v'amo davvero e siatene sicuro, sì perchè voi lo meritate, sì perch'io ve lo dico, nè son tale da simulare amicizia. Ma che voi, mio caro Mangili, mi amiate, è pur gran tempo ch'io non me lo sento dire da voi; forse perchè viviamo lontani l'uno dall'altro, e fors'anche perchè il tempo avrà facilmente potuto cancellare gli affetti che io non ho saputo scolpire nel vostro cuore, come voi gli avete impressi nel mio. E però io voglio, poichè mi si porge l'opportunità, conoscere per prova quant'io possa o non possa fidare nell'amor vostro. Un giovine vostro discepolo il quale nel cimento dell'esame deve dipendere principalmente da voi, vive da più giorni nel batticuore; e il batticuore e il timore lo faranno forse parere da meno di quello che egli è. Pur troppo la servitù si pasce di paura; e la paura rode tutte le potenze della vita. Incoraggiatelo dunque, mio caro Mangili, e fate ch'egli si presenti all'esame con libertà d'animo e d'ingegno. Sostenetelo e diriggetelo, ove egli andasse vacillando e traviando nelle interrogazioni de' professori; e raccomandatelo anche agli altri della facoltà vostra in mio nome: parlo di quelli che non sono sì farneticanti nella vanità e nella venalità (vizi letterari!) da tenermi per uomo scomunicato; e sono uscito, e mi starò assai volentieri fuori della lor comunione; ed ho perdonato e perdonerò a' lor vizi, purchè non me li attacchino. Il giovine ch'io vi raccomando sì caldamente ha nome Stefano Perroni. Desidero ch'egli torni a casa ringraziandomi di questa lettera: perch'io sarò sicuro d'essere ricompensato da voi dell'amore leale ch'io nutro e nutrirò perpetuamente per voi. Intanto addio, mio caro Mangili; e vivetevi lieto.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1172. A Marianna Veneri (21 Giugno 1812)">
            <opener>
               <salute>A MARIANNA VENERI – <emph>Milano</emph>.</salute>
               <dateline>Belgioioso 21 Giugno 1812.</dateline>
            </opener>
            <p>Gentilissima signora Marianna – Io voglio in primo luogo pregarla di baciare in mio nome la mano a suo Padre, e di salutare la signora Ghitina. E mi credeva di rivederle a Milano dopo otto giorni, ma vedo omai che pochi dì mancano al mese, e chi sa forse s'io potrò ritornar così presto. L'ospite mio è solo, affatto solo; perchè i suoi parenti ed amici temono a questi mesi l'aria troppo umida di Belgioioso; ed io sono stato accolto da lui sì amabilmente che non ho cuore di abbandonarlo nella sua solitudine: è cieco, cadente, mezzo sordo, e poco lontano dai novant'anni; nè gli resta se non se la serenità della mente e la gioia dell'animo, ch'egli per altro perde ad un tratto quando rimane senza compagnia. Eccole, pregiatissima amica, le ragioni della mia dimora; ed in parte me ne duole; perchè, tra lo star a Venezia, e poscia a letto, ed ora in campagna sono omai passati sei mesi di quest'anno senza ch'io abbia potuto godere pur sei settimane della compagnia di casa Veneri. Spero ad ogni modo ch'io verrò accolto con lo stesso animo col quale io tornerò: e questa speranza mi dà qualche compenso. Ella saluti e risaluti gli amici di casa sua; e perdoni al mio carattere tutto di gieroglifici: Dio signore le conceda occhi e pazienza. Dica alla signora Ghittina che qui per antico sistema di casa si va a tavola sempre dopo le ore otto; ci si sta per lo meno tre ore; l'ospite poi s'addormenta su la sua seggiola fino all'una dopo mezzanotte. Allora incomincia la conversazione, e termina a giorno chiarissimo. Nè si parla già di novità, nè di guerra, nè d'opera, nè di poeti; ma di cose assai più sicure, più oneste e più allegre. Io poscia mi bagno, mi sbarbo, e passeggio sino all'ore calde; poi vado a letto e mi sveglio verso le due: studio sino alle sette; e poi si va a trottare in carrozza col buon vecchio, e così tutti i giorni. Se questa, signora Marianna, non è la più bella vita del mondo, è certamente la più tranquilla e la meno invidiata. Ed io la farei tutto l'anno se potessi almeno una volta per settimana desinare con suo padre e con que' pochi che non fabbricano la propria interna infelicità sul poco bene che il cielo concede agli altri. Ma sia così poichè non può essere altrimenti; e il mondo fu ordinato così da chi ne sapeva e ne sa e ne saprà assai meglio di noi poveretti mortali. Intanto Ella mi voglia bene, e si ricordi talvolta di me.</p>
            <closer>Suo obbligatissimo servidore ed amico <emph>ecc</emph>.</closer>
         </div1>
         <div1 n="1173. A Giuseppe Mangili (21 Giugno 1812)">
            <opener>
               <salute>A GIUSEPPE MANGILI – <emph>Pavia</emph>.</salute>
               <dateline>Belgioioso 21 Giugno 1812.</dateline>
            </opener>
            <p>Siate ringraziato, mio caro Mangili, del beneficio da voi prestato in mio nome allo scolare Peroni; siate ringraziato dell'amor vostro per me sì nobilmente ed affettuosamente espresso nella vostra lettera; siate finalmente ringraziato del libro dov'io ho imparate assai cose ch'io non sapeva, ed ho imparato – non già ad amarvi perch'io vi ho amato sempre assaissimo – bensì a stimarvi ognor più. E ho letto e riletto quel libro; nè credo che l'amicizia m'inganni: ma fra quanti elogi uscirono a questi giorni, questo di Mascheroni mi pare il mignore sì perchè l'eloquenza deriva più dalle cose che dalle parole, sì perchè voi nel discorrere dello Scienziato fate che i lettori s'innamorino della Scienza. Ond'io me lo serberò religiosamente per farlo leggere a que' giovani ch'io prediligo, e che tento di stornare dalle vie troppo battute a' dì nostri, della livida pedanteria, e della laida ciarlataneria. – E nel leggere il vostro foglio ho quasi anche ringraziata la Fortuna, poichè mostrandosi a me sì nemica fa che le anime buone e pari alla vostra congiurino in mio favore. A me basta trattanto d'essere amato da voi; non più. Contro la Fortuna basterò da me solo, e quanto più infierirà tanto più la farò arrabbiare, perchè non le darò la compiacenza d'udire le mie querele. – Ho veduto a questi dì in un palazzo di campagna una impresa feudale col motto: <foreign lang="lat">Contrariis grandior</foreign>: e benchè superbo, l'avrei assunto: ma ho già la impresa mia propria, e per ora mi contenterò di questa: ha la figura d'un Leone dormente col motto <foreign lang="lat">Est Est: Non Non</foreign>. Queste quattro sillabe del Vangelo mi vietano di tradire la verità: onde non dubbitate d'esagerazione s'io mi dichiaro vostro amico caldo e leale.... Addio addio.</p>
            <closer>
               <signed>Il vostro FOSCOLO.</signed>
            </closer>
         </div1>
         <div1 n="1174. A Luigi Ramondini [Giugno o Luglio (?) 1812]">
            <opener>
               <salute>A LUIGI RAMONDINI – <emph>Milano</emph>.</salute>
               <dateline>[Belgioioso] Giovedì [Giugno o Luglio (?) 1812].</dateline>
            </opener>
            <p>Ramondini amico del mio cuore, e medico del mio povero corpo; – e il mio cuore e il mio corpo lottano perpetuamente con quel biricchino di Amore; e per quanto io faccia del Gradasso contro di lui, io prevedo che un dì o l'altro egli trionferà della magra e malinconica mia personcina. Or io voglio che tu sappia che, malgrado la dolorosa previdenza della mia sconfitta, io trattanto mi sto benissimo; e mi vedresti liscio, paffuto, abbronzato dal sole come un cacciatore, ed errante come un capriolo per le campagne, stracco morto, e senza aver mai fatto nulla, propriamente nulla. Beatissima vita, s'io potessi far sempre così; e se Madama Venere non mi adescasse a tornare dove si vedono l'eleganti fanciulle, e Monna Pallade non mi sgridasse ad un tempo cacciandomi nel cervello gli scrupoli d'avere abbandonate senza ragioni le vergini Muse, verginissime e poverissime meco, ma puttane sfacciate e imperlate, e dorate, brillantate con tanti e tanti miei dilettissimi confratelli. – Frattanto, Ramondo mio, godi tu quanto puoi per amor tuo e per amor mio delle belle donne e delle gentili giovinette che incontrerai per Milano; e sono sicuro che tu ne goderai castamente, e soavemente e delicatamente, appunto com'io fo sempre, amando la bellezza e le grazie, ed ammirando la Natura che le ha create. Salutami casa Veneri, dove se non v'è bellezza, v'è un po' di grazia, e sopra ogni cosa, v'è molta bontà di cuore; e la bontà di cuore abbellisce anche le persone più brutte. Salutami le due Radici, alle quali farai con l'eloquenza e la dolcezza che hai una preghiera, acciocchè le non guardino sempre a tramontana, ma le si volgano talvolta anche a mezzogiorno. <foreign lang="fre">Hélas, hélas!</foreign> io mi sono rifugiato alle parti meridionali dove la calamita sdegna di volgersi! E qui t'infilzerei una corona di proverbi se avessi tempo, e se tu avessi pazienza:
<list>
                  <item>«Un'umil donna brama un dolce amico: –</item>
                  <item>«Mal si conosce il fico: – A me pur pare</item>
                  <item>«Senno non cominciar troppo alte imprese: –</item>
                  <item>«E per ogni paese è buona stanza –</item>
                  <item>«L'infinita speranza uccide altrui –</item>
                  <item>«Ed anch'io fui alcuna volta in danza;</item>
               </list>
e ci tornerò nel prossimo carnevale se incontrerò su per le feste da ballo fanciulle che mi piacciano, rassegnandomi di non piacere ad esse nè punto nè poco, purchè ad ogni modo ballino meco. – E per accaparrarmi una ballerina di più, prega le signore Radici di salutare la brunetta vivace, in cui è et sarà
<quote rend="block" lang="lat">
                  <l>Crebraque mobilitas, aptaque verba joco.</l>
               </quote>
Non ch'io voglia da lei altro fuorchè un paio di monferrine, perchè so già ch'ella è doppiamente piagata d'Amore; e quand'anche il Dio volesse darle la terza ferita per me, a me non basterebbe l'anima di vedere così straziato quel povero cuoriccino che sarà per avventura piccino come il piccino corpiccino della brunetta.</p>
            <p>E ti ho, mio Ramondo, scarabocchiate arabicamente queste chiacchiere per metterti in buon umore affinchè ti pigli, senza maladirmi, la noia che sto per darti. Sappi che un galantuomo chiamato Criminali vive assiduamente con l'ospite mio, e ha un fratello in Ferrara col titolo di Cancelliere del Censo. E fu anche, per intercessione di donna Giuditta Sopransi, raccomandato altre volte da te; beneficio di cui tutta la casa de' Criminali si loda. Or questo Cancelliere aspira ad esser nominato Direttore dipartimentale del Censo; e m'hanno tanto pregato e ripregato ch'io mi sono risoluto a scrivere, Dio sa come, una commendatizia al consigliere Brunetti. A te mando la copia della petizione già presentata al <emph>Protocollo</emph>; leggila e parlane a Brunetti al quale io raccomando di darti alcuna risposta sulla faccenda. – Eccoti com'io rispondo assai male all'amor tuo; tu mi dici d'amarmi senza chiedermi mai mai cosa alcuna; ed io invece non ho occasione di dirti quanto io t'amo, senza infastidirti ad un tempo e per gli altri e per me. So ad ogni modo che mi perdonerai; e il tuo perdono ti darà maggiori diritti su l'amicizia del tuo Foscolo. Addio addio, mio caro; amami, e ricordati di me, nè io tarderò tanto a tornare che tu possa dimenticarmi. Addio addio.</p>
         </div1>
         <div1 n="1175. Al principe Alberico Barbiano (9 Luglio 1812)">
            <opener>
               <salute>Al principe ALBERICO BARBIANO – <emph>Belgioioso</emph>.</salute>
               <dateline>Milano 9 Luglio 1812.</dateline>
            </opener>
            <p>Signor Principe – Non sono lietamente partito da Belgioioso ma se vi fossi dimorato più a lungo, io non avrei forse potuto staccarmene. Onde la stima e l'amore ch'io ho concepito di V. A. accresce la mia gratitudine per tante e sì cortesi accoglienze; e solo mi duole di non poter ricambiarle. – Il dispiacere con che sono partito diventò più amaro al mio arrivo: il Curatino mi raccolse piangendo, e quasi certo di essere da noi separato dalla notte del sepolcro, e dall'eternità. È tristo sempre; veglia le notti; appena può muoversi; ed appena sente bisogno di nutrimento. Mi dicono nondimeno ch'egli prima ch'io ritornassi stesse assai peggio. E pare anche a taluni ch'egli possa tornare allo stato d'infermità in cui trovavasi nei mesi passati, e lontano del pari dalla salute e dalla morte. Io lo desidero vivamente, ma porto poca speranza.</p>
            <p>Molti m'hanno chiesto di V. A. e tutti si sono rallegrati udendo ch'Ella se la passa <foreign lang="lat">ultra vires sortemque senectae</foreign>. Ho riferiti i saluti alle sue nuore ed al bellissimo figliuoletto della contessa Amalia, il quale vedendomi alla finestra, corse a chiedermi novelle del Papà grande. – Su la guerra tutti tacciono; e chi parla, seconda più le sue immaginazioni che il vero. Pare ad ogni modo fuori di dubbio che l'esercito francese abbia passato il Niemen. Di questa guerra e delle sue conseguenze niuno fra quelli ch'io conosco per imparziali e veggenti, può trarre, fino ad ora, alcuna probabile congettura. Però lasciando fantasticare a' <emph>ballografici</emph>, io nel recitare il Pater noster, ripeto tre volte <foreign lang="lat">fiat voluntas tua</foreign>, e lascio a Dio il pensiero del mondo. Sì fatte cose sono ormai troppo grandi e troppo meschine per chi attende, com'io fo, alla pace del suo corpo ed alla indipendenza della propria mente. Il mio cuore bensì sarà perpetuamente dipendente da Lei, Signor Principe; e lo governerà, in compagnia ora d'una ora d'un'altra principessa; da che per singolare benedizione d'Iddio io vivo, e spero di morire innamorato.</p>
            <p>Intanto V. A. m'abbia sempre per servidore leale e riconoscente.</p>
         </div1>
         <div1 n="1176. Al principe Alberico Barbiano [12 (?) Luglio 1812]">
            <opener>
               <salute>Al principe ALBERICO BARBIANO – <emph>Belgioioso</emph>.</salute>
               <dateline>Milano Domenica [12 (?) Luglio 1812] ore 4.</dateline>
            </opener>
            <p>Signor Principe – Spero ch'Ella avrà letto a quest'ora la mia lettera precedente. Lo stato del mio ospite non peggiora, nè migliora; egli vive intanto come appeso alla croce; se non che è confortato dalla speranza. E la speranza gli riscalda l'anima che forse senza di ciò sarebbe a quest'ora agghiacciata. E bench'io non partecipi di questa illusione, tento ad ogni modo di confermarla nell'immaginazione del nostro povero amico. – Io avrei desiderato di mandarle il tabacco; ma disgraziatamente non è ancora stato rapato; le avanie e le pedanterie della Finanza sono tali, che gli uomini tutti, anche quelli più in grazia del governo, temono di cadere in fallo. A far rapare del tabacco non manipolato dalla Finanza, bisogna una persona fidata; e questa persona non è per ora in Milano. Ecco la cagione del ritardo; ma non può stare [molto(?)] che il solito [rapatore] ritorni, e V. A. sarà servita sul fatto. – Intanto piacciale d'accogliere le proteste del mio ossequio, e di considerarmi sempre</p>
            <closer>di V. A. devotissimo servidore <emph>ecc</emph>.</closer>
         </div1>
         <div1 n="1177. Al principe Alberico Barbiano (16 Luglio 1812)">
            <opener>
               <salute>Al principe ALBERICO BARBIANO – <emph>Belgioioso</emph>.</salute>
               <dateline>Milano 16 Luglio 1812.</dateline>
            </opener>
            <p>Signor Principe – Mi giovo della mezz'ora in cui m'alzo perchè mi rifacciano il letto, e le scrivo per ringraziarla della lettera di V. A. e della gentilezza con cui fu dettata. – Milano non mi vuol più; ond'io sarò costretto all'esilio o per lo meno all'ostracismo onde preservare la mia povera persona. Appena tornato, io mi sono sentito in certo stato d'infermità. Da quattro giorni in qua mi sento addosso la febbre che cominciò lentissima: ma ieri mi tenne sdraiato sopra un soffà, ed oggi m'inchioda a letto, e m'inchioderà, sa il cielo per quanto tempo! – Ma non sì tosto potrò movermi, ch'io andrò dove mi porteranno i cavalli, e l'Angelo mio Custode. Oltre all'infermità, questa stagione mezzo arrabbiata, questa casa dov'io abito, le noie che mi dànno gli altri, l'ozio a cui sono costretto, e peggio ancora il povero curatino, che sta tra la vita e la morte, sono tutte cose che mi fanno tristissimo e mal contento di me e di questa città. E vorrei oggi poter farmi compagno dell'abate Chiassi, e fermarmi nella tranquilla, beata e magnifica villa di Belgioioso. Ma il medico, a cui non credo gran fatto, e a cui, per non acquistarmi il titolo di pazzo, devo obbedire, mi dice assolutamente di no. Or dunque, Signor Principe, piacciale di pregare il cielo per me, ch'io non cesserò mai di vivere e con l'immaginazione e col cuore presso di Lei. I miei rispetti al conte Ercole e alla Contessina che nacque certamente quando la natura sorrideva, e che porta la gentilezza, la grazia e il buon naturale in tutta la Sua persona. V. A. si degni anche di ricordarmi al signor Criminali e ed al Giudice ed al sacerdote giuocator di tarocchi, ed a tutti i suoi commensali, ma segnatamente al Signor Prevosto, ed al dottore Strambio. – Ella mi consideri sempre di V. A.</p>
            <closer>Devotissimo servidore <emph>ecc</emph>.</closer>
         </div1>
         <div1 n="1178. Alla famiglia (25 Luglio 1812)">
            <opener>
               <salute>Alla famiglia – <emph>Venezia</emph>.</salute>
               <dateline>Milano Sabbato 25 Luglio 1812.</dateline>
            </opener>
            <p>Miei cari – Dal signor Spiridione Naranzi riceverete un libro, ed è quello raccomandatomi dall'amicissimo Della Torre; ed oltre al libro vi darà esso Naranzi dieci napoleoni d'argento per sovvenire alla vostra povera economia: due di essi napoleoni gl'impiegherete per compiere la somma dell'affitto di casa; e gli altri otto vi basteranno, spero, a pagare alla signora Rosa il vostro debito: – pel resto continuerete a ricevere mensilmente dal signor Vitali n<hi rend="apice">o</hi> 18 napoleoni soliti: spero che nè cesserà nè tarderà questo pagamento: ad ogni caso fatemene avvertito, ch'io riparerò subito. – Madre mia, benedici il tuo figliuolo, e con me tutti gli altri tuoi figli e nipoti, i quali, spero, vivranno per te, e m'imiteranno se non altro in questo di amarti, d'onorarti, e di aiutarti nella tua vecchiaia. Ier l'altro l'Angiolo è venuto a vedermi; e Spiro Naranzi ch'era in casa mia lo ha veduto, e lo ha trovato grande, bello e savio. Il matrimonio è andato all'aria; nè se ne parlerà più, perchè tanto l'Angiolo quanto il padre della fanciulla si sono formalmente sciolti dalla parola. Spero che non passerà l'anno che Giulio sarà capitano di cavalleria: il Ministro della guerra e i generali hanno preso a volergli bene; oltre di che gode buon concetto di ottimo ed istruito ufficiale. Dodici giorni fa sono andato dal Ministro della guerra a raccomandargli un impiego che mio fratello desiderava. Risposemi: «Dite a vostro fratello ch'io lo stimo, che sarà presto avvanzato e che non uscirà dalla scuola d'equitazione che col grado di capitano». Ond'io ora sono sicuro; Dio voglia che ciò sia anche presto: allora tu, cara Mamma, vedresti il tuo figliuoletto giunto, prima de' 25 anni, ad un grado onorato, e sufficiente ad una comoda vita. – Fra un mese al più tardi io lascerò Milano e partirò per la Toscana ove spero di ritrovare la mia salute, che, a dirvi la verità, ho quasi perduta in questa acquosissima Lombardia. Prima di venire a Venezia sono stato malato per una settimana a Milano: appena tornato, sono ritornato malato altre tre settimane, e sono ricaduto con la febbre: in campagna mi sono trovato piuttosto bene: ma ritornato a Milano, ecco nuove febbri; e tanto Naranzi, quanto l'Angiolo mi trovarono a letto. Ora mi sono rimesso, ma temo che l'odio che ho pigliato a questo paese sì avverso alla mia salute, e il timore di recidiva mi farebbero stare poco bene per l'avvenire. Onde ho chiesto la licenza di fare un viaggetto; e spero che l'otterrò. Addio; salutate Milonà, il quale spero avrà fatto giudizio. Naranzi avrà una mia lettera pel Dottore. Dite a Bisbardi che cerchi una lettera che dev'essere <emph>ferma</emph> in posta col suo nome a Venezia. Tu, cara Madre, mandami la tua benedizione, e raccomanda al Cielo tutti i tuoi figliuoli. Pippi studia, ma io non lo so, nè lo saprò finchè non mi scrive qualche riga di suo pugno. A te Rubina mia, mando mille baci. Addio addio.</p>
            <closer>
               <signed>NICCOLÒ.</signed>
            </closer>
            <ps>
               <p>
                  <emph>P. S.</emph> Sino a nuovo avviso scrivetemi sempre a Milano.</p>
            </ps>
         </div1>
         <div1 n="1179. A Michele Ciciliani (26 Luglio 1812)">
            <opener>
               <salute>A MICHELE CICILIANI.</salute>
               <dateline>Milano 26 Luglio 1812.</dateline>
            </opener>
            <p>Michele fratello – Io ti amo: ti desidero: parlo spesso meco di te; e vorrei poterti veder sempre, o almeno imitarti. Fa di poter leggere il mio <title>Aiace</title> grecamente e magnanimamente scritto: non dico eloquentemente, perch'io non posso, se non dopo molto tempo, discernere come mi abbia aiutato l'ingegno; ma certo che vi è tutta l'anima mia, e liberamente espressa, per quanto, anzi più di quanto comportano i tempi. E l'<title>Aiace</title> fu proibito, e l'autore fu per essere esiliato. Ma la divina Verità mi protesse anche questa volta. Il signor Dionisio Bulzo ebbe copia di essa tragedia: lo prego che, potendo, te la faccia leggere, e te la lasci copiare. Egli darà a te ed a Rossi anche un mio ritratto. A Rossi scrivo: agli amici reca la memoria del mio nome e i miei saluti, che mi escono dal cuore profondo. Addio addio, amico e fratello mio; addio.</p>
         </div1>
         <div1 n="1180. A Costantino Naranzi juniore (26 Luglio 1812)">
            <opener>
               <salute>A COSTANTINO NARANZI juniore – <emph>Venezia</emph>.</salute>
               <dateline>Milano 26 Luglio 1812.</dateline>
            </opener>
            <p>Costantino fratello – Non t'ho mai scritto su l'affare del <gap/> perchè non mi dava l'animo di risponderti amare novelle. Or questo affare fu dal Ministro della Finanza mandato alla direzione del Demanio per riferta. Corsi subito dal Direttore; Antonio Psalidi è in quell'ufficio segretario generale, che suona <emph>onnipotente</emph>. Malgrado la sua indolenza verso i concittadini, il Psalidi s'impegnò più ch'io non aveva sperato. Fu dunque riferito al Ministro l'affare, con parere «che si annuisse, stante le particolari circostanze, alla petizione». – Pareva che il Ministro dovesse sottoscrivere; ma invece cancellò di sua mano il rescritto, e vi pose queste parole: <quote>Non si deve far privilegi; chi favorisce uno, deve favorire anche gli altri, e la legge riesce ridicola.</quote> – Io avrei voluto parlare allo stesso Ministro; ma i suoi impiegati a cui mi sono raccomandato, m'assicurarono ch'io avrei speso vanamente i passi e le intercessioni, da che in sì fatte sentenze egli è irrevocabile. Eccoti tutto; e non mi resta che a gemere teco su la poca fortuna di quella famiglia. Or, Costantino mio, viviti lieto; e la benedizione del Cielo t'accompagni: io ti desidero ogni bene, perch'io mi ricordo e mi ricorderò sempre che tu sei stato l'amico e il confortatore della mia disgraziatissima gioventù. E so che mi ami e mi amerai, com'io t'amo e t'amerò finchè avrò anima e mente. – Addio addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1181. Alla famiglia (29 Luglio 1812)">
            <opener>
               <salute>Alla famiglia – <emph>Venezia</emph>.</salute>
               <dateline>[Milano] Mercoledì 29 Luglio [1812].</dateline>
            </opener>
            <p>Miei cari – Non più da' signori Vitali, bensì, dal primo d'agosto in poi, riscuoterete i diciotto napoleoni dal signore Spiridione Naranzi di mese in mese sino a nuovo ordine. Esso signor Naranzi ebbe da me altri dieci napoleoni che vi conterà appena tornato a Venezia; nè può tardare, da che partì la notte del 26, e benchè sia andato per Bologna e Ferrara non può non trovarsi in Venezia verso il giorno 4 o 5 d'agosto. Spero che avrete ricevuta a quest'ora la mia lettera di sabbato, ov'io vi parlava della mia salute, e del mio divisamento di andare in Toscana: e così farò: perchè questo star poco bene e sempre col timor della febbre mi fa perdere l'allegria, la pazienza e la volontà di studiare. Ma prima ch'io lasci Milano vi scriverò. Addio, miei cari. L'Angiolo sta bene. Desidero che Pippi studii, e si procuri con gli anni alcun onesto mezzo a vivere ed a soccorrere sua Madre, che fa tanto per lui. <foreign lang="grc">Κυρὰτζα Διαμαντίνα χαὶρε:γρὰψεμου τρία λογια. χαὶρε Μητεραμου ηγαπιμένι, καὶ δισε αλλους εξιντα χρονους ευτιχισμένι. και σου φιλὸ τα χερια.</foreign> E mandami la tua benedizione.</p>
         </div1>
         <div1 n="1182. A Isabella Teotochi Albrizzi (29 Luglio 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>[Milano] 29 Luglio 1812.</dateline>
            </opener>
            <p>Isabella mia – Vi dirò cosa che vi dorrà assai, ma la è vera pur troppo. Da che vi lasciai non ebbi dieci giorni di buona salute, nè un'ora di gioia. Da mezzo Marzo in qua vado tossendo. Soranzo in Aprile, e poco dopo Naranzi, mi trovarono a letto. Allora sostenni non so quanti assalti di febbre, e un mese lungo di noia. Andai finalmente a Belgioioso dove l'infermità mi diè alcuna tregua: ma tornato appena, ricaddi a letto, con le solite febbri, che non sono nè terzane, nè infiammatorie, nè maligne – ma febbri veementi che incominciano a sera, mi levano il sonno, e mi fanno delirare sovente: cessano per più giorni, e poi, malgrado la dieta e le cure religiosissime, tornano e m'incalzano con maggiore violenza. A' giorni scorsi Naranzi mi tenne compagnia quasi sempre a letto: e ieri l'altro Metaxà che passò per andare a Parigi, non ebbe da me veruna accoglienza ospitale, perch'io era già ricaduto. Dicono i medici che le mie sieno febbri reumatiche; ma temo che non abbiano conosciuto il male, poichè vedo che non sanno a qual rimedio ricorrere. Ho dunque pensato di rimediarci io, fuggendo da questo paese ove l'aria è crassa, molle, umidissima, e dove l'anima mia non trova conforti: e soglio dire ch'io abito da tanti anni in Milano senza amare nè il paese nè gli abitanti, e senza simulare d'amarli. Andrò dunque in Toscana, ove spero di rivivere; starò in Firenze sino al verno, e poi me n'andrò a Roma ch'io non ho veduta mai, e di ciò mi vergogno. S'io potessi movermi, partirei subito; ma appena la febbre mi darà sosta, lascerò, spero, la Lombardia e le sue paludi. Certo che io farò ogni potere per trovarmi verso i venti d'Agosto in Firenze: di ciò, mia cara Amica, vi avverto perchè bramerei che mi mandaste una lettera con la quale io possa presentarmi alla Contessa d'Albania; se pure voi siete tanto sua da raccomandarle un amico vostro. Diversamente vi assolvo; perchè voi scrivereste contranimo, ed io ci andrei freddissimamente; e sapete che brutta faccia si fa quando l'uomo non si presenta con fiducia. Mi sono inoltre deliberato di vivermi quanto più solo; e senza vedermi obbligato a ricevere e restituire visite, e far di cappello ad ogni terz'uomo che incontro, e affiatarmi con nuovi volti, noie tutte per le quali lascio più volentieri questa città. Onde benchè il conoscere la Contessa d'Albania, come amica d'Alfieri, e come donna d'elegantissimo ingegno, mi sarebbe cosa assai cara, anche il non conoscerla non mi riescirebbe discaro; sì perchè sarei compensato dalla libertà – da che ogni conoscenza aggiunge pur troppo un anello alla nostra catena – sì perchè non mi troverei con que' molti che ciarlano intorno a quella Signora: e di sì fatti oziosi e ciarlieri n'ho veduto più che non basta a sfuggirli; tanto più che se Firenze è bellissima, i Fiorentini non sono già l'anime più schiette del Mondo. Or, Isabella mia, tocca a voi di decidere; ma sopra ogni cosa vi supplico di fare in ciò quello che sta meglio a voi. – Trattanto pregate il cielo ch'io riabbia miglior vita ed anima più serena.
<quote rend="block">
                  <l>«Non son chi fui; perì di noi gran parte!»</l>
               </quote>
Pregate il cielo; così non avrete in me un cavaliere rotto, sbattagliato, sparuto, magro, e tristissimo come Don Chisciotte da cui forse io discendo; e davvero io l'amo, e mi pare di somigliargli in moltissime cose. E comincio anche a trovar ragionevoli le meste fantasie del Cavalier Pindemonte: un povero infermo, quand'anche si trovasse in mezzo alle Grazie, all'Armonia, e tra le Baccanti, ha sempre la Morte che malgrado di lui gli sussurra all'orecchio; ed egli solo l'ode e la vede. Non la vedo io già, nè la ascolto; ma la tristezza, la noia, il freddo, l'amor del letto, e l'odio d'ogni società, tutti corrieri che precedono la veneranda Parca, mi vogliono spesso persuadere che la vera, forte, ardita vita è omai trascorsa per me. Ma qualunque sia per essere la mia salute e la mia fortuna, l'avervi amata e l'esservi amico conforterà spesso il mio cuore. Vero è che voi non avete a lodarvi di me; io non posso se non confessarlo, e dimandarvene perdono, e dolermene dentro di me, quand'anche m'avrete voi perdonato. Sino dalla fine d'Aprile scorso io aveva incominciato a scrivervi, ma la è pure una bizzarria ch'io non possa lasciare la penna, s'io la piglio per voi, se non quando non mi resta più carta. Onde ho tralasciato, sperando di poter poscia riempiere il foglio: ma non ho potuto, non ho voluto, non ho saputo: l'ozio e la negligenza d'ogni cosa si sono unitamente all'infermità impadroniti dell'anima mia, del mio cervello, e di tutto il mio corpo. Vi mando ad ogni modo quel poco ch'io vi aveva scritto: e l'ho riletto poc'anzi, e mi sono sentite le viscere strette da una mano gelata. Povero Foscolo! io in aprile sperava salute dalla state, ed ora sono più infermo, ed ho l'autunno ed il verno che mi stanno alle spalle. Ma fuggirò da questo paese, dove sarei seppellito coi ladri – <emph>e dove?</emph>... – diceva l'amico mio (non [so] se più o meno sfortunato di me) Jacopo Ortis – e dove?... – sono sì poveretto che gran mercè s'io sarò posto in un cimitero d'Italia col mio nome scritto sopra una crocetta di legno. – Or lasciamo andare. Mia cara Isabella, io vi vado affliggendo; ma vi prometto lettere più gaie da Firenze e da Roma. E se a Roma conosceste alcuna signora di garbo, o qualche galantuomo, raccomandatemi, ond'io
<quote rend="block">«Possa vedere, udire, e dir parole:»</quote>
purchè non m'impacciate con letterati: non voglio averci a che fare. Io aveva fame di conoscerli; poi n'ebbi indigestione; ed ora sono alla nausea. Dio li aiuti anche quando mi strappazzano, purchè io non sia condannato a conversare con essi. – Baciatemi Pippi, col quale vi prego e per amor mio, e per amor suo, e per amor vostro d'essere alquanto indulgente. Baciate per me la mano a vostro Padre; e fate che Soranzo, se pure non va posteggiando ed errando, si ricordi di me; avrete, spero, ricevuta per lui l'<title>Orazione lionese</title> consegnata da me al Signor Guerra. Quando vedrete Pindemonte ditegli, che bench'egli non m'ami più, io l'amo pur sempre; e l'amerò: perchè s'io nella sua fantasia mi sono demeritato il suo amore, egli nella mia ragione e nel mio cuore merita il mio. – Addio, Isabella mia addio. Faccia il cielo; ch'io possa tornare a Venezia sano, nitido, forte; e allora vi leggerò una nuova tragedia <emph>tutta amore</emph>, ch'io aveva incominciata con moltissima vocazione, ma che ho lasciata stare perchè ho mille cose nel cuore, ma nulla nulla dentro il cervello. Addio addio.</p>
            <closer>
               <signed>Il vostro UGO.</signed>
            </closer>
         </div1>
         <div1 n="1183. Al principe Alberico Barbiano (30 Luglio 1812)">
            <opener>
               <salute>Al principe ALBERICO BARBIANO – <emph>Belgioioso</emph>.</salute>
               <dateline>Milano 30 Luglio 1812.</dateline>
            </opener>
            <p>Signor Principe – Vostra Altezza deve dolersi d'assai cose di me: io era in obbligo di mandarle il tabacco, di trascriverle i passi del Cronachista fiorentino, di risponderle e ringraziarla della lettera di cui mi ha onorato: ma Vostra Altezza deve anche perdonarmi e compiangermi. Sono infermo d'una malattia che produce in me un male peggiore; e questo è il tristo languore della speranza protratta. Spero sempre e m'illudo; guarirò oggi, domani; ma l'oggi e il domani non passano che per tradirmi e dissipare crudelmente le mie illusioni. Queste mie febbri or veementi, per lo più lente, e quasi sempre continue, questa tosse fideicommissa al mio polmone; questa veglia e inappetenza perpetua mi fanno venire a noia il tempo, il paese e me stesso. Non ch'io tema; ma soffro assai più; soffro la noia, e mi conforto talvolta pensando ai pacifici miei giorni in Belgioioso, ov'ebbi sì liete e generose accoglienze; nè per ora posso tornarci; o tornarci tutto [al] più per un solo giorno a farle omaggio del mio rispetto ed a pigliare i di Lei comandi. Credo che troverò salute in Toscana, e appena ristabilito, appena appena padrone del mio povero corpo, m'avvierò di là da' nostri monti. Vivrò l'autunno sotto quel cielo asciutto di Firenze, e a gennaro andrò a cercar verno men rigido a Roma. E sono sì sparuto, sì pallido, sì malinconico e burbero, che se avessi l'abito spagnuolo, que' Fiorentini mi piglierebbero per uno de' veri e nobili discendenti di Don Chisciotte, ammirabile Cavalier della Mancia, e terrore di Siera Morena, e di tutti i barbieri. – Ma in qualunque luogo e in qualunque stato di vita io sarò, vivrò sempre memore delle gentilezze di V. A. e della di Lei amabilità, e mi lusingherò ch'Ella vorrà pure talvolta ricordarsi di me. Farò frattanto di trovare un giorno onde venire a farle questa professione di venerazione e di amore in persona; e se mai non venissi, la colpa sarebbe tutta delle circostanze le quali governano sempre tutto il corso della mia vita. Ma ad ogni modo verrà tempo ch'io la rivedrò, e la rivedrò lieto di corpo, di cuore, e di mente <quote lang="lat">ultra vires sortemque senectae</quote>. Eccole una bella frase virgiliana; le mie sono men belle d'assai: ma sono calde perchè m'escono dal cuore.</p>
            <closer>Di V. A.
<lb/>Devotissimo servidore <emph>ecc</emph>.</closer>
         </div1>
         <div1 n="1184. All'avvocato Vincenzo Imbaldi (30 Luglio 1812)">
            <opener>
               <salute>All'avvocato VINCENZO IMBALDI – <emph>Belgioioso</emph>.</salute>
               <dateline>[Milano] 30 Luglio 1812.</dateline>
            </opener>
            <p>Amico pregiatissimo – Eccovi annessa una memoria del signor Gherardi. Fate, per Dio! che egli sappia a che deve appigliarsi, e sopra tutto fate ch'io non sia incolpato del ritardo. A voi importerà poco, a me nulla, ma al Gherardi importa assaissimo questa faccenda, alla quale ora non vorrei aver mai data nè opera nè parola, perchè appunto non importandomi nulla mi reca grandissime noie. Perdonate dell'insistenza mia; ma il Gherardi ricorre sempre a me come mediatore. Gli ho per altro dichiarato ch'io non so, non posso, non voglio averci a che fare, e se la intenda con voi: ma se voi lo sfuggirete non v'intenderete mai. Un bel NO intero val più di mille SÌ dimezzati. – Trattanto io me ne lavo le mani, perchè fra due settimane al più tardi sarò in Toscana, nè vi rivedrò se non se forse alla primavera futura. Intanto ricordatevi ch'io vi stimo e che mi professo e mi professerò sempre vostro servidore ed amico <emph>ecc</emph>.</p>
         </div1>
         <div1 n="1185. A Gerolamo Criminali (30 Luglio 1812)">
            <opener>
               <salute>A GEROLAMO CRIMINALI – <emph>Belgioioso</emph>.</salute>
               <dateline>[Milano] 30 Luglio 1812.</dateline>
            </opener>
            <p>Mio caro Criminali – Da S. A. avrete udito e udrete ch'io non ho un giorno di salute; ho nondimeno qualche ora di gioia, e non ho perduto, nè il coraggio nè la pazienza. Nè voi perdetela, ora ch'io devo annoiarvi per un affare non mio, ma per me importantissimo, perchè, come vedrete, m'è raccomandato dal dottor Ramondini; egli è mio amico, e mio medico, medico sollecito ed affettuoso al mio letto. Si tratta dunque che voi leggiate l'annessa lettera, e v'informiate dal signor Imbaldi, o da chiunque può esserne informato, cosa si debba o si possa ragionevolmente rispondere a chi l'ha scritta. Nè Ramondini, nè io desideriamo, nè possiamo arrogarci tanto, che malgrado le viste che può avere l'Agenzia del Principe di Belgioioso, si accordi la domanda fatta in essa lettera. Bramiamo bensì alcuna certa e definitiva risposta; e ve la chiedo sollecita, tanto più che la mia infermità m'ha impedito di scrivervi prima d'ora. – Frattanto, mio caro Criminali, vivetevi lieto, ed amatemi come io v'amo e ricordatevi talvolta di me.</p>
            <closer>Vostro <emph>ecc</emph>.</closer>
            <ps>
               <p>
                  <emph>P. S.</emph> Pregate l'Avvocato che risponda o decida qualche cosa su l'affare Gherardi: oggi io gli scrivo; fate ch'io mi tolga d'imbroglio; io mi ci sono impicciato per bonomia; ma la mia bonomia non vuole infine del conto intricarsi in affari d'interessi altrui.</p>
            </ps>
         </div1>
         <div1 n="1186. A Ferdinando Arrivabene (2 Agosto 1812)">
            <opener>
               <salute>A FERDINANDO ARRIVABENE – <emph>Brescia</emph>.</salute>
               <dateline>Milano 2 Agosto 1812.</dateline>
            </opener>
            <p>Mio caro amico – Non t'ho risposto perch'io ebbi la tua lettera in villa, ov'io amava di starmi
<quote rend="block" lang="lat">
                  <l>Oblitusque meorum, obliviscendus et illis.</l>
               </quote>
Tornato in Milano appena, caddi prigione della febbre che da un mese mi tiene in clausura. Or io sto per andarmene a cercar salute in Toscana; e trovandomi su la strada, camminerò fino a Roma, città sacra per me, e che non ho mai veduta; e di ciò mi vergogno non poco. Però non voglio solamente vederla come i <emph>viaggiatori</emph> fanno, ma guardarla, e starci, e godere de' sentimenti che m'ecciterà, e meditare e scrivere i nuovi e grandi pensieri che in quel paese mi fremeran nella mente. Così, se tu non vieni verso mezzodì, io certamente non ti rivedrò così presto; da che sino alla state futura io non riberrò queste aure di tramontana. Ma sono quasi sicuro che tu non avrai sino a quel tempo finito di travestir Dante, o almeno non l'avrai pubblicato: e potrò, secondo le mie poche forze, aiutarti: e lo farò volentieri sì per la venerazione di quel Maestro, sì per amor degli studi, e della tua fama. E certamente l'intento tuo mi par utile, ma perchè tu abbia felice l'evento, voglio darti due pareri: primamente non lasciarti adescare dalla pedanteria e dal <emph>giansenismo e puritanismo</emph> della lingua in modo che il tuo lavoro riesca inintelligibile ed aspro alle donzelle ed a' giovinetti pe' quali tu scrivi. In secondo luogo non lasciarti consigliare, aiutare, correggere, adulare da molti mentre scrivi, perchè così ti verrebbe fatto un libro nè tutto d'altrui, nè tutto tuo, ma pessimo pur sempre. – Or viviti lieto, mio antico amico, e fratello in Dante, e fa che la Marzia e il traduttore di Museo si ricordino talvolta di me. E Dio ti benedica.</p>
         </div1>
         <div1 n="1187. Di G. B. Niccolini (2 Agosto 1812)">
            <head>Di G. B. NICCOLINI.</head>
            <opener>
               <dateline>Firenze 2 Agosto 1812.</dateline>
            </opener>
            <p>Foscolo fratello – Dopo tanto silenzio ricevo una tua lettera, che mi annunzia la tua venuta qua da me tanto desiderata: Voglio anch'io sperare che questo cielo ti renderà ciò che in codesta valle lombarda hai perduto, cioè salute, libertà, quiete. Mi offendi domandandomi se i miei libri saranno tuoi. Puoi tu dubitarne? Avrai da leggere a sazietà perchè io sono bibliotecario dell'Accademia delle Belle Arti, e nel Convento di S. Marco, ove ho raccolto i più bei classici dei Conventi soppressi godrai di quella solitudine che sempre, e più adesso, si cerca dagli animi generosi. Quanto alla casa, il trovarla come la brami non è così facile. Vorrei che la fortuna mi accordasse il piacere di averti per ospite: ma io sono perfidamente alloggiato, e costretto per ora di sacrificare ogni comodo alla vicinanza dell'Accademia ove porto quel giogo a cui mi ha condannato la povertà, e che quantunque sia lieve, per me è sempre giogo. Ma odi le difficoltà che vi sono per contentarti nel tuo desiderio. Bramando una casetta lontana da ogni romore, e quindi in un luogo appartato, si trova, ma senza mobili. Aggiungi che le migliori fra queste sono occupate da monache, da frati cacciati dal loro nido, o dall'Arpie venute dai boschi oltramontani a divorarne. Non puoi credere come questa mala pianta sia barbicata, e folta in questo terreno: tu non vai per una strada che a squarciarti l'orecchie non oda il fischio dell'uì francese. – Questa frequenza di claustrali, e di Francesi oppone molti ostacoli alle tue brame. Puoi credere se cercherò di superarli. Ho dato già voce a molti dei miei amici, e non rifino per contentarti. Ma senti il mio consiglio. Tu vieni nell'Agosto mese in cui si mette l'<emph>appigionasi</emph> a tutte le case che restano vuote: non sarà meglio che tu abbia l'arbitrio dell'elezione? Non credere che questa sia una scappatoia per non servirti. Qual piacere può esservi minore di questo? Ma ho paura di non contentarti, e non mi par giusto di toglierti la libertà di scegliere.</p>
            <p>Io intanto prendo le necessarie informazioni, e spero quanto al prezzo, che tu spenderai molto meno di quello che credi. Godo che la fortuna ti abbia fatto libero: io provo ogni giorno quanto sappia di sale questo pane degli impieghi. So l'altrui malignità, e le tue sventure: oh mio caro amico in che tempi viviamo! Ringrazia Iddio che le cabale dei tuoi nemici siano andate a vuoto. Qua troverai uno dei vili tuoi persecutori che per nostra disgrazia vuole allignare in questa terra che si vergognava di averlo prodotto, ed era lieta d'averlo perduto. Assicurati che ancor qua non si può vivere nè abbastanza soli, nè abbastanza cauti: <foreign lang="lat">Socordia pro sapientia est</foreign>. Non veggo l'ora di rivederti, e di udire da te quella Tragedia che ti ha suscitate tante persecuzioni. Malgrado tutto quello che si è detto sono persuaso che sarà degna del tuo core, e della tua mente. Non ho ricevute le tue osservazioni sulla mia <title>Polissena</title>: riguardo come un segno della tua amicizia le cure che ti sei date per questo povero lavoro. La tua voce compenserà la perdita del tuo scritto. Scrivimi precisamente il giorno in cui sarai a Firenze. Io sto di casa in fondo via Larga al N<hi rend="apice">o</hi> 6201. Addio, ama il tuo amico <emph>ecc</emph>.</p>
         </div1>
         <div1 n="1188. A Giovita Scalvini (3 Agosto 1812)">
            <opener>
               <salute>A GIOVITA SCALVINI – <emph>Brescia</emph>.</salute>
               <dateline>Milano 3 Agosto 1812.</dateline>
            </opener>
            <p>Non vi lasciate, mio caro Scalvini, <emph>rocolar</emph> da Messer degli Ugoni, chè nè io mi tengo da tanto di mandar i miei saluti quasi fossero benedizioni e cambiali, nè voi siete tale da meritare saluti se non se caldi, schietti, e cordiali. Non ch'io forse non mi meriti da voi titolo d'orgoglioso e villano, da che non ho mai risposto alle affettuose lettere vostre. Nè so scolparmi: ma io carteggio, mio caro, il meno che posso, e sovente anche quando ho il cuore pieno d'una persona non trovo nè cose nè parole da scriverle. Le vostre lettere sono state ad ogni modo accolte da me con gratitudine e con amore, e solo vi prego di temperare le vostre lodi, perchè io non potrei nè accettarle, nè ricusarle senza superbia: e d'altra parte le troppe lodi sono raramente vere, quantunque le vengano date con veracità e con candore d'animo. Però mi rimango mezzo confuso, e mi taccio. Ma se voi mi direte d'amarmi e di tenermi per uomo di fede verso gli amici, e saldo nell'amor delle lettere e della verità e della patria, io mi piglierò queste lodi come mie e di mia ragione; nè ve ne rendero grazie. Vi risponderò bensì ch'io vi ho amato dall'ora che mi fu conceduto di conoscervi, e che ho sperato bene dell'indole vostra passionata ed ingenua. Voglia il cielo che le vostre passioni non vi sieno causa di tormenti; e che la vostra ingenuità non provochi contro di voi gl'insidiatori ed i tristi! Unico rimedio, da me per più anni esperimentato, onde rattemprare il troppo bollire dell'animo, e schermirci dalla fortuna e dal mondo, credo l'amore della solitudine e dello studio. Se le circostanze vostre non vi contendono sì fatto rimedio, usatene; diversamente, abbandonatevi al cielo ed alla necessità la quale quasi sempre eludendo la vana prudenza di noi mortali, mena alla salute e alla pace per quelle medesime vie nelle quali noi temiamo di rovinare. E vivetevi lieto.</p>
            <closer>Vostro <emph>ecc</emph>.</closer>
         </div1>
         <div1 n="1189. A Sigismondo Trechi [4 (?) Agosto 1812]">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Milano] Martedì [4 (?) Agosto 1812].</dateline>
            </opener>
            <p>Eccoti, Sigismondo mio, le commissioni e la mostra: fa che io possa scrivere sì o no a quella povera vecchia galante. Dirai a tua sorella che io la ringrazio della restituzione, ma che rido e riderò spesso di que' suoi <foreign lang="fre">remercimens</foreign>, scritti diplomaticamente al pubblico e a me. Le dirai che io vorrei pur essere onorato de' suoi comandi, o se non altro, di una lettera per madama d'Orozco: non ch'io tema d'essere male accolto: ma sarei accolto assai meglio. Le dirai finalmente che se ella in una delle otto sere vegnenti non si lascerà vedere al teatro, io partirò senza vederla: – e forse senza vederla più: perchè io, come tutti i figliuoli di Adamo, sono seguitato sempre dalla morte, nè so quando nè dove mi ordinerà di seguitarla. – Se tu mai vedessi l'avvocato Cavalletti ricordagli di mandarmi il volume prestatogli, e di mantenere la promessa de' cioccolatini, de' quali ti cedo la mia porzione. Addio trattanto, mio caro Trechi: ieri io stava bene, o almeno non mi sentiva male: oggi, dopo una lunghissima notte senza sonno, vo consumando la mattina prostrato, mesto, tossendo, e con la febbre che batte alla porta. Vedrò ad ogni modo di uscire perchè la non mi trovi in casa. Io ti ridico che mi sono innamorato de' baci, de' cappellini e della tosse di una Signora. Diede i baci ad altri, tenne i cappellini per sè, e a me regalò la sua tosse. Nè io mi querelo: ma tu, Sigismondo, guardati dalle donne patetiche: credi al tuo</p>
            <closer>
               <signed>FOSCOLO.</signed>
            </closer>
         </div1>
         <div1 n="1190. A Giambattista Giovio (5 Agosto 1812)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>Milano 5 Agosto 1812.</dateline>
            </opener>
            <p>Signor Conte – <foreign lang="lat">Vive memor nostri</foreign>, mentre io mi starò lontano da Lei. S'Ella desumesse dal mio silenzio ch'io mi sono dimenticato e della sua amicizia, e delle gentilezze da Lei ricevute, Ella, signor Conte, s'ingannerebbe. Ma io sono da gran tempo malato, e vivo in quella specie di languore e di noia per cui l'uomo può appena pensare; sovente i libri mi scapparono, mentr'io leggeva, dagli occhi, e la penna di mano. Questa valle lombarda mi vuol esule ad ogni modo, o prigione; dacchè, senza parlare dell'anno scorso, io appena tornato da Venezia vissi in clausura: quaranta giorni passati a Belgioioso non mi giovarono nè alla mente nè al corpo; eccomi da un mese nuovamente in Milano, e perfettamente febbricitante. Ed è febbre così bizzarra che non si sa nè come ella venga, nè come parta, nè quando stia per ritornare; ma torna pur sempre. I medici, a forza di spiarla, trovarono che la è febbre reumatica incostante; ma senza negare l'incostanza, io posso giurare sulla sua fedeltà. Tra la prigionia dunque e l'esilio, elessi l'esilio. E perchè le memorie degli anni miei che fuggivano, e l'amor delle lettere e della lingua mi fecero desiderare assai volte la bella Toscana, io fra pochi giorni partirò per Firenze; ci starò sino a dicembre, e poscia cercherò a Roma verno più temperato. E siederò e gemerò presso a quel grande cadavere:
<quote rend="block" lang="lat">
                  <l part="F">Jacet ingens litore truncus</l>
                  <l>Avulsumqe humeris caput et sine nomine corpus.</l>
               </quote>
Frattanto non abbandono questi paesi senza volgermi addietro e lasciare un sospiro e uno sguardo. Vero è ch'io penso di tornarvi fra otto o dieci mesi, ma!...
<quote rend="block" lang="lat">
                  <l>Quid brevi fortes jaculamur ævo?</l>
               </quote>
Nè io sono forte; che anzi
<quote rend="block">«Fioca ho la voce, e il piè debole al corso» –</quote>
e la morte ci seguita dappertutto finchè giunge il tempo che ella ci ordina di seguitarla; e da per tutto v'è una casetta per l'uomo morto, senza bisogno di andare ramingando di locanda in locanda; onde i vivi in questo, come forse in molte altre cose, si stanno peggio. – Ora, signor Conte, io pria di partire verrei a Como, e la corsa e l'aria mi gioverebbero: non posso; onde le scrivo, e le desidero dal Cielo ogni felicità. Oggi scrivo anche a Benedetto perchè diriga le sue lettere in modo – se pur le dirigerà – che non si smarriscano. Di lui so buonissime nuove, perchè in due recenti lettere del 13 luglio fu da' suoi commilitoni nominato com'uomo <foreign lang="lat">nitidæ et curatæ cutis</foreign>. Nè questa è guerra che faccia palpitare le madri per le ferite, bensì per la salute de' loro figliuoli. E Benedetto sortì muscoli erculei, e sanissima tempra. Pare a me che non si guerreggierà, almen per gran tempo, se non se con marce e contromarce, devastando da un lato, ed occupando dall'altro immense vastità di terreni che nè gli antichi nè i nuovi possessori potranno difendere. – Ma a questo ci pensino Dio e i Re vicari di Dio. – Un giovane poeta di belle speranze mi mandò a' giorni passati un'ode che incominciava:
<quote rend="block">
                  <l>«Al domator dell'onda,</l>
                  <l>«All'istmio Nume liba un nappo, o bionda</l>
                  <l>«Polinnia; ed uno al forte</l>
                  <l>«Marte che i regni e le atre pugne ha in sorte.</l>
                  <l>«Sacro all'olimpio Giove</l>
                  <l>«Conservator sia il terzo: i cieli ei muove</l>
                  <l>«Col pensiero immortal; l'arti leggiadre</l>
                  <l>«A lui son care, ei delle Muse è il padre».</l>
               </quote>
Lodai l'imitazione di Pindaro, che anch'egli libava e beveva alla salute di molti Numi; ma pregai il poeta, Nettuno, e Marte che con loro buona licenza mi scusassero dal troppo bere, perch'io appena avrei potuto far un brindisi al solo Giove; non già perchè muove i cieli, ch'io non vo' sapere, uomiciattolo com'io sono, ciò che si faccia in sì alte regioni, bensì perch'egli ama le arti leggiadre, ed è padre delle Muse, con le quali anch'io mi diletto di far talvolta all'amore.</p>
            <p>Eccole lungamente scritte alcune di quelle cose che io bramerei di dirle vedendola parlandole ed ascoltandola. Nè ella, spero, si noierà delle mie chiacchiere; e le proveranno ch'io ripiego come posso alla lontananza. Piacciale di dire alla signora Contessa ch'io le bacio ossequiosamente la mano; di consegnare l'annessa lettera; e di tenermi sempre per servidore ed amico.</p>
            <closer>Tutto suo <emph>ecc</emph>.</closer>
         </div1>
         <div1 n="1191. Alla famiglia (5 Agosto 1812)">
            <opener>
               <salute>Alla famiglia – <emph>Venezia</emph>.</salute>
               <dateline>[Milano] Mercoledì 5 Agosto 1812.</dateline>
            </opener>
            <p>Non già di quindici in quindici giorni, ma tutti i sabbati io vi scriverò, miei carissimi; perchè quant'io son più lontano tanto le nostre lettere devon essere più frequenti. E voi siete le sole persone per le quali vivo e bramo di vivere. Or io partirò per Firenze oggi otto al più tardi, onde queste sono le penultime nuove che riceverete per parte mia da Milano. Bensì vi scriverò da Bologna ove mi fermerò una notte, e vi parlerò anche dell'Angiolo che abbraccerò a Lodi passando. La mia salute è buona, ed in Firenze, aria dolcissima, e simile quasi a quella dell'amabile Zacinto io mi troverò meglio. – Ti sei pure spaventata, mia cara Rubina, per avere riscossi i danari dal signor Vitali; e che male vi è? Il signor Naranzi, invece di contarli a te, li conterà a' signori Vitali, e così sarà tutto pari ed accomodato. Avresti fatto bensì malissimo se tu, invece di servirti del tuo, ti fossi avvilita a incomodar gli altri. Or che l'affitto è pagato, io vivo quieto per altri sei mesi; e Dio ci assisterà anche per l'avvenire; da che (senza prosunzione di salvarsi senza merito) noi siamo tutti gente buona, e meritiamo d'essere assistiti, anche per compenso del tanto male che abbiamo patito. E spero che il Naranzi sarà a quest'ora arrivato, e che voi avrete ricevuti i dieci napoleoni, ed il dottore il suo libro e la lettera. Salutatelo assai assai, e ditegli ch'io l'amo, e che l'amerei quand'anche non fosse vostro medico ed amico perchè le sue qualità degne di stima e d'amore risiedono tutte in lui, e non ha bisogno di sforzarmi con la gratitudine, che pure è caldissima e sarà eterna dentro di me. – Di te, caro Pipi, non sono molto contento; forse non hai colpa: ma il tuo carattere è informe, stentato, e non mi pare che tu in questi mesi abbia fatto molti progressi. Vedi dunque di riparare per l'avvenire. – Di te poi, madre mia, sono contentissimo; tu scrivi giovenilmente e meglio assai di me; ma spero che la Rubina saprà leggere questi miei scarabocchi. Fatevi leggere la mia lettera da monsignor Bisbardi, e riderete: gli ho risposto di trionfo: sarà un po' in collera, ma si placherà, perch'io gli voglio bene, ed egli ha bonissimo cuore, ed io non ho fatto altro che dargli sale per aceto. Ma io non poteva a Milano incaricarmi dell'affare di quel povero Bacolo; avrà ragione; ma appena giunto qui, seppi ch'egli era invigilato dal Governo: e s'io avessi pigliata la sua causa, i miei nemici avrebbero detto ch'io congiuro anche coi vescovi nemici di Sua Maestà. Oltre di che, l'affare era di poco momento: e quando per giovar debolmente ad altri si corre rischio di nuocere gravemente a se stessi, l'intricarsene è pazzia da bastone: ed io sono omai negli anni della prudenza; a gennaro sentirò suonare il trentesimo quinto. Quanto alle altre commissioni le ho tutte bene o male eseguite: l'affare della Brunetti e quello della Bronza è andato felicemente; quel della povera Pastori? è ancora indeciso. Il signor Pastori non era in Milano al mio arrivo: tornò ed io era allora in campagna: ed appena io rividi la città, seppi ch'egli era stato avvanzato e che risiedeva a Verona. Gli scrissi dunque, e mal mio grado, perchè a me non piace di tentar i cuori di macigno, ma gli scrissi includendogli la lettera di quella misera sua Cognata. Non vedo ancora risposta: ma se verrà prima ch'io mi dilunghi da Milano, ve la manderò. Dubito ad ogni modo; perchè di quel signore non mi fu detto, in quanto alla delicatezza e alla generosità, molto bene. Ma chi sa che Dio non lo commova! – Quanto all'affare della cugina Isabella ecco ciò che ho potuto dopo molti passi e parole ricavare: 1<hi rend="apice">o</hi> che essendovi stata negli anni addietro una Commissione del Governo italiano in Venezia per definire gli affari delle pensioni, ed essendo stato assegnato un termine perentorio a' pensionati, Isabella Furlani non si presentò, quindi fu esclusa dal ruolo; 2<hi rend="apice">o</hi> che il signor segretario Hoffer presentò alla Prefettura del Monte Napoleone una domanda, ma che questa fu rimandata coine innattendibile, non essendovi fondi stabiliti per pagare le pensioni scadute, e perdute; 3<hi rend="apice">o</hi> l'unico mezzo sarebbe di presentare una petizione al Vice-Re il quale potrebbe ordinare il pagamento alla Vedova, per atto di clemenza e di grazia. Finalmente se la Furlani desidera nuove particolarità su questo affare che mi ha costato mille passi e mille noie, potrà far scrivere al signor Gaetano Zanetti <foreign lang="lat">quondam</foreign> Girolamo, Protocollista alla Prefettura del Monte Napoleone. Gli faccia scrivere in bel carattere, e con civiltà, e gli dica pure che fu persuasa da me a questo passo, giacchè io mi sono inteso con lui. – Ho finalmente anche trovata la frangia della signora Rosa Marcocchia, o per meglio dire, dopo mille ricerche, ho dovuto farla fare; e spero che sarà riescita bene. Gliela manderò per qualche mezzo prima di partire; diversamente, vi scriverò due righe e saprete come regolarvi. – Senza dubbio sabbato vi scriverò nuovamente. Addio. Addio. Madre mia buon giorno, e mandami la tua benedizione. –</p>
            <closer>
               <signed>NICCOLÒ.</signed>
            </closer>
         </div1>
         <div1 n="1192. Di Giambattista Giovio (7 Agosto 1812)">
            <head>Di GIAMBATTISTA GIOVIO.</head>
            <opener>
               <dateline>Como 7 Agosto 1812.</dateline>
            </opener>
            <p>Pregiatissimo mio signor Ugo – In una delle scorse sere il Prefetto cav. Tamassia porse a me ed alla famiglia mia i di Lei saluti ed anzi mi lesse una di Lei lettera. Quanto mi compiacqui della preziosa memoria, che di me Ella conserva, mi dolsi altrettanto nell'intendere, come poca e gracile sia la di Lei salute. Ma dia Ella qualche tregua a quella sua potente anima: volentieri le ripeterei un proverbio, che mi pare francese «<emph>logorarsi il fodero dalla lama</emph>». Forse la gita in Toscana potrà giovarle, ma non vorrei ch'Ella desse un addio a <emph>Paneropoli</emph>. Anche il mio fodero si logora pure dagli anni e più da crucciosi pensieri paterni e maritali. Oh! Dio! Mi stanno due figli in mezzo a mille pericoli a fronte de' Russi, e mi veggo la lor madre ai fianchi afflittissima.</p>
            <p>Nella guerra ultima di Germania, scrissi per qualche mio conforto quell'<title>Enchiridio</title>, ch'Ella vide. Ora pubblico un <title>Sunto</title> di Rodriguez adattandolo ad ogni persona del secolo. Sebbene dove sono ora i chiostri? In fine vi sono alcune mie <title>Idee sulla tristizia</title>. Vi rifletto come da alcuni giovani senza veri motivi di melanconia si abusi del Werther, dell'Atala e Renato, delle Lettere dell'Ortis, e mentre v'esalto i tre autori, e dicomi stretto d'amicizia con uno d'essi, combatto la malinconia procurata, ed artifiziale, quella che s'invoca da giovani quasi per moda, e che adosso ne piomba per disordine.</p>
            <p>Orsù Ella si fortifichi in salute. E che nuove del povero Brunetti? Da lui mi fu raccomandato il conte Alessandro Zelli di Viterbo; il poveretto non ricuperò la vista tra noi con l'oculista Donegani. Sono con tutto l'animo il suo obbl. aff.mo serv. <emph>ecc</emph>.</p>
            <ps>
               <p>
                  <emph>P. S.</emph> Un vale a Giulio fratello.</p>
            </ps>
         </div1>
         <div1 n="1193. A Dionisio Bulzo (8 Agosto 1812)">
            <opener>
               <salute>A DIONISIO BULZO – <emph>Ancona</emph>.</salute>
               <dateline>Milano Sabbato 8 Agosto 1812.</dateline>
            </opener>
            <p>Mio caro Dionisio – Avrete per la posta, e diretto al signor Pietro Mercatelli e compagni in Ancona, l'Atlante del SaintSauveur, rimastomi in casa per mia balordagine; ma se tardo a rispondervi accusatene le poste, perchè la vostra de' 31 luglio da Bologna mi giunge in questo punto, ed io vi rispondo sul fatto. – Stefano vive lieto, e tranquillo meco; non dirò che studi, ma legge molto, ed attentamente, e sta sempre in casa, da che piglia amore alla lettura. Parla teneramente di voi: scrive spesso a Venezia; non so se a Naranzi; ma gli farò scrivere. Martedì prossimo ci porremo in viaggio per Firenze, e quindi per Roma; la vita solitaria ch'io farò lo obbligherà sempre più allo studio; e le osservazioni che faremo insieme viaggiando, gli gioveranno più d'una biblioteca. Impazzisce per scrivere correttamente; ed io lo lascio impazientare, perchè sfogli il dizionario; e quando non riesce da sè, allora correggo io le sue lettere, ma gli fo quasi imparare a memoria le mie correzioni. Qui non ho pigliato maestro, perchè si tratta di quindici giorni; da che per oggi a otto saremo senza dubbio a Firenze, e Stefano berrà un bicchierino di aleatico alla vostra, ed alla mia salute; perchè, mio caro, la mia salute non va molto meglio. Dio m'aiuterà. – Baciami Costantino; saluta gli amici miei Greci, e manda un inno per me alla mia terra natia, dove non vorrei vivere, ma dove vorrei morire ed essere sotterrato. – Chi sa! – Cavalletti non è ancora partito, nè credo che parta. Addio addio dalle viscere dell'anima.</p>
            <closer>Tutto vostro <emph>ecc</emph>.</closer>
         </div1>
         <div1 n="1194. Alla famiglia (8 Agosto 1812)">
            <opener>
               <salute>Alla famiglia – <emph>Venezia</emph>.</salute>
               <dateline>[Milano] Sabbato 8 Agosto 1812.</dateline>
            </opener>
            <p>Miei cari – Eccovi le mie nuove promessevi mercoledì scorso. – Io sto assai meglio, e la sola idea del viaggiare, dell'istruirmi, del vivere solo, libero, quieto, mi ha ridata la salute. – Martedì prossimo, 11 del corrente, partirò. Giovedì vi scriverò da Bologna – Sabbato desinerò a Firenze; e vi scriverò di nuovo. – Andate alla posta, e avrete al solito indirizzo <emph>Rubina Molena</emph>, le 9 braccia di frangia raccomandatemi dalla signora Rosa, ed ottenute da queste modiste dopo molti fastidi. Unitamente troverete la <emph>memorietta</emph> e la mostra datemi a Venezia: vedrà la Signora che è stata puntualmente benchè tardamente servita. La frangia è dello stesso colore; ma il nastro ed il fiore sono più larghi e più belli. Ho pagato lire milanesi dieci (10) perchè, dopo mille contratti fatti fare da una mia amica, hanno voluto ad ogni modo lire 1, soldi 2 al braccio. La qual somma importa 15 lire venete. Mi verrebbe in testa di regalarcela; ma siccome sarebbe danaro tolto a voi poverette più di ei e care al mio cuore, così fatevi pagare e tenetevi il danaro. Se poi volete fare una generosità, vi avverto che la gratitudine della signora Rosa deve tutta rivolgersi a voi. – Faccia la Rubina; ed io la lascio padrona della frangia. – Intanto, addio; e tu, cara Mamma, manda a' tuoi figli la tua sacra e dolce benedizione. Addio Addio Madre mia carissima e donna santissima, addio.</p>
            <closer>
               <signed>NICOLÒ.</signed>
            </closer>
            <ps>
               <p>
                  <emph>P. S.</emph> Per l'affare de' 18 napoleoni di Vitali, accomodatevi col signor Sp. Naranzi, a cui direte che ho scritto.</p>
            </ps>
         </div1>
         <div1 n="1195. Agli assistenti della Biblioteca Reale (8 Agosto 1812)">
            <opener>
               <salute>Agli assistenti della Biblioteca Reale – <emph>Milano</emph>.</salute>
               <dateline>Milano 8 Agosto 1812.</dateline>
            </opener>
            <p>Signori – Rimando il <emph>testo greco del nuovo Testamento</emph>, edizione d'<emph>Oxford</emph>, 1675: unico libro ch'io m'abbia della Reale Biblioteca. Piaccia a loro, miei Signori, di onorarmi d'una riga di risposta perch'io possa conservarla a mia giustificazione. Accolgano i miei ringraziamenti, e le proteste della mia stima.</p>
         </div1>
         <div1 n="1196. Di Giambattista Giovio (8 Agosto 1812)">
            <head>Di GIAMBATTISTA GIOVIO.</head>
            <opener>
               <dateline>Verzago 8 Agosto 1812.</dateline>
            </opener>
            <p>Le nostre lettere potevano quasi salutarsi per via. Io non so bene qual cosa precisamente sieno per le anime spazio, o tempo, ma i nostri pensieri affettuosi corsero da Milano a Como, e da como a Milano quasi al tempo medesimo. Ieri Le scrissi, ed oggi replico dopo aver letto per almeno due volte, come un amante, il di Lei amorevole foglio pieno del solito suo spirito e cuore.</p>
            <p>Ma deh Foscolo mio, come mai questa febbre reumatica incostante va pascendosi delle sue membra? Io temo, che il troppo ingegno, e la troppa irritabilità di quello, urti e scolvolga la macchina, in cui s'annida. Quantunque spiacevami assai ch'Ella per questo incomodo suo pensi di trasferirsi per alcuni mesi al più mite cielo di Toscana, pure applaudo fin quasi a tal sua risoluzione.</p>
            <p>Il muovimento, e quell'Arno e quelle gallerie, e que' monumenti, e quell'aere respirato già da tanti grandi uomini potranno col sollievo dell'animo suo bandire quella febbricciatola <foreign lang="lat">ultra Sauromatas</foreign>. Io pure mi recai qui ieri sera. Ma quai gite mai sono le mie? E stasera partironne. Contuttocciò una notte e un'alba ed una giornata passate affatto in libertà mi giovano. Or Le scrivo appunto sull'alba, oh come bella a dispetto anche di qualche.... nuvoletta!</p>
            <p>Non ancora sorsero i miei muratori, da' quali feci allargare in quest'anno il cortile interno e porvi un portico in giro. Ma quest'alba è pur bella! E ne' primi momenti d'essa mi volsi a quell'Onnipotente, che all'aurora <emph>mostrò il suo luogo</emph>, e poi presi la penna per Ugo in faccia al più bel verde, che sia mai. Povero Giobbe, quanti mali sofriva egli allorchè gli scappò dal labbro di maledire il giorno di sua nascita!</p>
            <p>Oh che i miei occhi servendo all'anima tranquilla restano più (?) volti <foreign lang="lat">ortum surgentis aurorae</foreign>.</p>
            <p>E la di Lei lettera m'anticipò ieri questo piacere dandomi buone nuove di Benedetto per relazione de' suoi compagni d'arma, in data del 13 scorso luglio. Molte tenebre involgevano l'animo mio, e que' fiumacci, que' Cosacchi, quella penuria di vittovaglie e fra quel temporale stranissimo di trentasei ore mi tenevano in angustia, e forzavami di nasconderla a mia moglie. Il cuore mi diceva ad ogni momento, se i Francesi nel lor foglio militare mi narrano, che per quella intemperia perirono parecchie migliaia de' loro cavalli, che sarà degli uomini?... Che ne sarà?...</p>
            <p>Ma quel figlio in due sensi <emph>Benedetto</emph> non prende tutte le occasioni per iscrivere, e l'ultima sua lettera del 15 giugno mi fu recata dal sig. Scudiero Ciari (?) quasi di volo. Quel figliuolo era fra i miei maschi quello, su cui potessi contare di più e per il cuore e pel cervello.</p>
            <p>Anche le di lui maniere e la fisionomia si cattivavano la grazia degli uomini. Ma i tempi e le leggi me lo tolsero, e dopo varj anni di milizia egli è difficile che un giovane si adatti alla quiete di Como. Sebbene ripeterò il verso da Lei citatomi
<quote rend="block" lang="lat">
                  <l>Quid brevi fortes jaculamur aevo?</l>
               </quote>
ed obbliando Orazio ricovererommi in sagristia, m'abbandonerò alla Provvidenza, e tornerammi a memoria quel terribile e vero <foreign lang="lat">nescitis quid petatis</foreign>.</p>
            <p>Contuttocciò pregherò sempre ciò che parmi onesto, ciò, che il cuore d'un Padre di famiglia detterammi.</p>
            <p>E che sarà di <emph>Paolo Fratello</emph>? Così Ella appellava l'ultimo mio ragazzo. Almeno la di lui inesperienza sarà fiancheggiata dal Colonnello suo cognato.</p>
            <p>Frattanto che i miei pensieri paterni s'aggirano sulla Dwina, e sul Nieper, non si stancheranno già del viaggio, e seguiranno il mio signor Ugo all'Arno, e nel paese dove il sì suona. Ella vedravvi quel giovane cui diresse «La chioma di Berenice». E che vedrà Ella in Roma, dove pensa di recarsi nel prossimo verno? Le architetture dei palagi e de' templi quanto Le parleranno di ciò che manca? Per consolare Cicerone sulla morte di Tullia, un amico, Servio Sulpizio, gli ricordava che in Grecia ed in Asia v'erano <foreign lang="lat">cadavera urbium</foreign>. Ma benchè cadano regni e città, l'uomo si sdegna di morire. E Roma è morta, e con Lei gran parte dell'Italico nome.</p>
            <p>O se Napoleone almeno facendosi Re d'Italia non avesse all'Italia nostra tolta la Toscana, il Genovesato, il Piemonte, Parma e Piacenza! Io allora gli farei tutti tre que' brindisi, che il giovane poeta di cui mi scrive, fece a Nettuno a Marte a Giove imitando Pindaro. Serberolli in vece pel di Lei felice ritorno. Se' fra pochi mesi potrò avere Lei e i due figli guerrieri alla mia mensa, <foreign lang="lat">Pascitur in vestrum reditum votiva juvenca</foreign>. Sarà una vitella <emph>mongana</emph>.</p>
            <p>Mia moglie Le ricambia i complimenti, e Le augura pronto ristabilimento. La Vincenzina Le risponde Ella stessa. <foreign lang="lat">Vale</foreign>.</p>
         </div1>
         <div1 n="1197. All'avvocato Vincenzo Imbaldi (10 Agosto 1812)">
            <opener>
               <salute>All'avvocato VINCENZO IMBALDI – <emph>Belgioioso</emph>.</salute>
               <dateline>Milano 10 Agosto 1812.</dateline>
            </opener>
            <p>Vi ringrazio, mio caro amico, della vostra lettera; così ho potuto farla vedere al signor Gherardi, che n'è interessato, ed a cui lascio queste poche righe, raccomandandovi caldamente la sua faccenda, tanto ch'ei sappia una decisione definitiva.</p>
            <p>Io parto domattina; piacciavi di salutare Criminali e di presentare i miei ossequi a S. A. Spero di tornarvi a vedere lietissimo, <gap/> ed assai più sano di me. – Accogliete trattanto le proteste della mia stima e della mia gratitudine.</p>
            <closer>Tutto vostro <emph>ecc</emph>.</closer>
         </div1>
         <div1 n="1198. Ad Alberico Guidi (11 Agosto 1812)">
            <opener>
               <salute>Ad ALBERICO GUIDI – <emph>Belgioioso</emph>.</salute>
               <dateline>Milano Martedì mattina 11 Agosto [1812].</dateline>
            </opener>
            <p>Signor Guidi Pregiatissimo – Quando S. A. avrà terminata la lettura della <title>Vita di Leone X</title> e della <title>Storia delle Repubbliche Italiane del medio evo</title>, piacciale di spedirle alla Signora Contessa <emph>Fulvia Nava</emph> nata Trechi, chiamata dal signor principe l'<emph>Etruschina</emph>. – L'<emph>Etruschina</emph> ed il <emph>Foscoletto</emph> pregano S. A. d'accogliere le proteste della più viva e rispettosa amicizia. – Io partirò fra poche ore. Le sarò tenuto se sì compiacerà di salutare in mio nome gli amici, e segnatamente il signor Giudice, ed il signor Criminali. Ella m'abbia sempre per suo servidore <emph>ecc</emph>.</p>
         </div1>
         <div1 n="1199. A Carlo Barinetti (12 Agosto 1812)">
            <opener>
               <salute>A CARLO BARINETTI – <emph>Milano</emph>.</salute>
               <dateline>Milano 12 Agosto 1812.</dateline>
            </opener>
            <p>Carissimo Amico – Piacciavi a norma della nostra intelligenza di contare a Domenico Frigerio mio antico domestico lire d'Italia 20 (venti) ossia di Milano 26 – e queste di mese in mese incominciando dall'ultimo d'agosto, e continuando all'ultimo di settembre, e così di seguito. Queste somme le porrete a mio debito, facendo fare di pugno del detto Frigerio un'annotazione di mano in mano che riscuoterà. – Siate avvertito che non potendomi egli seguitare nel mio viaggio, io l'ho licenziato lasciandogli questo soccorso in premio dei suoi lunghi e fedeli servigi, e fino a che egli siesi provveduto meglio. Onde non gli pagherete che le suddette lire 20 italiane di mese in mese, sino a mio nuovo avviso. Intanto vivetevi lieto, e credetemi pieno della più viva riconoscenza, e dell'amicizia la più leale e la più affettuosa. Addio.</p>
            <closer>Tutto vostro <emph>ecc</emph>.</closer>
         </div1>
         <div1 n="1200. A Camillo Ugoni (12 Agosto 1812)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Piacenza Mercoledì 12 Agosto 1812.</dateline>
            </opener>
            <p>Mio caro Ugoni – Mi fermo un po' più che non abbisogna a cambiare i cavalli, per dirvi che poche ore prima ch'io partissi, mi è stato detto: «Mancano alcuni professori d'Eloquenza ne' Licei: vero è che vi sono molti professori di Fisica e Chimica ex-professorati i quali chiedono per compenso la cattedra d'eloquenza; ma perchè non pare che tutti abbiano capacità pari al buon volere, s'eleggerebbe o almeno si proporrebbe il signor Borgno: chiedetegli s'ei si contenterebbe di uscire di Brescia». – Ciò serva di norma a Borgno, ed a voi: trattatene secretissimamente, ed io vi ammirerò
<quote rend="block" lang="lat">
                  <l part="F">ut unum</l>
                  <l>Scilicet egregii mortalem altique silenti.</l>
               </quote>
Ma sovra ogni cosa rammentate a Borgno di scrivere al signor Poggiolini, francando la lettera, e ponendovi sopra il <emph>pressante</emph>: in tal caso gli significhi anche in mio nome, se gli dorrebbe d'uscire di Brescia. – E vivetevi lieti, mentr'io viaggerò lietissimo et felicissimo.</p>
         </div1>
         <div1 n="1201. A Giovan Battista Bodoni (15 Agosto 1812)">
            <opener>
               <salute>A GIOVAN BATTISTA BODONI – <emph>Parma</emph>.</salute>
               <dateline>Bologna 15 Agosto 1812.</dateline>
            </opener>
            <p>Mio Signore – Io mi partiva di Milano, col pensiero di soffermarmi a Parma e solo per rivedere lei, uomo egregio, e per dirle ch'io la ho sempre amata e onorata, e per ringraziarla delle accoglienze ospitali ch'io ebbi da lei, ogni qual volta negli anni addietro,
<quote rend="block">
                  <l>«Quando dei miei fiorenti anni fuggiva</l>
                  <l>La stagion prima»</l>
               </quote>
io passava da Parma. – Ma un accidente fracassò quasi il mio legno su la riva del Po; e mi fu forza di perdere sette lunghe ore a farlo racconciare in Piacenza. Corsi poi tutta notte; e giunsi a Parma in ora inopportunissima poco dopo le cinque della mattina: nè io poteva fermarmi sì lungamente perchè io era stato preceduto a Bologna da persona a me cara, e che si sarebbe affannata del mio ritardo. Onde per onorare, come posso, l'illustre Tipografo ardisco scrivergli; e le includo la lettera consegnatami aperta dall'amico nostro Remondini, e ch'io avrei desiderato di consegnarle personalmente. Partirò domani per Firenze dov'io dimorerò sino al freddo, e poi me n'andrò a Roma: la mia salute, e molto più il desiderio di quiete mi allontanano dalla Lombardia, dov'io (benchè, come figliuolo d'Adamo, abbia la mia dote di difetti) non posso ad ogni modo vedermi <foreign lang="lat">inter tantam scabiem, et contagia lucri</foreign>. Non ch'io mi creda che l'universalità de' mortali e de' letterati sia diversa altrove; ma io non li conoscerò, non li vedrò, e mi starò senz'occasioni d'adirarmene e di farli adirare. – Or Ella, uomo egregio, accolga l'omaggio della mia stima, e dell'amor mio. Piacciale di offerire i miei ossequi a madama Bodoni; e di tenermi sempre per ammiratore, e per servidore leale.</p>
         </div1>
         <div1 n="1202. A Silvio Pellico (15 Agosto 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Bologna] 15 Agosto 1812.</dateline>
            </opener>
            <p>Silvio mio – L'Emilia sta bene, ed ha pieno il cuore di gratitudine per tutto l'amore che voi portate a Odoardo; e certo che senza di voi, non avrebbe potuto starsi lontana sì lungamente. E bench'ella si trovi contentissima di Bologna e de' Bolognesi, vorrebbe ad ogni modo rivedere la sua casa; ed io pure la vado persuadendo; ma se quel rospo di Briche non le manda danaro come mai potrà ella pagare la prima posta? – Del padre di lei ha già disperato; può ancora strascinarsi sovra la terra, ma sempre verso il sepolcro; nè potrà rialzarsi da letto più omai nemmen per un giorno: onde in ciò pare rassegnatissima. – Oggi tutta Bologna è in baldoria per Santo Napoleone; ma il cielo è piovoso, e potrei dirti ciò che il nostro povero Ortis scriveva da Bologna: <emph>Ho per tutta l'intera notte sentito diluviare</emph>: ma io non ho già vegliato tutta notte, com'egli allora: sia la fatica del correre in posta, o l'obbedire men economicamente a' desideri del ventre, o la tranquillità della mente, o l'aria, fatto sta ch'io mi sento meglio, e dormo profondissimamente. Ma sopra ogni cosa, il mio petto pare rifabbricato; perchè ad onta del freddo che mi costringe a vestire di panno, io tosso meno, e respiro, non liberissimamente, ma senza l'affanno che da più mesi m'opprimeva a Milano. – Oggi io sarei in Firenze, se non mi fermassi per desinare con l'Emilia, e con la Clementina di lei ospite la quale,
<quote rend="block">
                  <l>«quando de' miei fiorenti anni fuggiva</l>
                  <l>la stagion prima»,</l>
               </quote>
piacque moltissimo agli occhi miei. – Ma partirò domani, e viaggerò più felicemente, spero, che da Milano a qui. Non che io non sia venuto prestissimo, perchè corsi quelle <emph>18</emph> poste e mezza in meno di ventun'ora; ma per grazia di Domenico e del sellaio a cui egli ha commesso il mio legno e la mia salute, io ho corso pericolo di rompermi il collo. Direte dunque a Domenico, che prima d'arrivare a Lodi il <emph>sotto-pancia</emph> s'è scucito; mio fratello me lo fece acconciare dal suo trombetta. Ma il peggio si fu che poche miglia prima di giungere al Po, un cintone dinanzi si ruppe; lo sonnacchiava, ma Stefanino diè un tal urlo, che il postiglione s'arrestò, e il legno non andò in mille pezzi. S'è riparato chiamando in soccorso quanti paesani udirono le nostre grida; e dopo un'ora d'industria, di sforzi, e di pazienza, ci abbiamo riparato alla meglio; ed al caldo, alla polvere, e con un tentellamento che ci scuoteva tutte le viscere siamo finalmente giunti a Piacenza dove in sette ore e con non poco danaro (che fu benissimo speso) ho fatto rifare nuovi i cintoni. Ma Domenico che stava addosso quel legno con tutti gli occhi, e co' suoi occhiali per tanti giorni, non ha egli veduto mai che que' cintoni erano marci, aridi, logori, e che si sarebbero rotti a tanto peso? Onde spesso, ripensando ch'egli era più premuroso che diligente a servirmi, mi consolo d'averlo perduto: e questo Giuseppe fa ch'io mi consoli ancor più; perchè ciarla poco; corre meno, ma opera più; non getta per le taverne il danaro, e sopra tutto non mi fa gridare. E dopo che s'è sgridato il servo, s'ha nel cuore il rimorso d'avere avvilito l'uomo. – Domenico s'è anche dimenticato di riporre nel magazzeno il caffè; ma la colpa non è tanto sua; perch'io gli avea detto che aspettasse: se mai non lo avesse venduto, piglialo tu, e godine per amor mio. Stefanino ti saluta assai assai, e manda quaranta otto baci a Odoardo; io glie ne mando uno solo, che tu gli darai, ma non già con le lagrime che ora mi gonfiano gli occhi. Salutami tuo fratello, io e Borsieri, e quell'affettuosissimo Banfi, ed anche Calepio, se mai ti si parasse dinanzi: parlo del maggiore, perchè il minore sta sempre teco, e non bisognano mie raccomandazioni acciocchè tu gli parli di me. Addio, mio Silvio: se tu od io fossimo più corteggiati dalla Fortuna, io ti scriverei raramente, perchè vivrei, studierei, e viaggerei sempre con te. Forse, chi sa! uno di noi due diventerà ricco una volta. Addio con tutta l'anima.</p>
            <closer>
               <signed>L'Amico tuo <emph>ecc</emph>.</signed>
            </closer>
         </div1>
         <div1 n="1203. Alla Signora *** (16 Agosto 1812)">
            <opener>
               <salute>Alla Signora *** – <emph>Milano</emph>.</salute>
               <dateline>Bologna 16 Agosto 1812.</dateline>
            </opener>
            <p>Mia Signora – Al signor Leopoldo ed alla gentile Antonietta dissi che avrei scritto a lei di cosa che m'importava e m'importa moltissimo. Ed avrei anzi desiderato di poterle parlare; ma ella promise e non venne a' Giardini pubblici; porterò con rassegnazione anche questa disgrazia; ella ad ogni modo ne faccia qualche penitenza per non doverne render conto al Signore Iddio. Or io che ho tante colpe maggiori delle sue, mi guarderò almeno da questa del mancar di parola, e le scrivo; quantunque sia passata l'occasione a ciò che voleva pur dirle: ond'ella permetterà ch'io per adesso lo taccia, promettendole, s'ella n'avesse curiosità, di soddisfarla al mio ritorno. Io compatisco cordialmente le persone curiose, perchè ad onta delle mie brache e della mia barba foltissima, e del mio orgoglio virile, pecco anch'io di curiosità. Frattanto questa lettera servirà se non altro ad accertarla ch'io le sono servidore ed amico, e che non dimenticherò mai le sue gentili accoglienze. E servirà anche a salutare la bella persona e il signor Leopoldo, e il mio medico, o per dir meglio, l'amico del mio corpo e del mio cuore, che è più malato forse della mia magra e malinconica persona, per cui paio il <emph>Cavaliere della Trista Figura</emph>. Mio Dio! Mio Dio. – Ho trovato freschi, rotondi tutti i compagni della mia gioventù, e quasi più giovani e certamente più belle le signore ch'io conobbi or sono dodici anni a Bologna. Ed io? – tutto al più potrei servire da vecchio ajo all'Amore e alle Grazie andandoci dietro, come fanno i pretoccoli co' ragazzi di collegio. Ella dunque preghi il cielo per me affinchè io possa presentarmele meno infermo e più lieto. Ardisco sperare ch'ella sin a quel tempo non si dimenticherà di me. Dio la benedica, e le dia occhi e pazienza da indovinare questi geroglifici egiziani.</p>
            <closer>Suo servidore ed Amico <emph>ecc</emph>.</closer>
            <ps>
               <p>
                  <emph>P. S.</emph> Piacciale di dire a Z... ch'io domani sera desinerò a Firenze.</p>
            </ps>
         </div1>
         <div1 n="1204. A Cornelia Martinetti (17 Agosto 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>[Firenze] Lunedì 17 Agosto [1812].</dateline>
            </opener>
            <p>Il sottoscritto è partito dall'albergo di S. Marco di Bologna lunedì 17 Agosto <gap/> alle ore 4 m. 55 della mattina</p>
            <p>Ed arriva ora all'albergo delle Quattro nazioni in Firenze alle ore 18 m. 20.</p>
            <p>Ha dunque speso nel viaggio <gap/> ore <emph>15</emph> m. <emph>25</emph>.</p>
            <p>Dal qual tempo s'ha a sottrarre min.<hi rend="apice">i</hi> 23 perduti a Lojano battagliando col mastro di posta che voleva a torto farsi pagare un cavallo di più, dunque <gap/> ore 15 m. 2.</p>
            <closer>
               <signed>UGO FOSCOLO.</signed>
            </closer>
            <ps>
               <p>Mi dicono, mia gentile amica, che la posta parta o stia per partire; e appena ho tempo di scrivere in questo mezzo foglio e di mandarvelo alla ventura. – Trovo nel mio portafoglio un bigliettino scritto stamattina tra il sonno e la veglia a Mad.<hi rend="apice">a</hi> Briche; il servitor Cicerone se l'è dimenticato, e Stefanino (che vuole ad ogni modo ch'io sia innamorato di voi) lo ha fortunatamente raccolto. Piacciavi di mandarlo in casa Albergati. – Domani vi scriverò lungamente; se però avrete occhi da diciferare questi gieroglifici, e pazienza da leggere le mie fantasie. Addio addio, donna gentile; sapete che questa corsa non mi ha fatto bene, e che il troppo caldo, unito al troppo, vento della montagna m'hanno irritata la tosse in modo ch'io posso respirare appena? – Ed io aveva ricovrata tanta salute in sì pochi giorni a Bologna! – Ma quanta non ne avrei perduta? seppure non l'ho perduta. Addio; Stefanino mi chiama a tavola; e l'ora della posta fugge. – Addio. Love watch over your beauty and you «<foreign lang="eng">Let fond remembrance bring a thought of me</foreign>»: – questo verso di non so qual poeta inglese m'è suonato tutt'oggi nella mente e nel cuore. Addio.</p>
            </ps>
         </div1>
         <div1 n="1205. A Giovan Paolo Schultesius (19 Agosto 1812)">
            <opener>
               <salute>A GIOVAN PAOLO SCHULTHESIUS – <emph>Livorno</emph>.</salute>
               <dateline>Firenze 19 Agosto 1812.</dateline>
            </opener>
            <p>Mio Signore – Pochi dì innanzi ch'io lasciassi Milano, un libraio mi consegnò un involtino per Lei. Lo raccomando a' signori Landi e Comp.<hi rend="apice">i</hi> a' quali non mancheranno incontri spediti e sicuri di farglielo ricapitare. E a me fu grata questa commissione; non già ch'io mi presuma d'averle, mio Signore, rese, con sì lieve servigio, le grazie ch'io le debbo per la lettera da Lei con tanta gentilezza scrittami gli anni addietro; bensì perchè posso ora offerirmele in ciò ch'Ella vorrà comandarmi. Dimorerò in Firenze sino a Gennaro seppure il freddo, mio capitale nemico, non mi forzerà ad affrettare la mia partenza per Roma. S'Ella farà una corsa a Firenze, o s'io verrò a Livorno, le protesterò a voce la mia stima e la mia gratitudine per l'amore ch'Ella, quantunque non Italiano, porta alle lettere ed all'Italia. Molti invece tra' nostri che dovrebbero nella loro arte e nella loro patria rispettare se stessi, vanno più sempre contaminando e vendendo Parte, la patria, e se stessi. Ma questa sciagura gioverà almeno a fare che i pochi giusti e magnanimi seguano a perseverare con più religione nel bene. – Ella trattanto, mio Signore, mi tenga sempre per uomo pieno di stima e d'obbligazione verso di Lei.</p>
         </div1>
         <div1 n="1206. A Sigismondo Trechi (19 Agosto 1812)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Firenze 19 Agosto 1812.</dateline>
            </opener>
            <p>Sigismondo mio – Ho fatto un tal viaggio che è miracolo s'io ti scrivo. Presso al Po l'ostinazione d'un carrettiere mandò mezzo a pezzi il mio legno, ed ho perduto sette lunghe ore a farlo racconciare in Piacenza. Sono ripartito prima di mezza notte; e perchè la fiducia nella calda stagione, e la poca mia previdenza m'aveano fatto riporre nell'imperiale il tabarro, ho dovuto per tutta la notte or chiudermi ed affannarmi nel troppo caldo; or aprire e gelare, ed arrivare a Bologna col polmone sbranato dalla tosse, che d'allora in poi, e sono sei giorni, appena mi lascia riposo. Finalmente tra il Covigliaio e Filigare, il postiglione e i cavalli si lasciavano portare da' diavoli; que' mezzi macigni preparati per rassettare la strada, incontravano le mie ruote sì fieramente ch'io raccomandava l'anima mia alla benedizione di mia madre, e la mia memoria a te, e a tua sorella: io aveva un bel dire al postiglione ch'io lo ringraziava di tanto zelo; volgevasi alle mie grida, mi rispondeva appena con un'occhiata non lieta, e continuava trattanto a scendere a rompicollo per l'erta. Giunti finalmente al piano, mi domandò perdono, e mi mostrò che il cavallo di mezzo non era stato braccato alle stanghe, per cui bisognava o correre a precipizio, o rovinare, perchè il legno e tutto il suo peso sarebbero caduti sul cavallo, e sarebbe andata ogni cosa sossopra. Tientelo a mente; e bada tu che vai posteggiando sempre, a non fidarti della diligenza delle poste.</p>
            <p>Or odi anche le cose liete, e più per te che per me. La Michelini, che ha il bel nome d'<emph>Almina</emph>, e che è una delle tre belle giovani di Bologna, mi parlò di te, e lodò la tua anima cavalleresca, che serve nobilmente all'Amore – Signor nostro comune – per cui vivi lontano dalla tua patria; e solo le doleva che tu forse non saresti tornato più a Napoli; parvemi bene d'accertarla che saresti tornato, ma non ho osato giurare. Sai tu che l'Almina, da me conosciuta or sono dodici anni, era bella, gentile, sorridente, ma era pur sempre una povera creatura, senz'esperienza, senza grazie di spirito, senz'ornamenti d'ingegno; una povera creatura insomma che allettava a un bacio, e non più. Ed ora la ho trovata assennata senza caricatura, e colta senza pedanteria, e giovialissima senza sguaiataggine, miracolo tutto d'Amore, credo, – perchè quella graziosa donna ha un marito che instupidirebbe un'Eloisa; ma l'Almina s'è saputo scegliere migliore l'amante. Or tu quando ripasserai, torna a vederla; ed è pur la dolce cosa il conversare con le belle donne quando non s'è in pericolo d'innamorarsene. – La Martinetti non mi parlava di te: le ho dunque parlato io. Risposemi che tu non hai voluto conoscerla mai; ma che malgrado questa tua antipatia, credeva alle mie parole, e godeva che vi fosse un uomo di più ch'io stimassi. Dopo la pallida persona, la Martinetti che le somiglia moltissimo, è la donna più pericolosa ch'io m'abbia veduto mai. Se non che il suo troppo buon umore, e quegli occhi che dardeggiano con certa prepotenza, sono men da temersi da noi. Guardati, Sigismondo, dalla mesta soavità, e da que' begli occhi che raggiando dolcemente sotto due palpebre di seta nerissima, par che ti chiedano compassione: guardati, Sigismondo, dalle donne, patetiche. – La famiglia Orozco è ancora a' bagni; nè tornerà prima della fine d'agosto; allora mi consolerò alquanto d'avere perduta la compagnia di tua sorella (l'unica che omai m'era cara a Milano) perchè potrò parlare di lei. Gli Orozco alloggiano nello stesso albergo, ov'io sono smontato, e dove mi fermerò finch'io trovi casa migliore, il che mi pare difficile. Le mie finestre guardano l'Arno, e i colli a destra e a sinistra, e le acque battute dallo splendor della luna. E mi terrei beatissimo se vi fossero meco due sole persone. Quando non s'è nè mercatanti, nè soldati, nè preti, nè ambiziosi, nè gelati, quando s'ha un'anima, mio caro Trechi, non si può vivere, no, senza un amico che stimi davvero i tuoi pregi, che compatisca le tue debolezze, e che ti consigli ne' dubbi casi della vita; non si può vivere senza una donna che t'ami, che t'innondi l'anima di voluttà con un bacio, che ti alimenti nel cuore la generosità, e la dolcezza, e che tempri tutte le fiere passioni delle quali la natura ha voluto dotarci, senza lasciarci verun contravveleno fuorchè l'amicizia e l'amore. – Addio, mio caro Amico, addio. Saluta tua sorella, e baciale la mano per me; ma baciala davvero. Addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1207. A Cornelia Martinetti (19 e 20 Agosto 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>Firenze 19 e 20 Agosto 1812.</dateline>
            </opener>
            <p>Ho un bel temperare la penna, mia cara amica; temo che voi ficcherete gli occhi in questi scarabocchi, come Dante facea nelle bolge infernali: scriverò ad ogni modo; e se voi non potrete leggere, io avrò almeno soddisfatto al mio sommo bisogno di scrivervi. – Dalla notte di domenica in poi, voi mi siete compagna perpetua; non so se ciò vi piaccia; ma io vi terrò meco anche a vostro dispetto. – Cornelia mia, sono malato; malato davvero. – Ieri sono uscito appena per visitare que' miei santi amici e Maestri nelle loro casette di Santa Croce: e si vede che l'Alfieri era un poeta ricco, perch'egli dorme l'eterno sonno in un magnifico albergo: ma che mai gli avrebbe giovato la sua e la ricchezza della Contessa se ei non fosse stato contemporaneo del grande Canova? Ed è pur bella l'Italia! Bella! ma sta ad ogni modo sopra un sepolcro. – Or io m'impaccio nelle malinconie; colpa forse di questo mio stato d'infermità e di solitudine; perch'io non ho cercata e non ho veduta se non una sola persona di mia conoscenza: ho tempo a veder tutti gli altri. – Eccomi trattanto sempre in casa più infastidito che tormentato da una febbricciuola ch'io credeva d'avere lasciata a Milano. Dio m'aiuterà. Ma s'io mi fossi rimasto in Bologna, Dio forse m'avrebbe a quest'ora aiutato. Oh! a quest'ora fors'anche sarei malato di peggior febbre. – E mi sto qui sopra l'Arno guardando il cielo, le sponde, e le colline lontane; e quanto più s'avanza la sera, che fu sempre l'ora più amica all'anima mia, io perdo dagli occhi tutto quello che mi ride d'intorno. <emph>E appoggio il mio capo sopra una porta</emph>; e vi dico addio, e torno a ripetervi addio. Son io forse destinato dalla Madre Natura ad andarmi mercando per albergare e nutrire dentro di me quella specie di <emph>rimembranze</emph> che ci fanno dolorosamente ritornare a' dì passati gemendo? E fosse questo l'affanno mio solo! – ma io che mi sono dipinto
<quote rend="block">
                  <l>«Alle speranze incredulo e al timore»,</l>
               </quote>
io che in mezzo a tanti guai della vita, sono stato ognor sordo alle minacce dell'avvenire, prevedo con amarezza quest'unica cosa <emph>Ch'io dovrò viver solo, e morire solo</emph>. – Io andava lungo il mio viaggio sull'Apennino filosofando per più ore su lo stato d'un vecchio a cui l'Amore ha chiuso la porta; quella porta che la <emph>Simpatia</emph>, e la <emph>Gentilezza</emph>, e le <emph>Grazie</emph> sogliono aprire sovente anche agli uomini che ne sono men degni. Or bench'io non sia per anche vicino a quella età disgraziata, sento per altro ch'io dovrò cercare la porta dell'amore, e vagheggiare la Simpatia, la Gentilezza e le Grazie; accostarmi allettato, strascinato quasi; e tremare, e fuggire volgendo gli occhi e il desiderio verso di loro. È tempo omai di posarsi; ed ho patito abbastanza. – Patito, e fatto patire, e ciò mi amareggia assai più. – La Natura, mia cara amica, (non so se per vostra difesa, o se per munirvi d'armi offensive eguali alle nostre) vi ha dotato di un rapidissimo presentimento, e d'uno sguardo che penetra nelle tenebre del cuore umano; e in ciò consiste il vero vigore del vostro ingegno. Or voi, che siete fra quelle poche che possedono più riccamente questa e le altre doti del vostro sesso, voi che alla natura avete aggiunta l'educazione e l'esperienza continua, avrete sicuramente mirato senza ingannarvi tutto il mio cuore. Nè io ho voluto nasconderlo; sarei mal riuscito con voi; ed io avrei d'altra parte sofferto il rossore, e l'angustia che provo nel simulare. Avrete dunque veduto ch'io non posso amare se non se altamente, ardentemente, forsennatamente forse; e che l'Amore per me, non è un ragazzo cieco, alato, con l'arco ed i dardi; ma un giovine d'aspetto forte, virile, fierissimo, onnipotente, ed assoluto, e pertinace, e chiaro-veggente, ed armato della clava, e vestito della veste infiammata d'Ercole. Or poss'o più assoggettarmi a sì funesta divinità? E la persona che i miei occhi e il mio cuore brameranno sempre, dovrebb'ella essere strascinata da me in sì affannosa e terribile servitù? No, no; siate certa – e questa lettera sia tutta per voi sola, e involatela ad ogni occhio – siate certa, che vi sono degli uomini a' quali il cuore batte sì forte, che respingono spesso la donna la quale non ha tanto vigore da sostenere quegli urti. La divina ed infelice Eloisa, e ve ne son poche che possano amare con sì religioso furore, scriveva ad Abelardo, ch'ella non lo avrebbe seguitato ne' precipizi sui quali l'amore gli aveva entrambi condotti, se il terrore più che l'affetto amoroso non la avesse le più volte forzata. A voi nunque, mia cara Amica, mandi il Cielo l'angelo che bramate, il quale vi ami quanto si può amare, senza soffrire nè farvi soffrire, e che risplenda d'un lume di Paradiso, d'un tal lume che riscaldi e non arda. Allora io vi perderò; non già dal mio cuore; – ma io ad ogni modo vi perderò; e non mi resterà che la memoria d'avervi conosciuta, e l'afflizione e la certezza che voi vi siete dimenticata di me. Ma allora anche si avvererà in voi ciò ch'io lessi in un poeta inglese; il quale filosofava su la felicità dell'amore, forse perchè avendo lievemente amato non n'avrà sentita che la felicità:
<quote rend="block" lang="eng">
                  <l>There constant love with equal ardor glows,</l>
                  <l>Nor languid ebbs, nor yet tumultuous flows;</l>
                  <l>With faith unalter'd, resolutely just,</l>
                  <l>No sport of passion, and no slave of lust;</l>
                  <l>Such is the state the blest enjoy above,</l>
                  <l>The purest reason, join'd to purest love.</l>
               </quote>
Non ne so più; nè so s'io gli abbia scritti a dovere. Ma certo che questo <emph>amore costante per eguaglianza d'ardore ; non mai languido, non mai tempestoso ; d'inalterabile fede, e di deliberata giustizia; indipendente da' deliri della passione, e dalle malie della voluttà; un amore purissimo insomma, alleato fraternamente a una ragione purissima</emph>, è sì bello, ch'io non lo credo fatto per noi mortali; e sì tranquillo, ch'io non posso sperarlo per me; ma forse l'Angelo del cielo lo farà provare a voi – e sarete certo l'unica fra le donne. – Addio, per ora: – non ne posso più; ho lasciato e ripigliato dieci volte questo foglio: buona notte, mia cara amica: io tornerò nel letto solitario del celibato, che ha rosei sogni talvolta, ma spesso freddissime notti. Addio.</p>
            <space type="stacco-narrativo"/>
            <p>Io sono stato in forse per più di mezz'ora s'io doveva lacerare, o trascrivere almen per correggere tutte le fantasie che vi ho scritte ier sera: non che non siano vere per me; ma quando s'è pazzi, v'è se non altro qualche compenso nel non far ridere chi vi ascolta. Ma sia pure; ridete: ridereste assai più s'io vi dicessi che vi amo, e che spero d'essere riamato, e che ad un tempo io nel fondo del cuore non vorrei nè darvi, nè ricevere da voi mai una scintilla d'amore; ma la mia <emph>volontà</emph> ha sempre lottato invano contro l'eterna <emph>necessità</emph>. – Lasciamo andare. – Que' versi inglesi ch'io rileggo mi fanno venire in pensiero di stampare la traduzione del viaggio di Sterne, e di dedicarvela. – Rispondetemi se o no senza ringraziamenti nè scuse. –</p>
            <p>Addio di nuovo, gentile Cornelia; addio bella giovine. Ah vorrei pur darvi alcun altro titolo più caro assai per voi e per me; temo assai di mentire: perchè confesso – e la confessione vi farà forse adirare – che per quanto io da' primi giorni che vi conobbi abbia pensato sul vostro carattere; per quanto io, dopo tanti anni, abbia ne' dì passati esaminata la vostra fisonomia, gli atti vostri, le vostre minime mosse, io non ho potuto se non rimanermi in un ondeggiamento perpetuo. Vorrei potervi chiamare affettuosa, candida, e schietta; e così vi chiamo spesso, e tale vi credo.... – ma poi. – Se non che forse gli occhi miei furono sempre affascinati dinanzi a voi; e il mio cuore troppo pieno – io tremava e tremo d'amarvi – e questo terrore non mi concederà forse mai di giudicare sinceramente il vostro carattere.</p>
            <p>Ma qualunque voi possiate essere, non vi sarà forza di tempo nè di fortuna che valga a farmi perdere il piacere d'avervi veduta, d'avervi udita, e d'avere sentito in tutto me stesso la soavità del vostro sorriso. Nè rinunzierò alla speranza di rivedervi, se non quando il mio cuore non batterà più, ed io non sarò più ricordevole delle cose che sole mi fanno parere men trista la vita. Addio con tutta l'anima, addio. – E perdonatemi quest'indiscretissima lettera. Addio.</p>
         </div1>
         <div1 n="1208. A Dionisio Bulzo [21 (?) Agosto 1812]">
            <opener>
               <salute>A DIONISIO BULZO – <emph>Ancona</emph>.</salute>
               <dateline>Firenze 21 (?) Agosto 1812. Sabbato (?).</dateline>
            </opener>
            <p>Miei cari, cos'è di voi? Noi siamo in Firenze da lunedì, e tutti i giorni andiamo alla posta; ma invano. E non vi abbiamo noi raccomandato di spedirci a Firenze le lettere? – o non avete voi ricevute le due nostre inviatevi da Milano, l'una con un involto contenente l'<emph>Atlante</emph> del viaggio in Grecia, l'altra co'figurini di modaraccomandatici? – Per dio! a che lasciarci in tanta sollecitudine? – Scrivete: – o forse, chi sa! questa lettera vi troverà forse partiti. – Noi siamo contentissimi a Firenze: abbiamo l'anima abbellita e riempita da quest'aria salubre, e da sì bella città. La mia infermità esacerbatasi lungo il viaggio, si va ora calmando. Studio, e vo poetando, vedo pochissimi. Stefano tira di spada due ore al giorno; studia l'italiano e il greco-letterale per principii, e sotto la mia direzione: i maestri sono gente capace, e arrendevole. Queste due lingue le studia sopra i libri di storia greca; così mentre adorna la memoria, si fortifica anche l'animo, ed impara nobili ed utili cognizioni. Ciò ch'ei legge solo in camera, il maestro ce lo sminuzza grammaticalmente; ed io poi passeggiando e desinando gli e lo interpreto storicamente, moralmente, e talvolta anche politicamente. Così ho educato anche mio fratello e ci sono riescito. – Noi viviamo con amore dolce, libero, e più che fraterno: Stefano mi ama con passione religiosa, ed io con tenerezza di padre. – Addio addio, e tu pure Costantino, poltronaccio, caldo nel cuore per noi; ma gelato nella mano; però non pigli mai la penna per dirci almeno buongiorno. Bacia e saluta la bella Zacinto. – Addio.</p>
         </div1>
         <div1 n="1209. A Isabella Teotochi Albrizzi (22 Agosto 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>Firenze 22 Agosto 1812.</dateline>
            </opener>
            <p>Brava! ho un bel pregarvi e scrivere: brava Isabella! – ma sia così. – Sono già in Firenze, ed ho aspettata a Milano la vostra risposta; brava davvero! –</p>
            <p>Quand'io tornava di Francia vi ho parlato d'un ritratto che il Duca di Rochefoucaul autore delle <title>Massime</title>, avea scritto di sè medesimo. Voi m'avete creduto, per farmi piacere; ma da vostri detti e dalla fisonomia vostra ho capito che non vi speravate di leggerlo mai. Allora voi attendevate a vostri ritratti. – Or quel ritratto ch'io aveva letto manoseritto, lo trovo oggi stampato in un'edizione delle <title>Massime</title> presso un libraio a Firenze: e vi son anche due specie di satire e di elogi sullo stesso scrittore fatti dal famoso Cardinale di Retz, suo contemporaneo, e dal signor di Voltaire. Ho comperato il libro per voi; ma non so come inviarvelo. Aspetterò incontro. – Dallo stesso libraio ho trovato una vita di Locke, mio sacro amico, padre, e maestro scritta da un suo discepolo; e alla vita s'aggiunge l'Epitafio che quel grande intelletto preparò alla sua tomba. E il mio cuore palpitò di gioia vedendo ch'io benchè in altro modo, aveva fatto cenno de' vizi, dote mia, come di tutti i nipoti d'Eva. Finchè abbiate il ritratto del Francese, leggete qui sotto l'epitafio dell'Inglese, e dell'Italo-greco.</p>
            <p>Traduzione letterale dal latino.</p>
            <p>«Qui presso giace Giovanni Locke: se chiedi chi egli si fosse, ti risponde, ch'ei visse pago della sua mediocrità; educato alle lettere, non le coltivò se non quanto bisognava a sacrificare unicamente alla verità. E ciò imparalo da' suoi scritti, che ti faranno fede assai migliore degli elogi sospetti d'un Epitafio. S'egli ebbe alcune virtù non sono sì grandi ch'ei possa ascriverle a sua lode, nè proporle a te, o passeggero, in esempio. I suoi vizi restino seppelliti col suo cadavere. Che se tu cerchi esempi di costumi, tu li hai nel Vangelo: voglia il cielo che tu non possa trovar altrove esempi di vizi! – Ma l'esempio che tu sei mortale (e ciò ti giovi) lo troverai sovra questo sepolcro, e sovra tutta la terra. – Ch'ei nacque l'anno 1632, e che morì l'anno 1704 te lo ricordi questa lapide che anch'essa fra non molto dovrà perire». –</p>
            <p>Or vi porrò il mio in latino, come breve.</p>
            <quote rend="block">
               <p>HUGONIS. PHOSCOLI
<lb/>VITIA. VIRTUS. OSSA
<lb/>HIC. POST. AN.....
<lb/>QUIESCERE. COEPERUNT.</p>
            </quote>
            <p>«Di Ugo Foscolo i vizi la virtil, e le ossa, qui dopo anni.... cominciarono a riposare».</p>
            <space type="stacco-narrativo"/>
            <p>Nel resto, Isabella mia, io me la passo assai men male quanto al corpo; e sto gaio assai di cuore, e svegliato d'ingegno; e scrivo più in un'ora qui che in tutto un giorno a Milano. – A gennaro andrò a Roma dove stamperò un <emph>Carme</emph> intitolato le <title>Grazie</title>, e diretto a Canova; perchè la è poesia applicata tutta alle belle arti. Se pure <emph>Canova</emph> vorrà accoglierlo; ma io parlo a L[ui]
<quote rend="block">
                  <l part="F">«Però che altrove un raggio</l>
                  <l>Non vedo di virtù che al mondo è spenta».</l>
               </quote>
– Vo' dire del nostro mondo letterario; perchè dov'è ingegno manca dignità d'animo; e dove trovo costumi, spesso manca l'ingegno. E s'io sottraggo dalla città letteraria il Cavaliere, e due o tre altri (forse), trovo la malignità, la venalità, l'adulazione, la pedanteria, l'invidia, la codardia, la ciarlataneria, l'impostura, e la vanità – Contatele, e le son nove Furie per l'appunto – le quali tutte si vestono da Muse e vanno in maschera per le città capitali e le accademie d'Italia.</p>
            <p>Quanto alla lettera per la Contessa d'Albania, non importa più. Ci andrò presentato da Niccolini amico suo e mio: ma temo ch'io ci tornerò di rado; perchè tiene conversazione diplomatica, cioè composta di gente d'ogni lingua ed usanza.</p>
            <p>Mi congratulo della <title>Elena</title>: l'ho saputo, non già da voi: ma me ne congratulo assai. Brava davvero! dimenticatevi pure di me: io mi ricorderò di voi anche a vostro dispetto. Addio Addio; e tu Pippi ama l'amico tuo <emph>ecc</emph>.</p>
         </div1>
         <div1 n="1210. A Cornelia Martinetti (22 Agosto 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>Sabbato 22 Agosto [1812] ore 5.</dateline>
            </opener>
            <p>E questa era l'ora ch'io oggi a otto vi rivedeva per la prima volta nel vostro giardino. Ma che pro ch'io vi scriva? Non potrei dir tutto; non vorrei forse: – insomma a che pro?</p>
            <p>E ripenso all'eterna leggenda su la quale avrete perduti gli occhi e la pazienza a quest'ora. Non mi pento d'averla scritta, perchè mercoledì sera e giovedì mattina ho almen agitato il mio cuore, che aveva davvero bisogno d'agitarsi; bensì mi duole d'avervela mandata: s'io trovava conforto alla febbre, io doveva serbarmi il rimedio per me; ma voi non siete malata. Ad ogni modo, poichè ridete volentieri, troverete un nuovo e bizzarro motivo di ridere nella lettera febbricitante, d'un malinconico febbricitante. – Del resto la tosse che lungo il viaggio s'era adirata, comincia da due giorni a far pace col mio polmone; e mi sento assai meglio. Ma il vostro ridere gioverà a guarirmi anche dell'altre mie malattie.</p>
            <p>E se voi riderete anche delle mie lettere frequenti, io guarirò dalla pazzia di scriverle. Ma io in qdesto momento mandava a impostarne parecchie: e il mio oriuolo mi dice, che questa era l'ora ch'io sabbato scorso vi rivedeva nel vostro giardino; nè posso resistere alla tentazione. E' mi pare che le mie lettere viaggeranno meglio se saranno scortate dal vostro nome. Così a trentaquattr'anni divento superstizioso: ma non v'è religione la quale non faccia che certe anime pecchino nella superstizione, o nel fanatismo. – Mio Dio, mio Dio! preservami almeno dal fanatismo! – E mando a Dio un'altra preghiera: Conceda a voi l'angelo – che aspettate dal cielo!</p>
            <p>Rispondetemi, e torno a ridirvelo, – spartanamente – su la dedica del viaggio di Sterne.</p>
            <p>Consegnate o spedite l'annessa cartuccia a L. Turini – leggetela prima.</p>
            <p>Addio, mia cara amica; ma sapete voi ch'io non vorrei lasciar bianco questo avanzo di pagina, e che d'altra parte non ardisco riempierlo di ciò che vorrei? – Le mie lettere vi giungeranno elle preste, ed inviolate da ogni occhio vivente? Voi mi avete assicurato che sì: – ma io in sì fatte cose m'assicuro difficilmente. – Or, eccovi, se non altro, un pensiero ch'io ho letto non so quando, nè in quale scrittore; ma di cui mi ricordo come se mi fosse caduto sotto gli occhi in quest'ultima settimana. È pensiero più passionato che gentile; ma tratta di cosa gentile; onde a voi, nata alla giovialità, lascerà tranquillissimo il cuore, ma sveglierà un grazioso sorriso su le vostre labbra graziose. – «Il mio labbro adegna d'essere omai profanato; il respiro della tua bocca sta sempre odorosissimo su la mia; e il mio sangue e il mio spirito è tutto tuo ne' miei sogni». – Io potrei sentire così, ma non oserei esprimermi così. – L'autore prosiegue: «Gli occhi miei videro in te le grazie ingenue e amorose d'una vittima sorridente dell'Amore». – Qui io non posso dir tanto; e appena vedo da lontano sì bella vittima con le mie speranze fantastiche che sono poi dissipate ad un tratto. – Ma la pagina è piena; l'ora fugge: addio.</p>
         </div1>
         <div1 n="1211. Alla famiglia (27 Agosto 1812)">
            <opener>
               <salute>Alla famiglia – <emph>Venezia</emph>.</salute>
               <dateline>Firenze Giovedì 27 Agosto 1812.</dateline>
            </opener>
            <p>Ma voi non potete essere morti tutti: anzi voi mangiate, dormite; e pregate Dio vivi e sani, perchè se uno di voi tre stesse male, me ne avreste già scritto. Perchè dunque mi fate sospirar da più di due settimane, anzi da quasi tre, vostre lettere? Due ve ne scrissi da Milano prima di partire; una da Lodi; una da Bologna; due da Firenze; e questa è la settima; e da voi aspetto ancora la prima di risposta. Avreste voi trascurato per avventura di <emph>francare</emph> le vostre lettere? Se non le avete <emph>francate</emph> era meglio a non scriverle, perchè essendo io fuor del Regno d'Italia, bisogna <emph>francare</emph> sino a' confini dell'impero francese; ed a me pure ogni lettera che spedisco a Venezia mi costa cinquanta centesimi. Informatevi dunque alla posta, e fate ciò che vuole la legge. – Ora mi premono due cose da voi; e perchè mi premono, vi prego, miei cari, di esaudirmi. Primamente fate sapere al signor Spiro Naranzi ch'io gli scrissi da Milano, e gli riscrissi da Firenze per l'affare ch'ei sa; pregatelo ch'ei, se non avesse avuto le mie lettere, le cerchi alla posta, e mi risponda. – In secondo luogo v'informerete benissimo dalla signora Rosa dove si trova la signora Fanny Rizzetti Spineda; e fatele capitare l'annesso biglietto, scrivendo nel soprascritto il paese dove si trova.</p>
            <p>Addio, miei cari, addio. Tu, madre mia, benedici i tuoi figliuoli: ma se non mi scrivi tu, o non mi fai scrivere, io davvero non posso sapere se tu, benedicendo gli altri tuoi figliuoli, benedici anche il tuo Nicoletto.</p>
            <p lang="grc">αιρετε, αιρετε.</p>
         </div1>
         <div1 n="1212. A Giovan Paolo Schulthesius (27 Agosto 1812)">
            <opener>
               <salute>A GIOVAN PAOLO SCHULTHESIUS. – <emph>Livorno</emph>.</salute>
               <dateline>[Firenze] 27 Agosto 1812.</dateline>
            </opener>
            <p>Mio Signore – Non m'è toccato di vedere il libro del signor D'Orelli; bensì vidi l'autore che venne a visitarmi cortesemente in Milano; e dal suo aspetto – nè io fo il sordo mai a ciò che dice l'aspetto – mi parve ch'io lo avrei amato e stimato: trattanto io lo pagherò di gratitudine per le vigilie ch'ei spende in onore degl'Italiani. E' mi duole ch'io non so di tedesco: onde non potrò dare giudizio sicuro nè dell'opera ch'egli apparecchia, nè di tanti nobili libri della Germania. Leggo tradotte alcune tragedie e la <title>Storia de' trent'anni</title> di Schiller; e benchè tradotte, m'invogliano a vedere se non altro la tomba di sì generoso scrittore, – del quale, da' pochissimi co' quali parlo in Firenze e ch'io stimo, odo più biasimare i difetti accidentali, che lodar le maschie ed originali bellezze: tanto anche la fama del merito vero ha bisogno di tempo! – Ora risponderò partitamente alla sua lettera de' 24 corrente.</p>
            <p>Della ristampa de' testi di lingua non presagirò nè bene nè male. Ove si tratti di raccorre, di esaminare, e di scernere, e di <emph>smerciare</emph> i libri de' nostri vecchi, bisogna, oltre la dottrina e l'ingegno, anche la buona fede e la discrezione, affinchè l'<emph>Editore</emph> non si converta in <emph>mercante</emph>. L'edizione de' <emph>classici</emph> arricchì in Milano gl'impresari, e non diede onore all'Italia; confuse i grandi a' valenti, i valenti a' mediocri, e i mediocri agl'inetti scrittori; straziò la lingua e la ortografia, e depauperò le borse di chi credendosi di comperare cento volumi, s'impegnò, ed ha poi dovuto pagarne quasi trecento; nè l'edizione è per anco finita. – Or siccome anche questa nuova impresa dipende, al mio credere, dal disinteresse o dall'avidità, e dalla sufficienza o insufficienza letteraria degli editori, così lascerò giudici l'evento ed il tempo. Intanto io come discepolo de' trecentisti e de' quattrocentisti tornerò a comperarli; e o bene o male stampati, m'insegneranno pur sempre molte utili cose. Solo io prego nel mio secreto che la scabbia lucrosa de' vivi non infetti anche que' venerandi morti: <foreign lang="lat">Di meliora piis!</foreign>
            </p>
            <p>Vocabolario sicuro, abbondante, spregiudicato – filosofico insomma – non avremo in Italia se non quando un letterato non bisognoso, non pedante, non provinciale, non accademico; bensì metafisico, italiano, ed indipendente, e sopra tutto più premuroso della gloria della sua patria che degli applausi de' giornalisti, piglierà sotto di sè con buoni stipendi parecchi uomini dotti, e ciascheduno in un'arte o scienza dello scibile, e parecchi altri che siano grammatici, chi praticamente, e chi teoricamente nelle lingue dotte dell'Europa antica e moderna. Con questi consiglieri ed aiutatori, a' quali egli comandi come Dittatore, potrà compilare un vocabolario che ad ogni modo vuol essere fatto a Firenze o a Siena, dove la lingua spira fresca eleganza, ed antichissima purità. Richiedesi anche, oltre a questi dotti, un uomo esercitato (almeno speculativamente) nelle arti meccaniche, ond'ei possa alle sue idee applicare i vocaboli usati in Toscana da' vari artefici, ma raramente tramandati a noi dagli autori. Dato questo apparecchio, e moltitudine di soccorsi, ed unità di volere, io, oltre a molte utili regole ch'altri saprà forse immaginare meglio di me, consiglierei le seguenti. – Definirei, quanto è possibile, ogni vocabolo – Mostrerei, dove veramente vi sieno, le origini greche, latine e provenzali del vocabolo; perchè dall'etimologia bene usata derivano assai notizie storiche, e quindi la maggiore proprietà della lingua scritta – Noterei accuratamente l'idea propria, quindi le metaforiche annesse al vocabolo – Noterei il valore più o meno alterato dal corso degli anni e dalle mutazioni de' governi e degli usi; e queste note dovrebbero farsi gradatamente di cinquanta in cinquant'anni; però ad ogni vocabolo citerei gli esempi progressivamente di scrittori dal 1200 al 1800. – Distinguerei la famiglia delle voci in gradi; cioè poetico, oratorio, cittadinesco, pedestre, plebeo, e ribobolo; e ciò in grazia de' non Toscani che in fondo costituiscono l'universalità degl'Italiani, e che fidando ne' testi di lingua e ne' lessici affastellano senza discernimento le frasi, e confondono i generi: onde vedo storie gravissime scritte con le lascivie de' novellieri, e panegirici con modi carnascialeschi; e peggio. – Finalmente ad ogni volume aggiungerei per appendice un vocabolarietto <emph>negativo</emph> di tutte le parole e maniere francesi, lombarde, veneziane ecc.; e le equivalenti toscane; dico di quelle parole e maniere che per incuria ed ignoranza degli scrittori prevalgono; e gioverebbe, parmi, a purgare la lingua perchè si agevola a chi scrive il mezzo di non errare, ed a chi legge il mezzo di giudicare.</p>
            <p>Vero è che l'antica Accademia di Firenze o non vide, o trascurò come inutili tanti sussidi, ch'io ad ogni modo credo indispensabili e capitali. Questa lingua, Signor mio, è da considerarsi mezzo viva e mezzo morta; vive ne' libri, ma è combattuta, e con diritto, dalle idee nuove alle quali bisogna concedere vocaboli cittadini, perch'esse s'appiglino agli stranieri: vive in tre o quattro città toscane, e nella bocca degli uomini ben educati d'Italia, ma la è ad un tempo sì varia ne' significati, sì abbondante ne' suoni, sì incerta ne' modi e nella sintassi, e quindi sì difficile, che a ben parlarla bisogna lunghissima pratica; nè la pratica basta a scrivere: vive, è vero, nelle carte di alcuni scrittori miei contemporanei, ma o timida, o affettata, mentre maggiore è il numero e più quotidiano il bisogno de' libri, giornali, leggi, romanzi dove le voci italiane sono stemperate in fraseggiamenti francesi. Ecco dunque perchè i sussidi grammaticali, inutili forse a' tempi degli antichi accademici, diventano indispensabili in oggi.</p>
            <p>Se non che a me pare ch'io proverei che l'Accademia della Crusca non seppe conseguire nemmeno il fine a cui per tanti anni tendeva. Tendeva a <emph>cogliere tutto il più bel fior</emph> della lingua; e quanto non ne rimane egli non colto? Ne' margini del Vocabolario ho notate moltissime voci, e bellissime, evidentissime, elegantissime del Villani, del padre Dante, del Petrarca, di Fazio degli Uberti, del Firenzuola, del Tasso, dell'Ariosto, e d'altri scrittori santificati da essa Accademia, ma non esaminati a dovere, tutte voci che, al mio parere, non furono ammesse perchè non vennero in tanti anni osservate. Ma dove la Crusca pecca imperdonabilmente si è nelle particelle, <emph>le quali</emph> in ogni idioma <emph>sono le vere e sole giunture delle idee principali del discorso ; danno inoltre i toni e mezzitoni come nella musica; ed aiutano lo scrittore a quel chiaroscuro che tanto è più grato quanto le minime tinte che lo distinguono spiccano meno</emph>. – Segno questi versi perch'io (non so se meritamente) mi fo bello di questa definizione delle particelle; del resto il profondissimo Locke nell'opera sua maggiore ne parla con altri termini, ma con lo stesso principio, e con quella eloquenza sicura, calda, e tranquilla ad un tempo che nessun filosofo ha mai conseguito. – E nondimeno la Crusca anche nelle particelle s'appigliò al metodo che basta appena alle altre parti dell'orazione; poichè spiegò il significato intrinseco, ma non già gli accidentali, infiniti quasi, ed elegantissimi sensi che ogni particella assume da' luoghi, tempi, e modi in cui è collocata. Or a che giova che tu mi mostri il valore d'una voce, se non m'insegni il modo di usarne? e senza giunture v'ha egli disegno e coerenza ne1 tuo discorso? senza musica v'ha egli armonia d'immagini e di sentenze? senza chiaroscuro, insomma senza particelle riccamente, variamente, ed avvedutamente adoperate vi può egli essere stile? Bramerei, Signor mio, di poterle mostrare, non solo nel Vocabolario, ma ben anche nel Cinonio, che trattò di questa materia <foreign lang="lat">ex professo</foreign>, tutte le ommissioni da me notate; e le mie parole troverebbero fede presso di lei. E Dio perdoni anche al <emph>Lamberti</emph>, il quale invece d'aiutare il Cinonio lo tradì. Il buon Frate scriveva il suo libro nel secolo XVII per divezzare i suoi monaci da due vizi contrari; l'uno della superstizione per lo stile de' trecentisti e quattrocentisti, l'altro dell'imitazione de' frenetici seicentisti. Ma il Lamberti nelle sue giunte e postille ci avvisa che si trova e si dice <emph>certanamente</emph> per <emph>certamente</emph>, e <emph>di certano</emph> per <emph>di certo</emph>, e <emph>coi</emph> per <emph>cui</emph>, e sì fatti riboboli ed arcaismi; e gl'inesperti ed i vani che vogliono parere <emph>linguisti</emph> ne ingemmano i loro libri. Ma quando s'hanno a distinguere i tanti sensi ovvii, esatti, e necessari allo stile, il Lamberti non trova via a fare una postilla. Per esempio, alla particella <emph>Che</emph> il Cinonio ed il Lamberti trascurarono i seguenti significati: 1<hi rend="apice">o</hi> D'intensione di sentimento doloroso o piacevole: Bocc. <quote>Dio il sa che dolore io sento!</quote> Petrar. <quote>Oh che dolci accoglienze e caste e pie!</quote> e noi moderni diciamo: <emph>che sonno! che pianti! che voluttà!</emph> 2<hi rend="apice">o</hi> Di minaccia: Caro, <title>Eneid.</title> lib. I. <quote>Che sì; che sì</quote> .... 3<hi rend="apice">o</hi> Di disprezzo: <emph>Che gloria? che virtù? che beltà? vuolsi in prima ricchezza</emph>: onde l'Alfieri: <quote>Che Gionata? che David? Duce è Saul</quote>. Questi ed altri modi parecchi meritavano, parmi, d'essere notati e raccomandati in una grammatica, invece del <emph>Chenti</emph>, del <emph>Chentunque</emph> e del <emph>Coi</emph>.</p>
            <p>Que' molti che hanno ingegno, dottrina e pazienza maggior della mia avranno adunate. molte altre voci e maniere mal vedute da vocabolaristi e grammatici: onde bisognerebbe che ciascheduno inviasse le sue schede (ma senza vanità nè nome nè puntiglio d'autore) al mio Dittatore del Vocabolario, perch'egli se ne valesse. – Di ciò basti; io ne sono stanco, ed Ella ne sarà certamente noiato. Quanto alla grammatica, non conosco quella del Fernow ch'Ella loda; bensì confesso che non l'abbiamo; ma quand'anche la vi fosse, io credo fermamente che la grammatica s'abbia ad insegnare a chi sa praticamente la lingua; s'impara a combinare infinitamente prima su lo scacchiere, e poi sul libro; datemi il libro prima dello scacchiere, ed io diverrò dottore e ignorante ad un tempo: la teoria insomma deve nella lingua, come forse in tutte le discipline, succedere alla pratica; perchè non s'hanno mai nozioni generali e quindi regole sicure, senza risalirvi per le particolari. <emph>Nome</emph>, <emph>verbo</emph>, <emph>tempo</emph> sono parole usate co' ragazzi; ma quanti degli uomini colti e barbuti potrebbero ben definirle ed intenderle? – pochi.</p>
            <p>Bench'io scriva lettere a' soli amici e con l'unico intento di spassionarmi, ho voluto, oltre l'uso mio, scrivere a lei di letteratura per darle prova ch'io desidero di compiacerle in quello che posso, e per non lasciare senza alcuna risposta le domande ch'Ella mi ha creduto capace di scioglierle. Ed Ella perderà l'ore e gli occhi su questa leggenda; ma le sta bene: – e taluno mi confessò che non poteva rispondermi perchè non aveva potuto indovinare con quale alfabeto io gli avea scritto.</p>
            <p>Alla richiesta che a lei piace di rinovare in nome dell'Accademia, io debbo con mio rincrescimento dar la stessa risposta che scrissi a lei, mio Signore, or è quasi il terz'anno. Non è cosa decente per me, nè prudente per l'Accademia, che le mie opinioni siano adottate da essa: non ho scritto venti pagine che non siano state o proibite appena stampate, o per lo meno malignate. Perch'io stampi senza pericolo bisogna che i tempi, o i miei principj si mutino: la prima mutazione non è da sperarsi sì presto; l'altra succederà forse, ma quando io non sarò più memore di me stesso. – Tuttavia, per non parere ritroso e villano, io m'esibisco di mandare un succinto discorso sulla <title>Morale del letterato</title>; discorso che fu pubblicato anonimo, e ch'io ripulirei diligentemente sì pel rispetto ch'io debbo al mio nome, sì per l'onore dell'Accademia. Trovato ch'io avrò un amanuense, manderò l'opuscolo. Mi terrò onorato se avrà luogo negli Atti d'una Società illustre; ma io sarò più grato, a lei mio Signore e a chi vorrà esaminarlo, se, non trovandolo degno di sì nobile compagnia, guarderanno più al decoro dell'Accademia che al mio e sopprimeranno il mio scritto.</p>
            <p>Ella, mio Signore, trattanto mi consideri suo servidore <emph>ecc</emph>.</p>
         </div1>
         <div1 n="1213. A Cornelia Martinetti (27 Agosto 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>[Firenze] 27 Agosto 1812.</dateline>
            </opener>
            <p>Rispondo due giorni dopo; ma ho voluto rileggere la lettera vostra per impratichirmi, se mai potessi, di quello stile pieno di calma e di logica. Ma v'imiterò, se non altro, nel rispondervi punto per punto.</p>
            <p>1. Come mai due lettere, l'una impostata a' 18, l'altra a' 20, vi sieno capitate nel medesimo giorno, sappianlo i corrieri, seppure lo sanno. Quanto alle <emph>grazie che me ne rendete</emph>, piacciavi di ripigliarvele; spettano a voi, perch'io sono riconoscente a chi m'offre occasione di spassionarmi scrivendo.</p>
            <p>2. Le febbricciuole se ne sono ite; la tosse mi fa compagnia; il mal umore non dipende tanto dallo stato del corpo, quanto dalla tardità o velocità della mia fantasia, però va e viene.</p>
            <p>3. <emph>Di Firenze godo assaissimo</emph>; ma tutti i piaceri non sono lieti; sorrido quando incontro la gentilezza anche in Mercato Vecchio; guardo la campagna ed i colli; poi, senza muovermi di luogo, li perdo dagli occhi perch'io a quella vista comincio a diventare tranquillo, poi mesto, poi malinconico, poi fantastico, e di pensiero in pensiero me ne vo non so dove: vedo i palazzi le strade ed i tempii, e penso all'industria al commercio, all'amor di patria e alla libertà, che tre o quattro secoli addietro innalzarono a tanta magnificenza molte città in Italia, e nutrirono il nobile lusso delle bell'arti; odo nominare <emph>Strozzi</emph>, <emph>Adimari</emph>, <emph>Medici</emph>, <emph>Bardi</emph>, e gemo che sì fatti nomi di storia non siano 'più neppure nomi di gazzetta: odo il popolo che parla sì riccamente, sì propriamente, sì vivamente, e non so quasi spiegare come gli scrittori toscani dei giorni miei non abbiano nè proprietà, nè ricchezza, nè vivacità d'idioma. Le altre riflessioni intorno a Firenze non vanno scritte.</p>
            <p>4. Tento di trattar <emph>bene le Muse</emph>; e s'io le facessi andar in collera meco chi mi resterebbe più omai? – voi, Muse terrestri? – Rido scrivendo; sì per la stravaganza ed impossibilità del compenso, sì perch'io immagino che voi leggendo riderete assai più di me.</p>
            <p>5. La vostra profezia che promette la <emph>calma all'anima mia</emph> non si verificherà se non quando anche il mio corpo – che, a quanto credo, strascina l'anima – giacerà in calma fredda eterna: allora. – Frattanto quando giungerete al paragrafo dov'io risponderò alla vostra opinione su la vita che voi stimate maggiore quanto è più agitata, v'accorgerete che non mi avete, anche secondo i vostri principj, presagita la mighor cosa del mondo.</p>
            <p>6. Non mi pento più dunque (da che non vi spiacquero) d'avere lasciate correre sino a Bologna le mie fantasie. Mi pentirei bensì – e n'arrossirei – se d'ora in poi non le tenessi ben custodite nel mio cervello, o per lo meno nel mio scartafaccio. Chi ha <emph>il cuore soavemente sicuro di sè</emph> – benissimo detto! – e chi l'ha sempre in pericolo, non se la dicono, senza che uno dei due ci perda; nè bisogna molta filosofia per indovinare chi de' due finirà col danno e con le beffe. – (Ma bisogna ch'io esca a pigliar un po' d'aria: ci riparleremo poi).</p>
            <p>7. Poi che siamo d'uno stesso parere su l'amore <emph>rimato all'inglese</emph>, non ne parlerò più. Piacemi anche che voi amiate d'essere mortale, e che facciate consistere la vita nel moto perpetuo delle passioni. Ho sviluppato questo principio in un libretto che gl'Italiani hanno trovato oscurissimo, e che i Francesi, i Tedeschi e gl'Inglesi hanno inteso e tradotto. Ma è troppo metafisico, nè ve lo mando; e d'altra parte a che volervi persuadere d'una verità che voi sentite, vedete, e sapete esprimere forse meglio di me? – Intanto rileggete il paragrafo 5.</p>
            <p>8. Letta e notomizzata la vostra lettera, comincio a ondeggiare un po' meno sul vostro <emph>ondeggiamento perpetuo</emph>. E non siete voi <emph>soavemente sicura del vostro cuore?</emph> Peraltro chi ondeggia nelle sensazioni e nelle opinioni, ed è saldo ne' pochi affetti e principj, e nelle poche virtù veraci, che fanno più fresca e più bella la gioventù e la bellezza, può accettare una dedicatoria; e in questo caso chi la scrive non si disonora: nè chi l'accetta, Madama! – Io sacrifica alle Grazie, ma senza....</p>
            <p>9. L'altra ragione: <emph>non voglio questa dedica e per vostra e per mia pace</emph> – racchiude un senso delicato forse e profondo. Ma la madre natura che mi fu benefica d'altre doti, m'ha negato quella d'indovinare; è vero che il mio amor proprio vorrebbe sciogliere l'enigma; ma il mio amor proprio che è virilmente altero cogli uomini, diventa vanarello e ridicolo con le donne. – Frattanto, benchè questa sia la prima volta ch'io esibisca di dedicare, e la prima quindi ch'io ne vo ringraziato, io ringrazierò voi di non avermi esaudito: sinceramente ve ne ringrazio: non ch'io badi a quelle vostre lambiccate ragioni; ma perchè questo rifiuto modesto fa ch'io ami come più candide e schiette le vostre grazie: nè vi son grazie dov'è vanità. Ma avete voi rifiutato per non parer vana? lasciatemi credere almeno così.</p>
            <p>(Siccome le poche linee che seguono non hanno a che fare con la vostra lettera, io le lascerò senza numero, e le porrò tra parentesi. Ier l'altro appena veduto il vostro no, ho posti gli occhi e il pensiero a persona che vi somigliava in moltissime cose. Era diversa affatto da voi in ciò solo, che quella gentile giovinetta mi amava: ma io era allora men savio. – Essa dunque non rifiuterà la mia dedica e avendola scritta col cuore, la ho bella e finita ier l'altro sera: e voi la vedrete, <emph>quando avrò l'onore</emph> di presentarvi un esemplare della versione di Sterne).</p>
            <p>10. Il galateo, e i vostri galanti e cicisbei mi perdonino, s'io vi dico ch'io rileggo un passonellavostra lettera sì triviale e <emph>accademico</emph>, che la prima volta mi costrinse a lasciarla a mezzo, e ad aprirne una delle altre ch'io aveva allora tra le mani. E in che Università, o congrega di dotti, o epistolario di professori avete voi imparate le frasi di <emph>vivamente pregare a dar alla stampa</emph> – <emph>un libro che procurerà tanto onore all'autore</emph> – <emph>tanto piacere a' lettori</emph> – <emph>che l'autore non può aver fatto che benissimo</emph> –? Se voi parlaste sempre così, io non vi temerei più; perchè guardando il vostro bel corpo, ed udendo sì fatti complimenti decrepiù, mi parrebbe di vedervi vestita d'una togaccia nera, e la vostra beltà non avrebbe più nè forme, nè vezzi, nè un atomo di fragranza. – Eccovi dunque il miglior rimedio a guarirmi dell'amore, se mai.... – Continuate a lodarmi all'accademica, ed anche il <emph>se mai</emph> non ci avrà più a che fare.</p>
            <p>11. Stefanino sta bene; e vi vuol bene; e vi loda finanche pel vostro nome romano; e vi ringrazia de' vostri saluti: e vi manda un bacio – su la fronte.</p>
            <p>12. La Cicognara giunse martedì sera. Disse che mi vedeva in pericolo; non negai. Dissemi che m'avrebbe compianto; risposi, che io sono una vittima che insanguina il sacerdote. Dissemi ch'io vi nominava spesso; risposi, ch'io nelle forti passioni soglio tacere.</p>
            <p>13. Avrò cura di me: – qui la prima lezione diceva, <emph>abbi cura di te</emph>: l'avete mutata; ho poi trascorsa tutta la vostra terza facciata, ed ho trovato sotto la correzione del <emph>voi</emph> molte tracce del <emph>tu</emph>. Mi sono attenuto alla prima lezione, e ve ne ringrazio. Voi frattanto lodatevi d'esservi ravveduta; certo certo, io mi sarei pigliata troppa confidenza. – Tu! – amabile sillaba! badate a non profanarla. Ed io ne sono sì religioso, che per non trascorrervi nel calor del discorso, mi sono assuefatto a dare quasi sempre del <emph>lei</emph>. Ma <emph>avrò cura di me</emph>: mi dorrebbe assai di morire senza prima rivedere tre donne: la prima è mia madre che mi fu anche nutrice; nutrice anche dell'ingegno e del cuore. – La terza siete voi, donna gentile.</p>
            <p>14. Non si scrive in imperativo, <emph>crediatemi</emph>, ma <emph>credetemi</emph>; parrà pedanteria; ma poichè nella vostra lettera, tutta assai bene scritta, questa penultima parola è l'unica che meriti avviso, peccherei di poca amicizia se non vi avvertissi di un <emph>bolognesismo</emph>; voi avvertitemi de' miei <emph>venezianismi</emph>.</p>
            <p>15. Al poscritto dedicato in parte al Collini rispondo: ch'io lo conosco da quindici anni; che venne or son dieci giorni a vedermi; ch'io sono stato da lui vanamente; perchè quand'io sono alzato egli dorme; quand'io lavoro egli lavora; quand'io sono a letto egli è a veglia. Ma in un modo o nell'altro sarà salutato, e mi vorrà un po' più di bene. Ringraziovi del biglietto spedito a Milano alla Briche.</p>
            <p>Non ne posso più: – eccovi categoricamente quanto ho saputo, freddamente quanto ho potuto, ma candidamente quant'io devo, eccovi alfine risposto – e noiosissimamente per me. Non so se riesco ad imitarvi; spero nondimeno che questa lettera essendo un po' simigliante alla vostra, quanto alla pacatezza, la vi sarà più gradita d'ogni altra mia. – Ma non mi ci proverò più: sudo di noia; ho dovuto farmi crepar nel cervello tutte le mie bizzarrie, e nel cuore tutti i miei affetti perchè non venissero su questo foglio. E poi, a scrivere come voi, bisogna avere il vostro carattere – parlo del carattere della penna – grande, sottile nelle aste, oblungo, a righe larghissime: ci si mette più tempo; e il tempo lascia pensare: vien la ragione, corregge e raffredda ogni idea; quindi la posatezza. – Ma chi scrive a caratteri minuti, corre; dita, testa, cuore, lingua, occhi, penna tutti s'affrettano scambievolmente; chi poscia legge ride, perchè non sente come me; non m'intende perchè i miei pensieri sono accumulati e confusi; e mi maledice, perchè spesso non può discernere di quali lettere dell'<emph>abbiccì</emph> io siami servito: però mi risponde con logica, con ordine, e con calma, perch'io impari come s'ha a scrivere.</p>
            <p>Addio, donna gentile.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1214. A Silvio Pellico (29 Agosto 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze] 29 Agosto 1812.</dateline>
            </opener>
            <p>Silvio mio – Tranne da Bologna – e m'insidiano il cuore, – e da Parigi con afflizione della mia borsa, – io non ebbi in Firenze lettere fino ad oggi da verun angolo dell'Italia nè della terra. E s'io non guardo verso Milano se non per amore de' pochi che mi amano, perchè mai tu mi lasci senza tue lettere, Silvio? e tu sei più in debito verso di me, da che a te solo, quasi, scrissi, ed a te solo riscrissi. – E mi morde il dubbio che tu non abbia <emph>francate</emph> le lettere; e le rimangono per accendere le lanterne de' corrieri se nel consegnarle non si sborsano centesimi cinquanta: così vuole la legge, la quale è protetta dal Ministro della Finanza: e ben considerata ogni cosa, la legge, e il Ministro non hanno il torto: l'hai tu, ghiottoncello, che dovresti essere accusato come refrattario. Franca dunque le tue lettere. – Quanto a quelle che tu consegnerai per me a tuo fratello, è probabile che si smarriscano anch'esse; perch'io conosco pochi, e pochissimi mi conoscono, e vivo qui da romito. Fa dunque che nel piego si metta al S. U. F. <emph>alle Quattro nazioni</emph>; e forse il buon volere del signor Luigi sarà così secondato dal buon evento. –</p>
            <p>Or ricordati quest'altra cosa: i fratelli Fournier librai di Parigi mi scrivono che hanno già spedito o che stanno per spedire cinque esemplari del I volume del Montecuccoli in foglio al signor Giegler. Vedi di recare al signor <emph>Giegler</emph> l'annesso biglietto, pagagli lire di Francia 14 e c.<hi rend="apice">mi</hi> 60 ch'io devo per certi libri ai Fournier; fatti rilasciare una ricevutina di questa piccola somma; e tu rilasciane a Giegler un'altra de' volumi. – Poi – e anche prima, se vuoi – passa lì presso dal <emph>Sonzogno</emph>; recagli l'altro biglietto; e ti consegnerà cinque altre copie del 2.<hi rend="apice">do</hi> volume dell'opera stessa: così avrò cinque esemplari perfetti, e tu, sino a nuovo mio avviso, ne rimarrai depositario. –</p>
            <p>Mi scrivono da Bologna che giorni sono morì il padre dell'Emilia, quaranta ott'ore da che ella si partì per Milano; rimane essa, a quanto odo, unica erede; non di molto, ma unica ad ogni modo. – Salutala assai assai m nome mio, e bacia Odoardo in nome anche di Stefanino. La notte ch'io partii di Bologna lasciai alla Locanda un biglietto per la Briche; non fu mandato; ma lo ricuperò una Signora, la quale spero che ve l'avrà a quest'ora spedito. Quel biglietto non diceva nulla; ma mi dorrebbe che l'Emilia credesse che dopo sì gentili accoglienze io me n'andassi senza dir buona notte agli ospiù.</p>
            <p>Or, Silvio mio, voglimi bene; scrivimi; e parla di me co' pochi nostri; io vedo di consolarmi parlandone e desiderandoti ogni giorno col povero Stefanino al quale io (per lo più curvo su' libri, e taciturno) non posso far quella lieta compagnia che vorrei. Ma! – siamo sì diversi d'età – Addio addio</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1215. A Sigismondo Trechi (2 Settembre 1812)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Firenze 2 Settembre 1812.</dateline>
            </opener>
            <p>Io mi sapeva che tu se' uno di quegl'inquieti sfaccendati i quali se vogliono non possono, e se possono non vogliono scrivere. Ond'io non m'inquieto se tu non rispondi. Sappi per altro o ghiottoncello, che questa lettera viene a te, ma va alla Contessa: ed ho tardato perchè la Sabina tarda anch'essa a tornare: s'aspetta oggi, e s'aspettava anche ieri e ier l'altro; se verrà riaprirò il foglio, da che il corriere non parte sino a domani. V'è bensì in questo albergo la famiglia de' Cicognara, con animali umani e ferini e quadri e cavalli; e la sera esco appena; perchè a trovar da far chiacchiere basta ch'io scenda trenta gradini, e ne salga altri trenta; e se esco, mi movo per altri trenta passi sino alla casa della contessa d'Albania che <emph>alfiereggia</emph> – ed io amo invece che le donne belle o brutte, povere o ricche, nobili o ignobili, giovani o vecchie <emph>petrarcheggino</emph> tutte; e ciò si può fare da chi ha cuore gentile, anche senza aver letto un unico verso –; e ci ho trovata Madama Lucchesini la quale – perch'io spesso parlo di te – mi parlò di te; ma mi cantò certa maligna <emph>tiritera</emph> sopra non so che donna che ora, o allora, in Firenze sfoggiava grandezza, e che non voleva che tu palesassi chi fosse; e mentre la Lucchesini mi parlava quasi sotto voce, le Dame orecchiavano, e sentii da talune bisbigliare <foreign lang="fre">Palais royal</foreign>; – il diavolo, anzi il Signore Iddio faccia invecchiare anzi tempo quelle e tutte le altre basse pettegole! V'era bensì in quella sala il volto più molle e più candido dell'universo, e la chioma la più graziosamente intrecciata, e una fronte che avea del divino, e un paio d'occhi arditi e verecondi ad un tempo, e una bocca vergine su la quale avrei osato sospirare appena, ma non avrei osato baciare – e tutto in una sola testa. Ma non parlava mai; e appena si lasciò dire da me alcune paroline secretissime, e mi rispose in modo che nessuno intendeva: vieni, donnaiuolo, vieni: e la si lascerà forse baciare da te; ma ti si raffredderanno le labbra, perchè la è una Musa scolpita dal Canova, e comperata dalla contessa d'Albania, e posta a far compagnia al ritratto del Tragico. Or io vorrei descrivere a tua Sorella la Venere del Canova; ma mi sento prosciugato il cervella, perchè mi ricordo che l'innamorato Sanese mi raccomandò mille volte che ve ne scrivessi: e questa noiosa associazione d'idee, m'infastidisce anche sul più caro argomento del mondo. – Giusto Iddio! s'io per qualche opera buona, o per la penitenza che ora fo d'aver troppo amato le tue creature, io merito qualche grazia da te, concedimi, giusto Iddio, ch'io non sia avvicinato da' seccatori a patti anche d'essere malignato dai tristi! – Dunque, Fulvia – stava quasi per chiamarvi <emph>mia</emph> – vi dirò solamente che la Venere greca era bellissima dea, e questa nuova è bellissima donna; e ch'io avrei adorata quella, ed avrei pianto per questa – ch[e] la Venere greca mi faceva sperare il Paradiso in un altro mondo; e questa ch'io vidi, e guardai ieri, ier l'altro, e prima di ier l'altro, mi lusinga che si può trovare il paradiso anche in questa valle di lagrime. – Addio Fulvia, addio, donna gentile, – e più che gentile, amorosa – ma non per me: ah s'io potessi senza arrossire della pedanteria trascrivervi qui un bel verso latino! Sono sicuro che voi confessereste ch'io non merito e che voi meritate di volgere gli occhi sospirando verso il tempo passato. – Ridete? – Addio dunque, Fulvia gentile, addio. – E tu, mio buon compagnone quando mi vedi, e sordo quando ti grido da lontano, amami almeno, e taci – ma amami. Addio addio: e fa di non lasciar questa lettera su per lo scrittoio e il soffà – ma questo ce lo aggiunge per poter dire nuovamente addio,</p>
            <closer>
               <signed>il tuo FOSCOLO.</signed>
            </closer>
            <ps>
               <p>
                  <emph>3 Settembre</emph>. – La famiglia Orozco smontò ier sera verso le dieci all'albergo, e se n'andò a letto: la posta parte a mezzodì; <foreign lang="fre">et il n'est pas dans les règles</foreign>, ch'io vada a visitarli prima del tocco. Ma so che stanno benissimo tutti; e basti or questo.</p>
            </ps>
         </div1>
         <div1 n="1216. A Michele Araldi (3 Settembre 1812)">
            <opener>
               <salute>A MICHELE ARALDI – <emph>Milano</emph>.</salute>
               <dateline>Firenze 3 Settembre 1812.</dateline>
            </opener>
            <p>Mio signore e maestro – Ho tardato a scriverle perchè, dopo d'averla ringraziata del dono, voleva poterla ringraziare anche degl'insegnamenti del libro. Ma fino a ieri non aveva potuto mai leggerlo in piena pace; ed oggi la ringrazio davvero, perchè dal modo con cui le idee sono ordinate ed esposte ho potuto trarre molto costrutto: se i suoi colleghi scrivessero tutti così, non temerei, come pur fo, d'approssimarmi al tempio delle loro Muse severe. Ed intanto mi sto con Erato, con Melpomene, con Talia, e con tutti gli amabili Genii delle belle arti, e nella più amabile città dell'Italia:
<quote rend="block">
                  <l>Nè del mondo mi cal, nè di fortuna;</l>
               </quote>
e vorrei sempre potere così,
<quote rend="block" lang="lat">
                  <l>Neptunum procul e terra spectare furentem;</l>
               </quote>
ma non già
<quote rend="block" lang="lat">
                  <l>Oblitusque meorum, obliviscendus et illis.</l>
               </quote>
Che s'ella non mi tiene per suo, io la terrò ad ogni modo per mio: però desidero di sapere talvolta come ella si sta; e, scrivendo, ne chiedo agli amici, perchè io non mi lusingo ch'ella perda l'ore a rispondermi; e mi terrò contento s'ella intenderà volentieri ch'io l'amo e la stimo. Or vorrei darle notizie letterarie, ma io vivo esule dalla repubblica; e, se non fosse per non parer ottimate e presuntuoso, mi piglierei pubblicamente l'ostracismo per una ventina d'anni. Due sole cose posso dirle: primamente che la Riccardiana mosse a pietà il governo francese, onde il ministro ordinò che non si venda; e che i creditori si paghino altrimenti; ed in caso disperato, ci penserà S. M.: l'altra notizia si è, che Cicognara è in Firenze, e viaggia soffermandosi più giorni in ciascheduna città di Toscana a esaminare e far disegnare i monumenti antichissimi della nostra architettura e scultura per la storia ch'ei sta apparecchiando, e di cui ella avrà già letto il manifesto stampato nelle gazzette. <foreign lang="lat">Magnum molitur opus</foreign>; e, se non peccherà nello stile, nelle digressioni e nelle lungaggini, vizi tutti delle nostre storie moderne, il suo libro non si rimarrà nelle biblioteche per essere scartabellato dagli eruditi e dalla gente del mestiere, ma riescirà utile a tutte le persone educate e gentili, presso le quali, <emph>in ultima analisi</emph>, (ved'ella s'io divento scienziato?) sta l'arbitrio della fama de' letterati. – Della Venere di Canova ho scritto oggi a sua Eccellenza, esprimendo ciò che nel vederla e nel rivederla ho sentito; altri ne darà freddo giudizio, se pure lo scopo di queste arti può contentarsi delle regole e del compasso. Or, mio signore e maestro, ella m'ami e si ricordi talvolta di me, che fuggo i tristi anche a patti che mi perseguano; ed amo i buoni senza pretendere premio. Saluti assai assai la signora Luigia; e se mai ella avesse buone novelle de' suoi figliuoli, faccia ch'io in qualche modo le risappia. Includo qui la lettera pel signor Ministro, e da che io le lettere a' ministri non sono accettate in Milano se non giungono franche; ma qui, fuori del regno, come poss'io francarle se non sino a' confini. Così sono mio malgrado obbligato a recare disturbi anche alle persone che non mi hanno data occasione mai di servirle. <foreign lang="lat">Vive et vale ultra vires sortemque senectae</foreign>.</p>
         </div1>
         <div1 n="1217. A Cornelia Martinetti (4 Settembre 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>[Firenze] 4 Settembre 1812.</dateline>
            </opener>
            <p>Gentil mia donna, sappiate che io sono evangelico, e picchio; e a chi non mi apre io perdono; ma non ripicchio perchè non ho mai saputo perdonare al mio cuore le umiliazioni. E se Ugoni non mi avesse portate dianzi quelle vostre dieci righe scarse, io credo che non ci saremmo omai più parlato che da vicino; – seppure, gentil mia donna, il cielo non ha destinato che noi due ci vediamo sempre come persone che s'incontrano su la locanda, e che ripartono, ognuno per la sua strada. Ma forse meglio così. – Ma voi, perchè mai non avete risposto alla quarta mia lettera? e son dieci o dodici giorni che l'ho impostata. Or eccovi cinque mie congetture che sono avvalorate da cento gradi di probabilità. – 1<hi rend="apice">a</hi> o la mia quarta lettera si è smarrita: – 2<hi rend="apice">a</hi> o vi ha fatto andare in collera: – 3<hi rend="apice">a</hi> o vi siete dimenticata di me: – 4<hi rend="apice">a</hi> o la pigrizia supera la buona intenzione di scrivermi: – 5<hi rend="apice">a</hi> o la vostra risposta si è smarrita. – Alla prima di queste congetture assegno tre gradi di probabilità; alla seconda gradi trenta; alla terza gradi uno; alla quarta gradi sessantaquattro; alla quinta gradi due. – Somma: gradi cento.</p>
            <p>Al poco studio morale e al pochissimo fisico da me fatto sulle oscillazioni del vostro cuore ondeggiante, ho applicato (secondo l'uso di questo secolo tutto aritmetico) quel po' d'abbaco che ho imparato nella mia adolescenza insieme con l'abbiccì. – Ma i computi, e specialmente questi, m'annoiano in modo, ch'io, dopo questa operazioncella aritmetica, mi sento freddo; sbadiglio; e non so raccapezzare più sillaba. Dunque addio; e.... se pure questa noia non mi rimanesse addosso anche per tutti gli altri due giorni ch'egli resta in Firenze, Ugoni vi darà un'altra mia lettera dove vi ringrazierò .... – di che mai vi ringrazierò io? – non so davvero. – Ma credo ch'io dovrò quindi innanzi ringraziare soltanto me stesso, e la mia buona memoria che mi consola con la rimembranza di persone che certamente si dimenticheranno di me. Addio.</p>
         </div1>
         <div1 n="1218. A Cornelia Martinetti [5 (o 6?) Settembre 1812]">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>[Firenze 5 (o 6?) Settembre 1812].</dateline>
            </opener>
            <p>Donna gentile – Ugoni mi sta addosso perch'io vi scriva; ma non la vincerebbe, se non mi stesse più addosso la mia promessa scrittavi ieri, o ier l'altro, se ben mi ricordo; – e non ho nemmen carta come vedete; ma la Providenza che mi manda oggi (giorno di festa e di botteghe serrate) questo mezzo foglio, mi manderà, spero, anche tanto da farlo tutto nero. – E comincerò a scrivervi, se non altro, di Ugoni. Gli voglio bene, ed ha ottimo cuore, nè manca d'ingegno; e se alcun poco gliene mancasse, ei vi supplisce con molta perseveranza sui libri: ma ciarla troppo, ripete troppo, m'interroga troppo; – e per sua disgrazia e mia, non sono in questi giorni molto disposto nè a parlare a mio modo, nè a rispondere a modo d'altri. Per carità, Cornelia gentile, ditegli anche voi che un'altra volta non m'interroghi tanto; e, detto da voi, non gli escirà dalla mente. – Sai tu anche, bellissima giovine, ch'ei per fervore di letteratura ha perduto per sempre un'altra bellissima giovine, meno spiritosa, ma più amorosa di voi? Era bella assai! ed avea la verginità su le labbra, e la verecondia del desiderio negli occhi: e la ho veduta ballare, e me ne ricorderò finchè le Grazie accompagnate dalla Memoria vorranno venire a consolarmi nelle ore mie solitarie. Or il povero Ugoni se ne innamorò; ma aveva pigliato a tradurre un librone latino che finalmente, dopo più anni di studio giornaliero e notturno, tradusse; e si lasciò allora scappare di bocca che avrebbe sposata quell'amorosa fanciulla, purch'ella aspettasse ch'egli avesse finita e stampata la sua traduzione. La fanciulla, benchè mezzo innamorata anch'essa, non ne volle più sapere, e s'appigliò subito ad altro partito: Ugoni se ne afflisse; se ne affligge ancora; non però se ne pente: – or vedete s'io posso non adirarmi sovente con un carattere così fatto, bench'io voglia bene davvero a quel giovine? E in questi tre giorni mi ha fatto adirare almeno ventisei volte; e mi ha fatto per impazienza gridare in prosa ed in versi: –- Dio gliel perdoni; e Dio protegga quella bellissima giovine che questo disgraziato ha perduta per sempre dalle braccia, ed io per sempre dagli occhi! – Ma io ne ho trovata un'altra in Firenze, e con persone che non le somigliano punto nè poco. Sappiate dunque ch'io nelle sere che non passeggio fantasticando col fiume e con gli alberi e con le nuvole, o che non mi chiudo nella mia stanza, vado a passare tre quarti d'ora dalla contessa d'Albania, e ci vado perchè mi sta vicina di casa, perchè va anch'ella a dormire dopo le dieci, perchè parla spesso d'Alfieri, e m'ha anche talvolta parlato assai graziosamente di voi. Ma la sua società è diplomatica, varia, severa; e tutti stanno seduti perpetuamente: – a quattr'occhi ci si sta bene, quantunque la Contessa <emph>alfiereggi</emph>, ed io vorrei che le donne <emph>petrarcheggiassero</emph> tutte giovani e vecchie. Ma in quel crocchio io mi sto muto e freddo come la sedia che opprimo: – non più così d'ora innanzi; perchè hanno presentato in quella sala il volto più molle e più candido di tutta l'Italia, e le chiome le più graziosamente intrecciate, e una fronte, un po' alta forse, ma che avea del celeste: e un paio d'occhi verecondi ed arditi, e una bocca vergine su la quale avrei sospirato appena, ma non avrei osato baciarla – e poi mi sento ancora errar su le labbra certa dolcezza di tre baci; ma non bisogna pensarci più; – e tutte queste belle cose in una sola testa. Non vidi il seno; ma il collo era tutto scoperto, e mi sembra alquanto grossetto, ora ch'io vi penso più freddamente; ma allora, appunto per questo, parevami più voluttuoso. Eppure non apriva bocca; e appena si lasciò dire da me sommessamente alcune paroline; e mi rispose in modo che nessuno ci intese. Ah! s'io potessi pigliarmi confidenza; – e giurerei di non baciarla che su la fronte. – Ma mi si raffredderebbero le labbra, perchè la è una Musa scolpita da Canova, e comperata dalla Contessa per tener compagnia al ritratto del Tragico.</p>
            <p>Intanto io mi dimenticava dell'unica cosa che mi premeva di dirvi: Collini è venuto stamattina a colezione con Ugoni, con Nicolini e con me; e fino che si apparecchiasse, ho letto un capitolo di Sterne ch'io aveva appunto finito di ricopiare; e non è de' più affettuosi: e mentr' io leggeva, gli occhi del Frate godente e ridente Collini si gonfiavano di lagrime, e pianse. Ah! A patti anche di rifar quella traduzione, vorrei vedervi lagrimare per cancellar con quelle lagrime le lodi accademiche di cui m'avete cortigianescamente adornato. – Addio, mia cara, addio.</p>
         </div1>
         <div1 n="1219. A Camillo Ugoni (6 Settembre 1812)">
            <opener>
               <salute>A CAMILLO UGONI – <emph>Firenze</emph>.</salute>
               <dateline>[Firenze 6 Settembre 1812].</dateline>
            </opener>
            <p>Camillo carissimo – Cicognara ed io ti preghiamo che appena smontato a Bologna tu faccia, senza perdere un minuto, impostare le qui annesse lettere – Vedi anche di salutare per me caramente, affettuosamente, dolcissimamente il nostro Bianchetti. – Dirai a madama Martinetti ch'io Sabbato – ieri – le ho scritto – Dirai alla Marzia che le bacio la mano, ed ammiro ed ammirerò sempre – poichè non mi è conceduto di baciarlo – il suo voluttuosissimo braccio. – Dirai a Borgno ch'io l'amo; e a Bianchi che gli voglio bene; ed a Lechi che si ricordi di me; dirai ad Arrivabene che non impazzi per vanità letteraria, e che piuttosto s'impicchi per una donna, quand'anche la fosse bruttissima. Dirai a Scalvigni che cerchi d'una lettera da me spedita ieri a Brescia, e che probabilmente leggerà prima di riabbracciarvi. – Dirai a te ed a tuo fratello ch'io vi sono e sarò amico; e che vi ho forse trattato alquanto ruvidamente perchè mi sono posto per penitenza un cilicio intorno al cuore, pur mi sono da più giorni mezzo tristo, mezzo arrabbiato – Dio vi benedica.</p>
            <closer>
               <signed>UGO.</signed>
            </closer>
            <ps>
               <p>Domenica, ore 7, min.<hi rend="apice">i</hi> 30; poco dopo che vi ho abbracciati. – E la pioggia intanto torna a sospendersi sopra Firenze; e l'Arno rugge; ed io me n'andrò a letto. –
<quote rend="block" lang="lat">
                     <l>Quam juvat immites ventos audire cubantem</l>
                     <l>Securum [et] somnos imbre juvante sequi!</l>
                  </quote>
               </p>
            </ps>
         </div1>
         <div1 n="1220. A Sigismondo Trechi (10 Settembre 1812)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Firenze] 10 Settembre 1812.</dateline>
            </opener>
            <p>Ti parlerò dunque di lei – di lei che mi nomini nell'ultime sillabe della tua lettera. – Sigismondo mio, quella gentile fanciulla è cresciuta piena di freschezza, che passerà; e di grazie, che siederanno forse anche su la sua tomba. L'ho veduta ier l'altro sera presentarsi alla Contessa d'Albania, e m'accorsi che la sua maggiore bellezza consisteva in un soave pudore che le si diffonde (come una delle impercettibili velature pittoriche d'Andrea del Sarto) sovra il suo volto. Non dirò già che il volto della Matildinina sia perfettamente finito, ma la Madre Natura l'ha certamente abbozzato con mano maestra. Serba ancora certo carattere più vivace che passionato; e non pare che le circostanze de' suoi parenti abbiano avuto ancora verun potere sul suo sorriso. Ma, Sigismondo mio, tu sai che le speranze vestite di fiori danzano sempre dinanzi a' passi della gioventù. – Per me poveretto non danzano più! – Dicono che la si possa maritare. Ma la Contessa non me ne parla; nè io posso chiederne. Orosco, appena potè star solo con me, si dolse altamente della fortuna, e de' Fiorentini. Io non voglio esigere, se non se da pochissime anime d'acciaio, quel nobile silenzio che insulta alla Fortuna nel momento medesimo che le opprime; e il caso di un padre di famiglia che vide tempi migliori, e che si trova nell'incertezza e nella oscura mediocrità merita una rispettosa compassione. – Ma quanto all'astio che Orosco mostra pe' Fiorentini, parmi ch'egli agisca con poca prudenza, e con pochissima cognizione del cuore umano e de' tempi. I Fiorentini, è vero, non vi esibiscono pranzi, nè cortesie cordiali; ma visite quante volete, passatempi poco costosi, conversazioni con musica, e gentilezze di modi: or che si può egli sperare di più da una città ove tutti son poveri, e molti vivono in diffidenza perpetua? – Orozco esalta Milano; io vorrei che dall'Ambasceria di Spagna in Firenze, fosse andato a rifugiarsi poveramente in Milano, e vedreste ch'ei sospirerebbe le Bellerio toscane, ed esecrerebbe tutti i Lombardi. Del resto, malgrado tutti i suoi lamenti che m'hanno afflitto, ho risaputo ier l'altro dal mio banchiere che Orozco si consultò con un avvocato per comperare degli stabili per 20 o 25 mila scudi del paese; tu vedi che importerebbero 150.000 lire milanesi. Vorrei che fosse vero; e questa notizia mi ha riconsolato; perchè mi si struggerebbe il cuore se potessi immaginarmi che questa famiglia fosse in bisogno. – Ecco per te, e per tua sorella un processo di fatti altrui ch'io non soglio indagar nè ridirei ma si tratta di persone sì care a voi due, che m'è sembrato bene di uscire per questa volta dalla mia consuetudine. – Madame Orozco non è molto lieta; ma sta meglio assai di salute: riceve parecchie visite, e ne fa parecchie: ma per lo più suole passare le ultime ore della sera in casa di certe Prussiane dove mi voleva condurre; ma io vedo pochissima gente, e vado a letto quando alcune dame in Firenze si rivestono per andare a veglia. E frequento una botteguccia d'un vecchio venditore di stampe dove trovo chiacchiere con tre o quattro vecchioni da me conosciuti nella mia adolescenza, e che m'accarezzano come loro figliuolo. Tal altra sera, – ma non sovente – la passo dalla Signora delI'Alfieri, perchè è mia vicina, e si ritira anch'essa appena suonate le dieci; e vedo in quella casa una fiera perpetua di visite femminine, e di donne belle e brutte – per lo più vecchierelle – ch'io osservo silenziosissimamente da capo a piedi, e le mando a casa contente ascoltando con compiacenza i loro discorsi. – E solo quando cominciano a dar nel maligno, rispondo sacerdotalmente: <emph>bisogna veder s'egli è vero</emph>: e mi sento subito dire; <emph>nè anche io lo credeva; e forse avran detto anche a me la bugia</emph>; e sì fatti zuccheri sopra il sale, e che finiscono per lo più con un <emph>Ma</emph>.... – Sigismondo mio, queste e mille altre ragioni m'allontanano dal mondo; non ch'io abbia cuore da odiarlo; ma ho carattere facilissimo ad annoiarsi. Solo, io non mi annoio mai; e se la solitudine diventa talvolta muta ed oscura per me, piglio la penna e scrivo a te, mio caro, ed a que' pochi co' quali vorrei godere l'avanzo di vita destinatomi dalla Natura: e penso a' dì passati; e m'è caro persino il dolore purchè mi liberi dalla noia e dalla malignità. Sono malato, Sigismondo mio; alla mia tosse che non s'è mai placata, s'è aggiunto il male de' vecchi; patisco d'orina, e sono in mano a un chirurgo. – Addio, Sigismondo; scrivi, o no, non temere ch'io te n'incolpi. Basta che tu legga le mie lettere, e che non t'incresca di parlare talvolta di me con la Fulvietta la quale, son certo, mi nominerà spesso. Baciale la mano, e fa ch'ella ti stringa la tua: crederò, Sigismondo, ch'ella stringa la mia. E non ti scandalizzare; non v'è stato mai, nè vi sarà <emph>nulla di terreno</emph> tra lei e me. Addio – Ma vieni, in nome del Cielo, con la tua Sorella in Toscana! La Orozco m'ha detto di comandartelo: io te ne prego e te ne scongiuro: ma che colpa n'avrai tu, poveretto, se mai ti toccasse di venir solo? La fortuna, e il carattere di quella caricaturina di Fulvia, s'opporranno a' tuoi desiderj, ai comandi della Orozco, ed alle mie preghiere. Addio Fulvietta.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1221. A Silvio Pellico (12 Settembre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze] 12 Settembre 1812.</dateline>
            </opener>
            <p>Io vorrei poterti dir quant'io t'amo, Silvio mio; e s'io t'abbracciassi – s'io potessi abbracciarti, e fissare ne' tuoi gli occhi miei, gli occhi miei nuoterebbero nelle lagrime. E sempre più m'annoio del mondo; e sempre ringrazio la natura della propensione che mi ha dato alla solitudine, – nè io vivo solo, Silvio mio; perchè penso a te, e leggo le tue lettere e le rileggo e ti scrivo, e sento tutta la soave agitazione di quegli affetti che avvivavano la mia gioventù, e che ora consolano raramente la mia vita, perchè ho imparato a forza di sciagure a dissimularli con gli altri, ed a reprimerli dentro di me. Or ti ringrazio, Silvio mio; poichè me gli hai ridestati. Ho ricevute due tue lettere a un tempo, la prima per mezzo di Luigi, l'altra dalla posta; ma scrivi d'ora in poi per via della posta; avrem meno obbligazioni. Chateaubriand se l'è meritata: ad ogni modo non se ne parli; non si può essere mai cauti abbastanza. – E la povera Emilia! mel prevedeva io che tu presto o tardi usciresti di quella casa dove trovavi guardando gli alberi le montagne ed il cielo qualche conforto alle ore tue solitarie; ah se Briche non fosse padre d'Odoardo! Un mare di ghiaccio ci dividerebbe per sempre, ed andrei dove non intendessi più mentovare il suo nome. – Stefanino fu consolato dalla letterina di quel ragazzo; ed io ne godo, perchè il povero Stefanino mi vuol bene come a padre, e ad amico, e par ch'egli non viva che per me solo; e studia, e si compiace di tutti i libri ch'io leggo: non gl'intende le più volte; ad ogni modo me ne interroga, e gli scartabella, ed io gli rispondo come posso, e lo lascio fare. Ho trovato anche un buon maestro per lui; alquanto freddo, ma diligente; e poi ci attendo io benchè non paia.</p>
            <p>Sai tu chi mi ha sino ad ora interrotto? Lo Svizzero marito della sorella d'Odoardo, che dimora da due settimane in Firenze, e mercanteggia di grano; che, non so come, mi ravvisò per istrada – io presumeva ch'el fosse in campagna – e venne gentilmente a vedermi; e andò in visibilio quando seppe da me che il padre dell'Emilia era morto: e non so cosa mi bisticciò d'un credito ch'egli come sposatore della figlia dell'Inglese ha verso la ditta del padre dell'Emilia, e che però vuole andare a Bologna e sequestrare – che gli vengono per carte cedutegli dal suocero trentamila lire, – ma infine del conto ei se ne va con Dio, concludendo che per ora non andrà a Bologna: io l'ho per ciarliere vano; non vorrei dir ciarlatano perch'io sono un po' corrivo a dar questo titolo. – Ma ciarle o fatti, vero o falso, va bene che l'Emilia lo sappia, e si governi: vedi ch'essa poi non mi nomini, perchè quella buona Signora, dicendo le sue·cose in secreto a molti, le fa diventare di pubblica giurisdizione: così dianzi lo Svizzero mi parlava interrogandomi dieci volte su la faccenda delle perle – risposi ch'io non sapeva nulla. – Or addio, Silvio; la posta parte. – E voleva pure scriverti una lunga lettera; se non altro, le quattro facciate piene; ed empirne una tutta per <emph>la Gina</emph>; salutala assai assai, e guardala qualche volta per me, ma ne' momenti ch'ella sta seria. – Salutami anche sua madre. – Quante cose avrei da scriverti ancora? Vedi che non s'è da noi ricevuta la scatoletta con le <emph>moscardine</emph>: a chi l'hai tu consegnata? non se n'è potuto avere novelle; e sì che ne ho chiesto e richiesto – Saluta tuo fratello, Borsieri, Banfi, e Calepio – Ringrazia il tuo compagnone delle poche righe, alle quali io voleva rispondere. – Ma lo Svizzero mi ha usurpate due lunghe ore. Addio, addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1222. A Giovan Paolo Schulthesius (13 Settembre 1812)">
            <opener>
               <salute>A GIOVAN PAOLO SCHULTHESIUS – <emph>Livorno</emph>.</salute>
               <dateline>Firenze Domenica mattina [13 Settembre 1812].</dateline>
            </opener>
            <p>Mio Signore – Avrei avuto caro di consegnar la mia lettera ad un Signore non italiano dal quale per sorte intesi parlare con molto onore di lei; e ne lo pregai; ma alcune faccende m'impedirono di valermi delle sue gentili proferte, ed a quest'ora egli è forse tornato in Livorno. Or io darò questa lettera al signore Amici professore nel Liceo modonese, e felice ritrovatore del modo di fabbricare gli specchi de' telescopi del vigore e della grandezza degli <emph>Herscheliani</emph>. E confido di far cosa piacevole a tutti e due. – De' due libri di lingua de' quali a lei piace di chiedermi conto, non posso parlar competentemente; da che della <title>Crusca</title> del Cesari non ho esaminato fuorchè il primo volume; e tre capitali difetti mi sconfortarono dall'esame degli altri. Primamente, egli ha posto più cura alla quantità che alla qualità delle materie, ed ha affastellato quanto potea rinvenire nelle schede del Vannetti, del P. Lombardi e d'altri spigolatori di frasi, senza evitare le ripetizioni, nè spiegare puntualmente i veri e precisi significati di quelle aggiunte. In secondo luogo, egli lascia tali quali gli errori del Vocabolario dell'Accademia, e n'aggiunge de' suoi. Eccole un esempio di cui mi ricordo: Il Menzini nelle <title>Satire</title> usa il vocabolo <emph>Alice</emph> come materia da essere ravvolta co' versi de' tristi poeti; l'Accademia l'avea trasandato; il Cesari lo registra, cita il Menzini; e dà questa spiegazione: <quote>roba probabilmente da vendere</quote>: ma bastava ch'egli avesse interrogato il dizionario latino, e gli avrebbe risposto che Alex suona pesce salato, e la radice sta nella voce greca <foreign lang="grc">αλς</foreign>
               <emph>sale</emph>. Molte di queste equivoche spiegazioni ha la Crusca antica; ma la nuova, doveva emendarle, o se non altro non imitarle. Finalmente ho veduto dietro al primo volume un altro indice di vocaboli e modi raccolti mentre si stampavano i primi fogli; ho creduto che sì fatta fretta non possa compilare un buon Dizionario, ed ho perdonato al tempo e alla spesa. – Quanto all'opuscolo del signor Muzzi <title>Su le permutazioni della italiana Orazione</title>, l'ho letto ancor manoscritto: e m'è sembrato di maggior uso alla curiosità teorica, che alla pratica dello scrivere: l'argomento è trattato aritmeticamente; nè io m'intendo di questi studi; anzi quando li veggo innestati nella letteratura mi riescono più malagevoli. Non so se l'autore s'è valuto de' miei suggerimenti; so bensì ch'ei scrisse l'opuscolo per proprio esercizio, e che fu dalle domestiche necessità persuaso a stamparlo <emph>per dedicarlo</emph>. È uomo ch'io conosco appena, tanto ad ogni modo da ricordarmi con dolore ch'egli è padre di famiglia, e disgraziatissimo fra' mortali. – Trattanto, Signor mio, la ringrazio quanto so delle due versioni dell'inno di Schiller. I' mi sto appunto ritraducendo una versione del Viaggio di Sterne da me fatta sui margini del libro mentr'io viaggiava e viveva con gl'Inglesi; e que' versi mi furono assai cari: ed io ho spesso bisogno d'un raggio di gioia, – e lo invoco sull'animo mio che la natura volle creare ne' momenti ch'ella si stava malinconica e taciturna. Il lungo Epitaffio del Signorelli non sarà veduto da occhio vivente. Conobbi l'autore in Milano; e dev'essere pur canuto! – Un dì le manderò anch'io certa iscrizione ch'io voglio veder incisa su la mia lapide, se pure potrò morirmene ad agio, e i tempi mi faranno trovar luogo da piantarvi il mio sepolcretto. – Per ora finchè viviamo ella dia un'occhiata al ritratto che le mando qui annesso, fatto dieci anni addietro; ma gli anni non hanno per anche cangiato gran fatto l'originale. Ella, mio signore, mi perdoni trattanto, e mi creda pieno di riconoscenza e di stima verso di lei <emph>ecc</emph>.</p>
         </div1>
         <div1 n="1223. A Cornelia Martinetti (13 e 14 Settembre 1812)">
            <opener>
               <salute>A CORNELIA MARTINETTI – <emph>Bologna</emph>.</salute>
               <dateline>Domenica e Lunedì [13 e] 14 Settembre 1812.</dateline>
            </opener>
            <p>Io mi credea, la mia donna, di non più riparlarvi fuorchè quando v'avessi incontrata lungo la via; perchè il mandar lettere ed aspettar finchè Dio vuole una mezza risposta è la più spiacevole a me tra le tante spiacevoli cose che annoiano la mia svogliatissima vita. E mi sarebbe assai assai rincresciuto di ricordarmi dolcemente e dolorosamente talvolta di voi, e non potervelo dire: – ma omai da gran tempo io mi sono avvezzo, o Cornelia, a stringermi <emph>un cilicio sul cuore</emph>, e mortificarlo così, e insanguinarlo, e frenarlo tanto che faccia una volta a mia voglia: e la mia voglia deliberata si è, di tacere ostinatamente sprezzantemente con chiunque fa le viste di non udirmi. – Or il mio cuore vi ringrazia quasi piangendo, o mia donna gentile – non per le vostre discolpe; e che diritto n'ha egli il mio povero cuore? – bensì per la vostra lettera ch'io rileggo, e che mi smove dal proponimento di non più scrivervi. E per non dissimularvi nemmeno que' miei motivi di risentimento, che anche a me medesimo paiono fanciulleschi ed ingiusti, vi dirò; che quel vostro <emph>Addio in fretta</emph> m'ha fatto sentire che tutto quello che può essermi caro mi s'accosta e mi fugge; e voi fuggirete dinanzi a me di tal guisa che io poveretto, malinconico, e infermo non potrò raggiungervi mai; e vi vedrò pur sempre – vi dilungherete da me, e vi vedrò, – vi perderò dagli occhi, e pur gli occhi miei vi vedranno. Davvero, Cornelia, vi voglio bene; davvero. E non vi mando <emph>in fretta gli Addio</emph>; e quando penso di scrivervi, cerco di rimanermi tutto solo, e chiudo a chiave la porta; e spalanco le finestre, acciocchè la vista amena de' colli, e l'aria vivace che sorge dall'Arno mi rallegri alquanto onde la mia lettera non m'esca dall'animo tutta tinta di quella malinconia taciturna che da più dì si corica a letto, e s'alza all'alba con me. Nè so perchè. – Dio t'aiuti, povero Foscolo! Se tu fossi qui, mia Cornelia, forse il cielo mi parrebbe assai più sereno: ma chi sa forse? – Ricordati se non altro talvolta di me; e se ti dà noia lo scrivermi, fa' ciò che ti torna meglio; ma non mandare quegli addio frettolosi; nè mi dorrò; purch'io sappia in qualche altra maniera che tu vivi felice. – Oh come son tristo, tristo! – E mi rammarico inoltre che il mio povero Stefanino, temprato dalla natura sol per la gioia, pare che spesso vada implorando una mia parola; ed io mi sforzo a rispondergli: ma vedo pur troppo che se v'è amore caldo e schiettissimo tra noi due, l'età ed i caratteri mancano di quella consonanza che rende quest'amore più lieto. Salutatelo ogni qualvolta mi scriverete; io gli leggo dove parlate di lui, ed egli se ne compiace e sorride con quell'atto tutto suo pieno d'ingenuità e di carezze. E studia quell'amabile giovine, studia sempre, forse più per farmi piacere che per imitarmi. E spesso lo bacio in fronte, ricordandogli quel suo bacio che lo fe' partire arrossendo: – ed intanto, anch'io ricordo e sospiro la sera di quena domenica de' 16 agosto: ed ecco omai un altro mese di vita fuggito lentissimamente tra i sospiri del passato, le noie del presente, e le speranze ingannevoli dell'avvenire; così si lascia sempre una parte di vita, e la si ripone in un luogo dove non si ritorna mai più; così si spera nel tempo che, o non viene, o viene dopo d'avere accorciati i nostri giorni migliori, così io povero pazzo m'affliggo; e scrivo a voi per consolarmi, e torno intanto ad affliggermi; nè vi manderei queste Meditazioni bibliche s'io non fossi sicuro che voi diriggete imperturbabilissimamente tutti gli elementi terreni ed eterei che formano il vostro bell'individuo, e che ridete di tutto. – Ridete dunque, mentr'io tingo la penna nel mio cuore e vi scrivo. – Oramai non ci vedo; sono le sette, e la finestra presso la quale siedo scrivendovi, mi manda appena gli ultimi raggi del sole che ridesta già alle fatiche que' disgraziati Indiani oppressi dall'avarizia e dalle catene della generosa Inghilterra. <emph>Il mondo è un campo di battaglia perpetua</emph> – diceva il mio povero amico Iacopo Ortis.</p>
            <space type="stacco-narrativo"/>
            <p>Lunedì mattina – La bell'alba! mia cara Cornelia; ma voi dormirete a quest'ora, ed io vado cantando certi versi che mi venivano dianzi per fantasia mentr'io stava alla finestra a guardare il sole che sorgeva mezzo nascosto da una macchia di cipressi su la collina rincontro a me: –
<quote rend="block">
                  <l>E io appena me ne innamorai</l>
                  <l>Ch'io ho dato così nelle scartate:</l>
                  <l>Amore in campanil portommi alt'alto</l>
                  <l>Per farmi or fare a rompicollo un salto.</l>
               </quote>
               <quote rend="block">
                  <lg>
                     <l>Io ho versato la farina e il grano,</l>
                     <l>Pe' pellicini m'è rimasto il sacco;</l>
                     <l>Sol m'è restato qui il tegame in mano,</l>
                     <l>E dato ho per la via la volta al macco;</l>
                     <l>Io son andato a caccia per un piano</l>
                     <l>E tracciando la lepre ho perso il bracco;</l>
                     <l>Per la ragnaia io ho bussato a voto,</l>
                     <l>E indarno or senza frutte un pero scuoto.</l>
                  </lg>
               </quote>
               <quote rend="block">
                  <lg>
                     <l>A me la secchia è balzata nel pozzo,</l>
                     <l>E della fune sol mi resta un pezzo –</l>
                  </lg>
               </quote>
e via discorrendo: – son versi che somigliano a quei del poveretto <emph>Cecco da Varlungo</emph>; leggeteli e se li aveste mai letti, rileggeteli per amor vostro e per amor mio. – Del resto madama d'Albania vi nominò due o tre volte nel parlare di belle e gentili signore, e di statue, e di Muse, e d'Elene, e di Canova. Io ho appena frapposte nel suo discorso tre o quattro parole; e perchè è donna avveduta, s'accorse che il nome vostro mi feriva in qualche luogo un po' scorticato, e vi lodò assai. – Non vi conosce, ma vi sente lodare e vi loda, – fors'anche per versare qualche stilla d'oglio e di vino sul povero forestiero. Ho veduto presso il signor Fabre, pittore, il ritratto di Canova; non so d'arti belle, e mi vergognerei di ciarlarne. Ma quanto alle fisonomie, io le studio da tanti e tanti anni – e ho cominciato da quella del mio pedagogo – che sarebbe vergogna s'io non avessi imparato a conoscerle. La fisonomia dunque di quel grand'uomo mi pare assai ben trattata dal Fabre – tutti gli altri Canova da me veduti in rame paiono medici e flebotomisti – e solo avrei desiderato che lo scultore si fosse contentato della sua testa calva; poffare ch'egli porti quella melensa infranciosata perrucca? E ha inoltre al collo certo fazzolettino giallognolo che gli sta pur male! Ma Fabre si scusò meco dicendo: <emph>ch'egli obbedì</emph>: – ad ogni modo vorrei aver io quel ritratto, ed è l'unica cosa ch'io non vi regalerei, se non se forse per legato nel mio testamento. – La Contessa che ha pigliato a volermi bene, mi lasciò vedere tuttiquanti i manoscritti del Tragico; ed ho imparato sul carattere del suo ingegno e dell'animo suo più di quello ch'io aveva saputo dalla sua Vita. Ma andrei per le lunghe; ve ne parlerò dunque quando ci rivedremo. – Addio intanto: torno allo <emph>Sterne</emph>; e sai tu ch'ei mi fa spesso arrabbiare; no no, io non son fatto dalla Madre Natura per servire mai; e la traduzione non è ella forse una servitù da scolare? Ad ogni modo presto l'avrò finito, e ricopiato, e se non mi contenterà, lo lascerò dormire: e mi darò alle tragedie. – La mia povera <title>Ricciarda</title> ch'era la più bella, la più innamorata, e la più disgraziata tra le principesse, mi aspetta. E domenica all'alba incomincerò; nè la lascerò stare finch'ella non sarà morta, e ch'io non avrò pianto e ripianto sovr'essa. E poi ho un altro povero Cieco e due giovani innamorati infelici a' quali ho fatto, da un anno e più, certa promessa di piangere e di far versi, e cinque atti anche per essi. – Addio intanto addio, Cornelia mia; io ti mando un bacio; e poi? – e poi
<quote rend="block">
                  <l>«Ciò che tu puoi mi dona,</l>
                  <l>«E poi lascia ch'io sogni e che deliri».</l>
               </quote>
            </p>
            <p>Addio, mia donna gentile: ti mando un altro bacio, e poi un altro; e poi chiudo la lettera mormorando altri tre versi, non miei ma fatti credo sino dall'età del Petrarca tutti per te. Addio addio.</p>
         </div1>
         <div1 n="1224. A Sigismondo Trechi (16 Settembre 1812)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Firenze] Mercoledì 16 Settembre 1812.</dateline>
            </opener>
            <p>E sai tu, Sigismondo, che la tua lettera, – ed è la seconda – la quale incomincia <quote>ti scrivo con un mal di capo fortissimo</quote>, mi trova con la testa sopra i guanciali tutta intronata dalla flussione? – E mi sta bene. Una terzina di Dante ch'io leggeva ier sera m'invogliava ad andare fuor di città sopra un colle un po' erto a visitare una chiesa della quale egli parla. Io sapeva che un corpicciuolo di carta pesta come è il mio ora, non deve sfidare le flussioni, e l'aria umida dell'alba, e le salite difficili – tanto più che la tosse non mi dà pace, mio caro amico; pur troppo! – Ma la terzina di Dante mi mormorava ogni sempre sul labbro, ed ho fatto il pellegrinaggio dalle cinque e mezzo alle otto suonate. – Tornato a casa, mi si è detto che la Ruga si lasciava vedere dinanzi alle mie finestre; – non per questo ho voluto aprir le persiane, nè far due passi per sentirmi strofinar mollemente ne' ripostigli della mia immaginazione amorosa la bella lanugine che le corona l'orlo del labbro: – considera tu s'io sto male! E mi sono gittato sul letto finchè la tua lettera m'ha destato. Eccomi dunque qui sorseggiando <emph>mezza</emph> tazza di caffè – i medici m'hanno vietato anche questo conforto – a leggere e rileggere que' tuoi scarabocchi; a cercar qualche orma della tua Fulvia, a non trovar che i consueti rimproveri. – Voi, voi sì dovreste rimproverar dì e notte voi stessa, e volermi sempre più bene, ed essere certa ch'io non potrò dimenticarmi di voi se non quando la morte mi dividerà, non dalle cose presenti – e di che godo io omai, Fulvia mia? – ma dalle illusioni e dalle rimembranze del passato con le quali io mi conforto spesso affliggendomi. Quando l'affanno mi toglie il respiro; quand'io persino allontano da me l'aria limpida e viva verso la quale io quattr'anni addietro correva con le labbra aperte ed ansiose; io non prego il cielo, non tremo, nè spero per me; – ma lo ringrazio perchè voi, donna gentile, che mi facevate gemere secretamente ogni qual volta io udiva o ricordava le vostre fioche parole, siete fuor de' pericoli che m'atterrivano. Addio, Fulvia mia, – io vi bacio la mano, con l'ardore con cui ve la ho baciata altra volta: e mi pare che in questo momento ve la bacerei lagrimando: – pazzie! – ditele, ripetetele, e non escirete dalla vostra usata caricatura; e non parlerete col cuore. – Or tu, Sigismondo, perdonami: leggile o no, questa mezza pagina, io non ti sarò per questo nè più nè meno riconoscente. A te non può essere ignoto ch'io mi compiaceva assai della sua compagnia; nè io me ne sarei diviso mai più. Non so se la simpatia, l'amicizia, l'amore, o piuttosto il bisogno di mettere una volta il mio cuore in un asilo dove fosse più confortato che esulcerato – non so spiegartelo insomma – ma io avrei finiti i miei giorni con tua sorella. – La fortuna non ha voluto: meglio forse così; chi lo sa! La signora mi ha ringraziato del mio contegno; ella avrebbe potuto ringraziarmi invece della mia tenerezza per lei, e non dissimulare com'ella fece pur sempre che nella benevolenza che aveva per me, la natura vi aveva inserite alcune trame delicatissime di desiderio e d'amore. Del rimanente, quanto al mio contegno, io non ho fatto nulla per amor suo; bensì tutto e sempre per amor mio, e del mio carattere, e di certi principii che la natura, più che l'educazione, m'ha confitti nell'anima. – Alla altra Signora <emph>pallida</emph> – e' le paiono tutte d'una stessa razza! – la quale incolpa me solo della mia infelicità, rispondi, e te ne scongiuro, rispondi – ma vedi ch'io non ti perdonerò mai questo peccato d'ommissione, – rispondi in mio nome: « – Ch'io nella mia adolescenza mi rammaricava degli uomini; nella mia gioventù cominciai a non incolpare che la fortuna; finalmente giunto a' trent'anni, e credendomi savio, ho incolpato me stesso d'ogni mio danno; ma ora, e sono più mesi, non accuso nè gli uomini, nè la fortuna, nè me: cammino ogni giorno or per sentieri fioriti, or per triste ed asprissime strade verso il sepolcro: – dille: – che non sono sicuro se ci <emph>rivedremo</emph>; ma sono sicurissimo che non ci <emph>guarderemo</emph> mai più». – Dille: «che omai omai da gran tempo io ho coperta la sua divina bellezza d'un velo nero; e che se talvolta ritorno a guardarla, rifuggo tristo, ed atterrito da un certo ribrezzo, e da una avversione mista di pietà, – da una perturbazione insomma ch'io sento, e che non posso descrivere». – Or addio, per ora: io non posso continuare, non tanto pel dolore di capo, quanto per le mestissime idee che mi s'affollano stranamente nell'anima. Sigismondo mio, tornerò; – il corriere non parte che domattina: io ti bacio trattanto; – rivedrò stassera le Orozco, e domani m'alzerò a dirtene tutto quel ch'io saprò. – E addio per ora anche a voi, Fulvietta; addio, donna gentile!</p>
            <p>
               <note place="inter">Giovedì.</note>Tu sai già che Orozco non è un uomo discreto in pantofole: quando s'ha una casa con appartamenti discosti, la famiglia si risente un po' meno della indiscrezione del capo; ma vicini, il tormento è più frequente e più vivo. Non dico ch'egli tratti poco bene sua moglie; nè ella lo dice: io lo sospetto, e desidero d'ingannarmi. Quell'ottima donna vive assegnatissimamente, sino a comperarsi il caffè di quel poco ch'ella ha per rivestirsi con la figliuola; riceve la sera con un paio di lumicini d'una lucerna <emph>fiorentina</emph>; ed in una non bella sala; ma non le manca già, nè le mancherà mai quella piacevole dignità, e quella schietta eleganza, e quella gentile cordialità che me la faceva cara anche a Milano. Non credo che il marito sia nel bisogno; egli ad ogni modo par che voglia far credere così: fa male; e di ciò t'ho già scritto nella lettera precedente. Dalle nove in poi, le due donne vanno a veglia in casa di certe prussiane, e parmi le si chiamino <foreign lang="ger">Unrhue</foreign>, dove si giuoca, a giuochi di società, credo, io non ho voluto andarvi; la Matildina si duole che si perda il tempo a giuocare, e par che desideri miglior compagnia. Ma dalle sette alle nove in prima sera la signorina, senza far le viste, siede regnando: vennero da Lucca quattro o cinque signori di quel paese; ed alcuni sono fratelli; uno di questi è per l'appunto lo sposo che la voce pubblica assegna alla Matildina; chi sia, non so: a me paiono tutti quanti innamorati di lei, senza eccettuare il fratello canonico di trent'anni, di fisonomia patetica, passionatissimo della musica, gioviale per obbligo di conversazione, ma naturalmente mesto, ed innamorativo. – Madama Cicognara che abita meco, e co' fratelli lucchesi, e con gli Orozco nel medesimo albergo, e che ha occhi esercitati a spiare ne' garbugli d'amore, – inoltre
<quote rend="block">
                  <l>Vanno del par l'esperienza e gli anni –</l>
               </quote>
m'assicurò, che due di que' fratelli sono perdutamente perduti per la fanciulla; io lasciai correre; nè credo che giovi a quell'amabile figliuoletta di riandare cose vere o false che siano, ma dannose sempre al suo collocamento. Ma io, se v'è nel matrimonio felicità – e la vi dev'essere qualche volta – o se non altro non vi sarà l'infencità che noi verso i trentacinque anni cominciamo a trovare nella solitudine fredda delle nostre stanze – credo che la Matildina possa recarla a chi la sposasse: ed è educata dalla sventura; ed avvezza a obbedire ad un padre fantastico; ed a piegarsi soavemente a' consigli di una madre amorosa: ed è anche temprata per l'allegria; se non che ora mi pare che penda un po' alla mestizia, ed a cert'aria di meditazione che non pare dell'indole sua: ma forse n'avranno colpa le circostanze, o qualche piaghetta recente nel cuore. – Eccoti parlato di due delle quattro donne che ti premono in Firenze; la terza, arrivata da ventiquattro ore col suo figliuoletto, l'ho veduta ier sera, e la ho salutata in tuo nome, e mi ha raccolto a braccia aperte – non mi ha per altro baciato – povera donna! se avesse peccati davanti a Dio, ella ne fa ora penitenza col sommo dolore che risente per quel figlio malato, per le cure assidue che gli presta, sino a non escir mai di casa, e a non alzare la voce presso al suo letto, ed a svegliarsi sovente per fargli da infermiera: ella mi disse quasi piangendo che fa a contr'animo questo viaggio di Napoli, e che teme di tornar <emph>sola</emph> a Milano. – Quanto a me, Sigismondo mio, dall'aspetto, dalla pallidezza mortale, dal non potersi reggere in piedi, dalla tosse che gli spacca ogni volta il polmone, temo che quel giovinetto non ripasserà più gli Apennini. – La Paolina voleva continuare il suo viaggio dopo due giorni; ma si fermerà finchè il povero suo figliuolo possa sostenere la carrozza. La <emph>ingenua Montecatini</emph>, non l'ho veduta mai: vedo bensì suo marito; ma io non credo bene di mandar per suo mezzo i tuoi saluti alla moglie. – L'ode di monsignore di Breme mi è stata data ier sera, e comincia:
<quote rend="block">
                  <l>O così le tue sponde, alma mia Dori –</l>
               </quote>
e scriverebbe bene, se non si fosse cacciato in testa di scrivere benissimo; così non essendovi che lo sforzo, guasta quel poco di naturale che avrebbe; e invece di volare, egli salta, e si rompe le gambe. Nondimeno ha molto sapere, ed è di ottimo cuore, benchè un po' debole: e bisogna perdonargli la piccola vanità di poeta la quale non fa male che a lui. – Delle Lucchesini non ti voglio più dire parola; tu lascia stare il signor Giulio; o almeno tientelo tutto per te, e non nominarmelo. – Addio: oggi la mia testa mi lascia in pace; e vorrei che questa letterona ti trovasse sano, lieto, e pronto alle soavi carezze. – Addio addio, Fulvia mia, io ti bacio e ti acocarezzo le mani. Addio.</p>
            <closer>
               <signed>UGO.</signed>
            </closer>
         </div1>
         <div1 n="1225. Alla Madre (29 Settembre 1812)">
            <opener>
               <salute>Alla Madre – <emph>Venezia</emph>.</salute>
               <dateline>Firenze Martedì 29 Settembre [1812].</dateline>
            </opener>
            <p>Mia carissima Madre – Lodo che Dio Signore mi ti abbia ancora conservata, ed io avrei senza di te passati i giorni che mi rimangono in dolorosissimi desiderj ed in pentimenti per non aver fatto quanto era in mio potere, e più ancora, onde farti nella tua vecchiaia rivivere quella salute che tu, mia cara Madre, hai logorata in patimenti pe' tuoi figliuoli, e specialmente per me. Le tue otto righe in greco mi hanno rimesso l'animo in corpo, ed io ti ringrazio assai d'avermele scritte. Anch'io a' giorni scorsi sono stato un po' incomodato da que' maledetti dolori di testa che mi pigliarono due volte anche a Venezia: questa volta sono stati più lunghi e meno acuti; ma la colpa è tutta mia, perchè ho voluto alzarmi troppo presto, e pigliarmi addosso l'aria, prima che il sole l'abbia scaldata; ed in questa stagione d'autunno la mattina è pericolosa. La vita troppo pacifica e ritirata de' letterati li preserva da molti mali e li mette a pericolo di molti altri: così tutto si compensa nel mondo, e Dio sa quello che fa. – Per mezzo ottobre, come ti scrissi, ti manderò dieci napoleoni onde paghiate i debiti che senza dubbio vi saranno occorsi nella malattia. S'io non faccio quanto vorrei, accusatene l'impotenza. – La Rubina ha fatto benissimo a fare a suo modo per la frangia, ed anch'io vedeva che andava regalata. – A Bisbardi, vescovo di <emph>Utopia</emph>, manderò alla prima sicura occasione in segno di figliale tributo e di cristiana amicizia le calzette nere ed il fazzoletto. – Al dottore mille ringraziamenti cordiali, e alla signora Bettina Paruta mille saluti in mio nome. – Buon giorno, madre mia; or ch'io sto bene, ti lascio per finire la mia nuova tragedia che vorrei far recitare per dicembre a Milano, e per carnevale a Venezia e qui a Firenze. – Rubina mia, ti mando mille baci e mille ringraziamenti per l'assistenza alla mamma. Baciami il tuo Pippi e fallo studiare. – Saluta il vecchio Caruso, e la arcimaledettissima signora Contarina, che sia maledetta per tutta l'eternità sinchè non trovi e non ammazzi il quarto marito. Se hai nuove d'Angiolo, scrivile: è molto tempo che non mi scrive; il torto è mio che non gli ho risposto, ma anche suo, chè non dovrebbe star sul puntiglio della botta e risposta. Dio aiuti quel povero giovine; ha fatto eccellente riuscita, e questa è la migliore delle mie consolazioni. – Addio, miei cari; madre mia, mandami tutte le sere quando vai a letto e tutte le mattine quando ti alzi la tua benedizione, e il Cielo mi proteggerà. – Addio, addio.</p>
            <closer>
               <signed>NICCOLÒ.</signed>
            </closer>
         </div1>
         <div1 n="1226. A Silvio Pellico (29 Settembre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze] 29 Settembre [1812].</dateline>
            </opener>
            <p>Io t'avea mezzo scritta una lunga lettera; ma la mia infermità s'è esacerbata in modo ch'io appena posso scrivere costretto dall'estremità del mio bisogno; reca l'annessa lettera a Ramondini; leggila prima; anzi aiutalo s'egli mai non intendesse il mio carattere. Fa presto cercalo per mare e per terra; e se mai non fosse a Milano, presentati tu stesso con la lettera e falla vedere in mio nome al signor Zanoli Segretario Generale del Ministero della Guerra fatti insegnare il modo di scrivere la petizione, raccomandala a lui perchè la· raccomandi al Ministro. Vedi che ho bisogno che i danari siano consegnati almeno per il dì 15 ottobre alla ditta fratelli Bignami. Di ciò poi non parlare a nessuno. Se Ramondini non vi fosse, presenta tu stesso l'annesso biglietto al signor Barinetti, pagatore di Guerra in Casa <emph>Gargantini</emph> presso il Teatro. Addio. Rispondi, e fa ch'io sappia ogni cosa. Addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1227. A Carlo Barinetti (29 Settembre 1812)">
            <opener>
               <salute>A CARLO BARINETTI – <emph>Milano</emph>.</salute>
               <dateline>Firenze 29 Settembre 1812.</dateline>
            </opener>
            <p>Caro Barinetti – Anche qui sono obbligato a letto per quattro giorni almeno di ciascheduna settimana. – Ramondini, mio antico amico, riscuoterà per ordine del Ministro un'anticipazione di mille lire italiane (1000) da scontarsi con tutto il mio soldo da novembre inclusive sino all'estinzione del debito. Quando sono partito ti ho lasciato un bono di lire italiane 300, o poco più se ben mi ricordo. Co' mesi da te riscossi di agosto, settembre spirante, ed ottobre prossimo questo debito è rimasto estinto, o se non altro ti dovrò poco a che dare. – Tu inoltre hai pagate, secondo l'ordine mio, lire d'Italia sessanta (60) – in tre volte al mio domestico sino a tutto ottobre inclusive. Dunque tu dalle mille lire che consegnerai al dottor Ramondini, o al signor Pellico che ti porterà questa lettera e l'ordine del Ministro della Guerra, devi tenerti queste lire sessanta, più il residuo ch'io ti dovrò (oltre i trecento franchi) come vedrai dal buono, che restituirai. Rilascia a chi riscuoterà una fatturina perchè me la spediscano: spirato ottobre non pagherai più nulla al mio servo Domenico; di ciò siine avvertito. La ragione di ciò ti sarà spiegata dalla trista situazione della mia salute, di cui avrai notizie da chi ti consegnerà questa lettera. Intanto ama e prega Dio per il tuo povero amico. Addio addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1228. Al dottor Luigi Ramondini (29 Settembre 1812)">
            <opener>
               <salute>Al dottor LUIGI RAMONDINI – <emph>Milano</emph>.</salute>
               <dateline>Firenze 29 Settembre 1812.</dateline>
            </opener>
            <p>Mio caro Amico – Io non so cosa sarà della mia salute: perchè davvero io mi sento sempre peggio: la tosse or più or meno si ridesta tutte le mattine, e tutte le sere; ne' giorni tempestosi – e Firenze ne abbonda – si unisce l'affanno di petto che partecipa dell'asma: ho provato i tonici, cominciando da due sole dita di vino di Chianti, ed ho fatto peggio; ho lasciato per sei giorni il caffè, e mi sono sentito gradatamente crescere l'irritazione; sono tornato al caffè, ed ho abbandonato il vino, e l'asma sotto all'azione del caffè cede sul fatto; ma la tosse non cede mai: l'unico mezzo perch'io mi senta men male, si è di starmi la mattina un po' tardi nel letto, e di pigliare de' bagni nè freddi nè caldi: ma così, pur troppo, non s'uccide benchè si plachi la malattia. – Quanto al negozio brutto delle merci virili, la gonorea era cessata; ma dopo otto o dieci giorni, senza occasione veruna, senza disordini, senza la menoma provocazione in natura, mi si sono arrestate ad un tratto le orine: s'è dovuto usare la candeletta; anche questo mi pare un palliativo: il fluore è tornato abbondantissimo; la retenzione or più or meno ostinata durò dodici giorni; finalmente sotto l'uso delle candelette alla retenzione successe una perpetua e dolorosa difficoltà sul primo sgorgar delle orine; ed a ciò il rimedio locale non ripara. Il chirurgo, che è il signor Giuntini, ha un bel dirmi che in quattro mesi di uso delle candelette sarò bello e guarito: sì lungo tempo mi spaventa; e poi ho voluto leggere de' libri su la materia, ed ho imparato che infiniti disgraziati hanno incominciato con la candeletta, hanno continuato, ed hanno finalmente dovuto portarsela per tutta la vita: e il peggio si è che la candeletta per mia propria esperienza irrita la parte, richiama il sangue, e separa moltissimo inessicabile muco. Un'altra circostanza che mi ha fatto diffidare del signor Giuntini si è, che un giorno e la notte seguente mi sgorgò dall'uretra quasi mezza libbra di sangue; il Chirurgo se ne spaventò; io invece mi sentiva liberato, i dolori si calmarono; il muco si diradò; la parte smarrì la tinta infiammata; e il signor Giuntini continuò a dire ch'io aveva pur sempre bisogno di quattro mesi per lo meno di candelette. Mi sono ricordato di te e della china che nel novembre dell'anno scorso mi ha guarito del renne della vescica, perchè in fondo tutto il mio male sta lì. Ma la china mi mise in burrasca subito il petto; la tosse mi bolliva senza poter uscire; l'affanno s'accrebbe; onde ho dovuto desistere benchè non avessi pigliato che un 8<hi rend="apice">vo</hi> d'oncia in mezzo bicchiere d'acqua in fusione fredda al solito. Io mi trovo in questo stato, esacerbato anche dalla circostanza di non averd un medico amoroso ed amico al cui cuore io possa fidarmi. E qui non puoi immaginarti con quanta fina venalità tutti questi Fiorentini ti attorniano quand'hai bisogno di loro. Mi hanno fatte pagare trenta candelette incirca di cera, che ho consumate, trenta due paoli; i bagni quattro paoli per volta, e tutto così; e v'è persona di mia fiducia la quale mi assicura che il mio chirurgo trafica su la lunghezza delle malattie: non credo ma non discredo affatto. Un altro medico da me consultato mediante due francesconi mi ha consigliate le acque <emph>del Rio</emph> impregnate di ferro, e di acido carbonico; o, se queste m'irritassero troppo, lè acque acidule d'<emph>Asciano</emph>. Le prime vengono da una sorgente minerale dell'Isola dell'Elba; le altre da Pisa. Le proverò. – Intanto ho bisogno de' tuoi consigli, e de' tuoi aiuti. – Presenta subito senza perdere un momento di tempo una petizione al Ministero della Guerra chiedendogli in brevi termini una anticipazione di mille lire italíane su' miei appuntamenti, incominciando dal mese di novembre inclusive in poi; ed io rilascerò tutti in corpo ogni mese i miei mandati ad estinzione del debito. Scrivila tu in poche righe; parlane ad un tempo con Zanoli Segretario Generale, il quale mi offerì egli stesso in Milano, innanzi ch'io partissi, di farmi dare l'anticipazione, ma io allora non ne aveva bisogno, e non credeva di dovermi mangiare quel poco che ho sul letto dell'infermità e del dolore. Presentata la petizione, parlane tu medesimo al Ministro; non ti dirà di no, ne son certo; ma ciò che importa è la sollecitudine. Caro mio, sono in città affatto straniera liberalissima di parole, ed avida in tutti i suoi angoli di vivere sul forestiero. Che sarà di me s'io sarò costretto ad infelici e vergognose figure? Ottenuta l'anticipazione, reca l'annesso biglietto a Barinetti, e fa ch'egli si paghi di ciò che gli devo secondo il conterello che vedrai nel biglietto, e ch'egli al caso modificherà, s'io avessi sbagliato, perch'io sono sicuro della sua onestà. Riscossa che avrai la somma, consegna ottocento franchi o lire italiane alla ditta <emph>Fratelli Bignami perchè li pongano a credito del signor Spiridione Naranzi di Venezia</emph>: ciò fatto, fammi tosto avvertito di ciò che t'è restato in mano, e d'ogni altra cosa. Per carità non mi abbandonare in questa necessità: io ho i fondi fatti anche abbondantemente per i mesi di dicembre in poi; ma ora come fo io?: tu vedi il mio stato. – Addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1229. Alla contessa D'Albany [Settembre (?) 1812]">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Di casa Sabbato mattina [Settembre (?) 1812].</dateline>
            </opener>
            <p>Piaccia alla signora Contessa di gradire questo libricciuolo, giuntomi finalmente, ma sì malconcio dalla posta che ho dovuto farlo lavare nel frontespizio: però mi rincresce ch'io non posso presentarcelo così nitido com'io sperava.</p>
            <p>Il Conte Cicogna di Milano vorrebbe avere l'onore d'essere presentato a Lei. È uno de' men freddi e de' più notabili signori di Lombardia: parte fra non molto per Roma, e tornerà a gennaio a soggiornare per uno o due mesi in Firenze. Gli ho mezzo promesso: – ma basterà ch'Ella mi faccia avvertire prima di sera, ed io dipenderò in tutto da' suoi cenni.</p>
            <p>Or io vorrei renderle infiniti ringraziamenti per la bontà con che Ella si degna d'accogliermi, e domandarle perdono – ma io sono sì malcontento di me, che non so com'altri possa perdonarmi poichè non posso perdonare a me stesso: e omai non so sperare fuorchè nel perdono d'Iddio.</p>
            <closer>Umilissimo Servidore <emph>ecc</emph>.</closer>
         </div1>
         <div1 n="1230. A Sigismondo Trechi (1 Ottobre 1812)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Firenze 16 Ottobre 1812.</dateline>
            </opener>
            <p>S'io non avessi, Sigismondo mio, veduta e guardata per più di due anni la tua disgraziata sorella, io giurerei che i suoi dolori sono tutti quanti mentiti. Ma, per amore del cielo, non è forse la sua mano il primo stromento delle sue piaghe? A tutte le molestie della vita, ella aggiunge da se stessa il veleno che le esacerba e che le rende insanabili: ella ella si fa schiava di se medesima, e degli uomini, e della sciagura; ella vuol servire – non importa come, nè quanto, – ma servire pur sempre come lavoratrice mercenaria del dolore. Almeno non tormentasse che se medesima! ma non pensa ella che il sangue del suo cuore gronda su l'anima delle persone che l'amano e che la ameranno davvero? Non so quanto non avrei dato per ricevere la tua ultima lettera; ma mi innondò di tanta afflizione ch'io stentava anche adesso a pigliare la penna e risponderti. Dunque dopo la mia partenza le sue tribulazioni sono diventate <emph>mille volte più gravi</emph>? – Ma e s'io fossi con voi, dimmi, per carità, dimmi qual mai ristoro avrei potuto recarle, s'ella persisteva in quel suo timido e servile contegno? – e ci persisterà sino al giorno che gli occhi nostri chiusi per sempre non avranno più speranza di rivedersi. Non credere ch'io parli a caso: la tua lettera m'avrebbe afflitto, ma quella di tua sorella alla Orozco m'ha fatto adirare. Le scrive: <emph>ch'ella ama di pascersi di dolore; che prega gli amici suoi a narrarle i loro guai perch'ella possa rattristarsene; ch'ella ripone tutta la compiacenza dell'anima sua ne' martirj; e che se non le nascono talvolta nel cuore, ella gli innesta in se stessa dal cuore degli altri</emph> – ed in un altro paragrafo: <quote>Ora</quote> dic'ella, <quote>io sarei libera, ed avrei tutto l'agio di venire in Toscana e di cercare men trista salute sotto cielo più lieto; ma</quote>.... – Indovina un po' la grande difficoltà! – <quote>ma ora per l'appunto mi tocca il mio trimestre a palazzo</quote>. – Ti confesso che a questa bella ragione mi strinsi nelle spalle, chinai gli occhi e la testa sul petto, e non dissi parola alla Sabina, la quale giurava che se in quel momento avesse potuto volare a Milano, avrebbe ben bene bastonata la Signora Contessa Dama di Palazzo per darle qualche ragione migliore di starsi a letto almen fino che le passassero le lividure.</p>
            <p>Ecco trattanto un altro verno perduto per essa e per la sua incerta salute: ma s'ella vuol tormentarsi anche il corpo, – ed è la via più sicura e diritta a sommergere l'anima nell'amarezza – fa bene a starsi tra le nebbie, il gelo, ed il freddo arrabbiato della valle lombarda. – Per Dio! Sigismondo, fa ch'ella senta pietà una volta di se stessa, e di voi, e di me; – io, senz'esserne innamorato, sarebbe l'unica donna per cui piangerei con inconsolabili lagrime se mai la perdessi. Vedi almeno di non lasciarla per ora, da che tu sei l'unico consolatore al quale si possa fidare: ma tu pure mi sembri della sua setta. Che diavolo mi vai scrivendo che tua sorella è perseguitata dalla malignità e dall'ignoranza, e dalla tristizia di chi la circonda? e me ne parli come di cosa·irremediabile! – Sappi che la malignità, la cattiveria, e l'ignoranza sono bestie ferocissime perchè sono codarde; e perchè sono codarde s'avventano sopra il debole, e tremano dinanzi a chi si difende. E tua sorella abbandona tutte le difese che la natura la fortuna ed il cielo le diedero. Ma che serve? s'ella vuole patire a ogni patto! – Dio l'aiuti; non so dir altro; da che vedo che umano aiuto e consiglio non potrebbe giovarle. –</p>
            <p>Il matrimonio della Matildina con quel Lucchese par mezzo guastato; così mi disse sua madre, a cui, se il matrimonio avvenisse, parrebbe di toccare il Paradiso. Altri altro dicono; e la compiangono sul dubbio ch'ella si seppellisca in Lucca; ed in una casa d'uomini mezzo fantastici; e tra fratelli quasi tutti innamorati della cognata futura; e con una suocera sorda, imperiosa, avarissima, ombrosa, e che so io. Bench'io non creda a' pettegolezzi, segnatamente a' Toscani, ho voluto dire ogni cosa alla madre, la quale crede tutto inventato dalla invidia e dalla calunnia. A me pare nondimeno ch'ella e tu v'inganniate altamente immaginando che la tranquillità della madre dipenda da queste nozze della fanciulla. E chi resterà più a consolare la madre? e chi mai le acqueterà il palpitare per le disgrazie d'una unica figlia lontana, maritata in paese straniero, ed abbandonata alle passioni di tante persone? – Ma vogliono accasarla a ogni modo quasi che l'anno trentesimo le stesse alle spalle.</p>
            <p>Or lascia ch'io ti parli anche di me poveretto. Mi sono alzato tre volte di letto per finir questa lettera, tanto son poco padrone del mio misero corpo. Non parlo della tosse e di certi affanni fortissimi di respiro, a' quali comincio già a rassegnarmi perchè son giornalieri; nè il moto esperimentato per più di due settimane; nè la quiete; nè il letto – anzi il letto gli aggrava – nè i bagni diligentissimamente fatti; nè i debilitanti; nè i tonici – nulla insomma nulla mi fa migliorare, e s'io non peggioro, non sarà poco: ma torno a dirti ch'io son rassegnato. Ben mi turba assai più una forte palpitazione improvvisa di cuore per cui divento pallido, e quasi morente ad un tratto; passa dopo mezzo minuto, ma torna dopo mezz'ora: onde, anche quand'io posso lavorare, io mi sento fieramente interrotto. E sì ch'io credeva di poter per dicembre farvi udire a Milano la mia <title>Ricciarda</title> che fu la principessa la più amabile, la più amata, la più amante, e la più tragicamente sfortunata nel medio evo: ma ora Dio sa! quando potrò vederne la fine. Perchè nè le palpitazioni, che spero di guarire come feci quattr'anni addietro col liquore anodino, nè il petto che anzi mi affligge mestamente, e m'aiuta a piangere verseggiando, sono gli ostacoli al mio lavoro. Io sono, Sigismondo mio, malato d'altra e più terribile malattia. Pochi giorni dopo il mio arrivo a Firenze, mi sentii tornare il catarro di vescica ch'ebbi nel novembre dell'anno scorso; ma tornò assai più acre e ostinato. Le orine mi s'ingorgano; o non posso orinare, o orino trenta volte per ora, e sempre a sprizzi, e con sgorghi di sangue. Appena i bagni mi giovano: le candelette le temo, e n'ho usato e ne uso nell'estrema necessità. Che sarà di me ancora giovine con questo male da vecchi! Orozco mi dice d'averlo patito per otto mesi, e d'esserne assolutamente guarito con l'oppio; ma io ad ogni grano d'oppio mi sento addosso la irritazione degli ubbriachi. Ti sovviene che tu avevi un male della stessa specie che ti dava tanto da pensare per cui ti ho condotto dal Prof. Scarpa a Pavia? Sei tu guarito? e come? e dopo quanto? fammelo sapere: benchè forse le nostre infermità, com'hanno diversi caratteri, avranno avute cause diverse. Quanto a me, ti giuro che non ho dato la menoma provocazione in natura al mio male; e da che tornai da Venezia; <foreign lang="lat">Nulla venus, non alli animum flexere hymenaei</foreign>: e farei anche innanzi a Dio testimonio della mia continenza; e non è l'ultima parte de' miei cattivi umori. I medici accusano la vita sedentaria; ma s'io ora non mi sto a letto, o non siedo, ad ogni mezz'ora di passi devo stringere i denti per lo spasimo. Aggiungi ch'io mi fido assai poco delle persone dell'arte in questo paese; le ho sperimentate <emph>fredde</emph> e venalissime. Sigismondo mio, si fa trafico di tutto nel mondo, e si trafica anche sul dolore degli altri, ed è un capitale che chi più se lo tiene piangendo, tanto più lunga e più grave usura dovrà pagare a' figliuoli e servi d'Ippocrate. – Non mandarmi più le lettere dirette alle Quattro nazioni, perch'io esco di locanda, avendo bisogno di bagni più vicini al mio letto; e di quiete domestica, e di dieta più schietta. Anche l'Orozco s'è trovato casa (una volta!) e vivrà più decentemente. Basta dunque il mio nome sulle mansioni, ed io manderò alla posta. – Ti includo un biglietto per precauzione. Pel giorno 15 ottobre devono essere consegnate ottocento (800) lire italiane alla ditta Bignami per mio conto ed a credito del signor Naranzi che fa le mie faccende a Venezia e sul quale tiro oggi una cambiale per detta somma. Ramondini deve riscuotere mille franchi della mia pensione militare, e pagarne 800 a' Bignami: ma perchè potrebbe darsi che gli fosse ritardato il pagamento dalla Cassa di Guerra per tre o quattro giorni, io ti pregherei di intenderti col dottor Ramondini, e di pagare a' Bignami le 800 lire pel giorno 15. Ramondini ti rifarà appena riscosso. Caso che tu non potessi, o che Ramondini tardasse troppo, non incomodarti, e perdonami. Io credeva che i miei sessanta zecchini mi bastassero ad ogni mese; ma le infermità mi divorano i danari: almeno non mi divorassero il tempo e l'ingegno! Addio; saluta assai la tua Fulvia. Addio.</p>
         </div1>
         <div1 n="1231. Alla contessa D'Albany [Ottobre (?) 1812]">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Firenze Ottobre (?) 1812].</dateline>
            </opener>
            <p>E' mi pare, Signora Contessa, che s'io non potrò avere la casa Dazzi, io non potrò finire in Firenze la mia povera <title>Ricciarda</title>, alla quale da più d'un anno ho promesso di farla morire tragicamente: e fu certo la principessa più innamorata ch'io mi conosca nel medio evo, e merita d'essere stimata e compianta da' posteri. Ma le par egli, Signora Contessa, che si possa in una locanda scrivere un unico verso tragico? Ho un bel guardare il ritratto del Conte, ed andare a visitarlo in Santa Crode, o sentirmi ispirato nella casa ch'egli abitava; appena torno a salire per queste scale io mi sento malato di noia. La supplico dunque – e la sua gentilezza me ne conforta – di trovarmi qualche intercessore presso il signor Delturco, da che mi vien detto ch'egli persista a vendere i mobili. Io mi sono impegnato a tenere la casa sino a tutto marzo, ed a pagargli sessanta zecchini. E da ier sera in qua vado, anche dopo svegliato, sognando quelle stanze calde, e quel giardino, e quella pace del secreto domestico. La supplico quanto mai; e molto più perch'ella perdoni al mio ardire.</p>
            <closer>Devotissimo obbligatissimo Servidore <emph>ecc</emph>.</closer>
         </div1>
         <div1 n="1232. A Silvio Pellico (4 Ottobre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze 4 Ottobre 1812].</dateline>
            </opener>
            <p>O Silvio, Silvio mio – e tu se' mio, tutto mio: – scrivi sempre, e quanto più sai, e lunghissimamente. Tu stai meco dall'alba alla sera, ma quando mi capita una tua lettera io mi sento pieno di mesta dolcezza per tutto quel giorno. – Ah s'io potessi vivere e morire ed essere seppellito con tè! questa solitudine, fratello mio, mi spaventa: non posso vivere con mia madre; e quando pure – i nostri cuori batterebbero l'un sopra l'altro, come battono da lontano, ma la mia mente resterebbe pur sempre sola: – e l'amore mi spaventa ancor più della solitudine, – e corro verso i trentacinque anni. Ier l'altro sera io leggeva nella Bibbia: <quote lang="lat">Dixitque Dominus Deus: non est bonum esse hominem solum</quote> – e in un altro luogo: <quote lang="lat">Vae soli!</quote> Mi sono notati questi passi per inserirli non so dove: e trattanto quando passeggio, o siedo guardando verso sera la campagna mormoro sempre fra me la trista e pur troppo vera minaccia di Dio. –</p>
            <p>E son dieci giorni oggimai ch'io aveva incominciato a scriverti sin qui; ma Dio appunto ha voluto farmi provare quant'è più amara la solitudine sopra il letto dell'infermità. – Sia così. – Oggi (sabbato 4 ottobre) comincio a star meno male, e ad alzarmi e ti torno a scrivere. Avrai già saputo il mio stato da quella che martedì scorso scrissi al dottor Ramondini; e te la ho spedita aperta perchè tu possa leggerla, ed adoperarti per me poveretto, caso che il Dottore fosse fuor di Milano. Dio m'aiuterà! – Vedi ad ogni modo che senza il danaro, neppure Dio stesso (quando per altro non piovesse oro) potrebbe liberarmi dal disonore, poichè ho rilasciata una cambiale, ed i fondi devono essere fatti in Casa Bignami a Milano per [il] giorno 15 d'ottobre corrente. Per più sicurezza ne ho scritto anche all'amico mio Sigismondo Trechi, a cui in caso di necessità ricorrerai; – ma non vi sarà bisogno; son certo. – Il danaro, in fine del conto, mi viene; il Segretario generale del Ministero della guerra me l'ha offerto spontaneo; nè il generale Fontanelli avrà il cuor di negarmelo. – Per dicembre, gennaro, e mesi seguenti ho provveduto tanto che basta, se pure l'infermità non torna tale da scorticarmi. – O Silvio mio! In paese straniero, e con medici ignoti, e con venalissimi speziali, pur troppo! non v'è nulla che basti. – S'io stessi almen tanto bene da poter finire questa mia disgraziata ed amabile ed affettuosa <title>Ricciarda</title>
               <emph>!</emph> Io già correva verso il terz'atto, quando m'è toccato di dirle addio per allora: la ripiglierò lunedì; mi basta di potere uscire di casa una volta, e spero che le mie fibbre racquisteranno tanto vigore da giungere agli ultimi versi dell'atto quinto prima che spiri novembre. È una tragedia tutta amore, e terribile per contrasti di pietà e di ferocia, e di affetti d'amicizia, di amore, di fraternità, e di due padri che uno tirannescamente infelice, l'altro sciagurato ed ottimo uomo stanno sempre in procinto di perdere i loro figliuoli. S'io per novembre o almen per dicembre la terminassi, la manderei sul fatto a Milano, e Fabbrichesi potrebbe darla nell'anniversario dell'<title>Aiace</title>. E questa volta non v'è pericolo di censori e di brighe. – Ho anche finito sino all'ultima sillaba il <title>Viaggio sentimentale</title> di Sterne: ma qui gli stampatori sono più mariuoli de' nostri, appunto perchè sono assai più creanzati; e ti aggirano a forza di inchini, e di umiltà, e di promesse: e quando s'è a stringere, ti esibiscono di stampare e di vendere per gloria dell'autore, e per utile del libraio; e se anche tu stringi, tornano a scongiurarti che tu rompa il contratto perchè temono di rovinare, e piangono non quello che possono perdere, ma quel di più che vorrebbero guadagnare. Così m'è avvenuto nel contratto di questa versione. Un libraio me lo chiese, senza ch'io gliene parlassi – appena esso, e solo, e tranne la contessa d'Albania, nessuno m'ha veduto a salir le sue scale. – S'era dunque pattuito ch'egli mi darebbe 40 luigi d'oro, ed io gli avrei ceduta la proprietà anche pel Regno d'Italia per un quinquennio. Quando si fu a sottoscrivere, il buon ebreo di libraio bench'ei sia battezzato – mi propose di pagarmi metà del prezzo in tanti libri a prezzo di catalogo: lacerai il contratto, e lo mandai al diavolo. –</p>
            <p>Or io devo dirti in poche parole anche a nome di Stefanino, e scongiurartene, che tu chieda licenza per un mese al tuo Direttore, ed a que' signori dell'Orfanotrofio; pigliati una vettura: al sesto o settimo giorno tu sarai in Firenze; ci starai due o tre settimane: abbiamo casa grande, ed un letto di più espressamente per un amico. Abbiamo servo e serva che mangiano, onde ove stanno quattro, può starvi senza spesa anche il quinto; e ciò ti si dice affinchè tu non creda di essermi di danno al borsiglio. – Quantunque, quanto, o mio Silvio, io non darei per averti! – Se l'Emilia e l'orso domestico di suo marito te lo lasciassero potresti condurre teco Odoardo. Oh facesse il cielo! mi pare ch'io guarirei. Vieni e conducilo per carità; ma se non puoi condurlo, vieni tu: tra tutti e due il viaggio e il ritorno e ogni cosa vi costerebbe dieci luigi: tu solo spenderesti meno: vieni dunque: – consegna l'annesso biglietto a Briche; forse si risolverà. – Tu vedi d'indurre la Madre; parmi che meco quel ragazzo profitterebbe; ed io starei molto meglio. Ma mi duole di te che lo perderesti. – Ah! perch'io non sono men povero! – Ad ogni modo rispondi; e vieni almen tu. – Allora ti condurrò a vedere i manoscritti e la libreria dell'Alfieri. La Contessa ha pigliato a volermi assai bene: abita poco lontana da me; va anch'ella a letto alle 10; onde la sera vo a ciarlare tra que' pochi che frequentano la sua casa. M'ha offerte le tragedie della edizione principe di <emph>Didot</emph>; ed un libro a mia scelta postillato di mano del Tragico; tu vedi ch'io non rifiuterò: ma di ciò non parlarne, perchè in Milano si ripete ogni cosa, e per ora non voglio che se ne ciarli. – È stata qui quell'invereconda faccia bronzina dell'Unghero medico-musico; ed è per mia buona fortuna ripartito senza ch'ei potesse sapere dov'io stava d'alloggio. Fra otto giorni non sarò più alle <emph>Quattro nazioni</emph>. Mandando le lettere per mezzo di tuo fratello, scrivi il ricapito dal 15 ottobre in poi: <emph>Casa Prezziner borgo d'Ognissanti</emph>. È casa per me quieta, grande, sana, bellissima, presso al passeggio, ed al parco delle Cascine e dell'Arno, elegantemente fornita, e con un giardino indipendente e solitario. Questo starmi alla Locanda m'inquietava, e mi dissanguava; aggiungi le spie che cominciano dalla soglia dell'albergo, e si appiattano fin sotto alla cappa del camminetto – Ringrazioti della notizia dell'opera nuova: il quartetto m'ha esilarato, e sono gratissimo a que' buoni Milanesi che colsero l'allusione; que' tristi e stolti di giornalisti presto o tardi la pagano; e quando anche tutti tacessero, il disprezzo pubblico li rimerita. Non puoi immaginare quanto questo Lampredi riesca esoso a tutti i Toscani; lo chiamano per antonomasia il <emph>Frataccio rinnegato</emph>: e parlano peggio di quel tal del Rosso maestro di lettere successore al Parini! – in Brera. Ma tacciamo di questi infami. – Bensì se avessi carta ti parlerei assai di Borsieri, di tuo fratello, di Banfi, di Caleppio, e degli altri nostri, e buoni che saluterai – Addio.</p>
         </div1>
         <div1 n="1233. A Luigia Araldi Conti (10 Ottobre 1812)">
            <opener>
               <salute>A LUIGIA ARALDI CONTI – <emph>Milano</emph>.</salute>
               <dateline>Firenze 10 Ottobre 1812.</dateline>
            </opener>
            <p>Io vorrei, mia Signora, poter essere in questo momento a Milano, perchè io qui dove sto col cuore tutto solo, temo non tanto i pericoli, quanto lo spavento de' pericoli che assedierà certamente le anime delle persone a me care. Sono sicuro che ciarlando, politicando, ridendo, or sul sofà del bigliardo, or presso al telaio di madama Battaglia, potrei di quando in quando distrarle dallo spavento che è mille volte peggiore della sventura. E se non credessero a' vaticinii di un poeta stordito, potrebbero se non altro, Ella e la Battaglia, spassionarsi con me, perchè anche il timore si guarisce o si mitiga almeno a forza di palesarlo. Ma con pochi, purtroppo con pochi, si può in queste circostanze e in questi tempi parlare, ed io sto muto che paio il Sacerdote del Dio Silenzio e del Sonno; e sto peggio perchè sono taciturno per forza di riflessione, ma la madre natura mi ha fatto ciarliere. Però così da lontano parlo anche con Lei, mia Signora, e trovo qualche conforto; ma non mi sarei attentato di farlo se il signor Ministro non si fosse degnato di scrivermi ch'Ella si piglia a cuore la mia povera e melanconica persona, e tanto a cuore da fare alle volte stare malinconici quei poveri diavoli che non mi vogliono bene. Or io, per la compassione che io ho verso tutti i poveri diavoli, la supplico e la scongiuro di non nominarmi mai in loro presenza, e di [non] pigliarsi, con l'impresa di difendermi, anche il pericolo della lor colleruccia segreta. E le sono pur gravi, per quanto paiano misere le passioni dissimulate di quei signori! Una delle mie consolazioni è il poterli non vedere nè udire: quantunque dall'altra parte quest'esilio volontario, e lo stare lontano da tante eccellenti creature, mi pesi sì fortemente che io sto tutti i dì sulle mosse per ritornarmi a Milano: starò a vedere; e se le cose pubbliche saranno felici, mi contenterò per ora della mia pace malinconica di Firenze; diversamente, io verrò a partecipare delle inquietudini degli amici miei. Frattanto prego il Cielo che questa lettera trovi Lei, mia Signora, con animo, se non lieto, almeno tranquillo. Non ch'io tema su l'evento finale di questa guerra; ed Ella può essere facilmente consolata di questi timori dal signor Ministro, il quale può sapere meglio degli altri che la debolezza o la malignità diffondono mille stolte novelle. Ma Ella è madre; e quanto è più lunga la guerra, tanto più le riescirà amara l'assenza de' suoi figliuoli. Non le rincrescerà di darmi notizie di loro, e segnatamente di Gigione che dev'essere, se non mi inganno, all'esercito del Vice Re. Ma, torno a dirle, è impossibile che io aspetti sì da lontano e per sì lungo tempo, gli avvisi che, tardando, mi tengono in una mortale incertezza; tutta la pazienza e la forza che io aveva nell'anima la ho consumata l'anno passato.</p>
            <p>Alla Signora Marianna Veneri scrissi già da più giorni; o non ebbe la mia lettera, o non rispose; piacciale dunque di dirle che attendo gli <emph>ordini del signor Presidente</emph>. – Al signor dottor Araldi dirà che io lo tengo e lo terrò sempre per Maestro ed Amico, e l'onorerò sempre con l'amore ossequioso di un figlio. Io vorrei che Ella mi onorasse talvolta de' suoi comandi; poco potrei fare, ma quel poco lo farei con animo pronto e lietissimo.</p>
            <p>Or sono tentato di ricopiare questa lettera, ma correggerei di poco questo inumano carattere. Dio le conceda occhi e pazienza. E se Dio non provvederà, provvederà almeno il signor Ministro, il quale, dopo tante volte ch'io l'ho importunato, e dopo tanti anni che si logora la vista a decifferar gli scritti altrui, potrà aiutarla a intendermi. Intanto Ella, mia Signora, mi perdoni, e sarò certo del di Lei perdono, se mi considererà sempre per suo servidore riconoscente, e pei amico in tutti i tempi e in tutti gli incontri.</p>
            <closer>Tutto suo <emph>ecc</emph>.</closer>
         </div1>
         <div1 n="1234. Della contessa D'Albany (10 Ottobre 1812)" lang="fre">
            <head>Della contessa D'ALBANY.</head>
            <opener>
               <dateline>Florence ce Samedi 10 Octobre 1812.</dateline>
            </opener>
            <p>Je vous envoys les Tragedies de Vittorio Alfieri imprimées sous sa direction. Vous en êtes digne. Gardez les pour souvenir de Louise d'Albany qui a eu le bonheur d'etre son amie pendant 25 ans.</p>
         </div1>
         <div1 n="1235. All'architetto Buonincontro Ranza (12 Ottobre 1812)">
            <opener>
               <salute>All'architetto BUONINCONTRO RANZA – <emph>Vercelli</emph>.</salute>
               <dateline>Firenze 12 Ottobre 1812.</dateline>
            </opener>
            <p>Signor mio – La lettera che a lei piacque d'inviarmi verso i primi del mese scorso a Milano, m'è capitata ieri appena in Firenze ov'io soggiorno da più di due mesi: ella dunque non ascriva a villania questa tarda risposta: ed io sono in debito di ringraziarla non tanto della stimai ch'ella fa de' miei scritti, quanto della fiducia con cui ella mi partecipa la sua disgrazia, e mi crede degno di compiangere il suo dolore. Mi rincresce bensì ch'io non possa compiacerla de' versi che ella sì gentilmente mi chiede. Le pochissime poesie da me pubblicate le faranno prova ch'io m'accosto assai raramente all'altare delle Muse, e con un certo religioso ribrezzo. Inoltre io meno da più d'un anno sì malinconica vita e la mia salute si va tanto struggendo ch'io attendo più ad andar girando di paese in paese ed a mutar aria che alle lettere ed ai versi. Però io la prego d'accusare, s'io non posso servirla, la natura del mio ingegno e lo stato presente della mia vita. Spero frattanto che il tempo e il cielo le compenseranno o rattempreranno almeno il dolore della perduta felicità: e credo anche men misero l'uomo che, sdegnando di servire alla fredda e fastosa filosofia, alimenta la propria afflizione, e ricorda con desiderio perpetuo la persona che con amabile compagnia gli rese men aspro il cammino incertissimo della vita. Piaccia a Lei, signor mio, d'accogliere le proteste della mia gratitudine.</p>
         </div1>
         <div1 n="1236. A Isabella Teotochi Albrizzi (15 Ottobre 1812)">
            <opener>
               <salute>A ISABELLA TEOTOCHI ALBRIZZI – <emph>Firenze</emph>.</salute>
               <dateline>Firenze 15 Ottobre 1812.</dateline>
            </opener>
            <p>Mia cara amica – A rispondervi m'alzo da letto, tanto son vere le novelle della mia buona salute! nè so chi abbia potuto parlarvene, dacchè l'avvocato Collini m'ha trovato egli stesso un chirurgo ed un medico. E voi riderete forse s'io vi dirò che sono malato, nè più nè meno della medesima infermità di vostro padre: non è paralisi, ma <emph>infiammazione</emph>, o com'altri lo chiama, <emph>catarro di vescica</emph>: n'ebbi un assalto l'anno scorso in Milano; i bagni, le sanguigne, e la china me ne liberarono; ora a' bagni non posso ricorrere perchè sono mortali a una tosse – a quella tal tosse di cui vi scrissi: le sanguigne non giovano, e meno la china: ma da' primi di settembre in qua io non orino senza aiuti meccanici e senza spasimi. La Cicognara e Leopoldo che albergavano presso a me, mi tennero affettuosissima compagnia: ora l'ho perduta, perchè ei sono già da quindici giorni in Ferrara; ma quando voi li rivedrete, ringraziateli in nome mio. Ecco una delle ragioni per le quali Giuseppino non ebbe risposta. Inoltre – tornate a ridere – ho gli occhi malati, nè guariranno senza certa operazione di lancette e di forbici curve: così sto bene! E nondimeno nelle poche ore che io mi sforzo a rivivere, vado lavorando; ma non come vorrei, e di questo solo m'adiro; e mi basterebbe di poter preservare il mio ingegno, e di lasciarlo vivo dopo di me; perchè quanto al mio corpo, io mi sono deliberato di lasciare che la <emph>Vita</emph> e la <emph>Morte</emph> se lo combattano tra di loro, e vinca chi può: onde credo a' medici tanto quanto; e non gli obbedisco se non in parte. Ma con tutta la mia predilezione per l'ingegno, m'accorgo – ed è tardi – ch'io non era stato creato dalla Madre Natura per andarmi logorando la vita, e raddensarmi gli umori, e inacerbirmi il sangue sedendo e meditando; bensì io era nato per correre, agitarmi, cavalcare, e nuotare; e finchè militai, la salute mi sorrideva; è vero che io non aveva la libertà: ora l'una compensa l'altra; e non si può aver tutto nel mondo: sia dunque così! – Ho dunque scritto per rapire alcuna cosa alla Morte, se mai non fosse lontana, tutto il primo atto della Ricciarda, tragedia d'amore; e v'avrò contentata almen nel soggetto. Ho ritradotta la traduzione del Viaggio sentimentale, perch'era troppo fedele, e sentiva l'<emph>inglesismo</emph> nella lingua, e lo stento nello stile; ora la stamperei; ma i librai vogliono lasciarmi tutta la gloria, e si contentano del solo guadagno dell'edizione. Non posso in coscienza accettare patti sì generosi: aspetterò dunque stampatori più discreti. – Al carme <emph>delle Grazie</emph> mancano assai cose, nè lo stamperò, se non se forse a Roma, perchè lo intitolo a Canova. Piacemi che s'aggiungano al vostro libro nuove descrizioni; avrò la recente dell'<title>Elena</title> dal signor Rosini – ch' io, quando parlai a Venezia di lui nella vostra stanza, dissi di non stimare; ora pur troppo sono forzato a dire ch'io lo disprezzo: non che m'abbia detto o fatto nulla; non vedo lui nè i suoi pari; ma seppi, e non ne dubito, ch'egli è della classe spregevole <emph>vendilettere</emph> e <emph>vendifama</emph>: – ma con voi, donna mia, tutta amore e indulgenza per tutti, queste cose sieno per non dette. Sarà mia religione e mio studio di avvertirvi, come saprò, delle bellezze e degli errori – seppure ve ne saranno – del vostro opuscolo. Anche la Contessa d'Albania ha nella sua stanza il busto d'una Musa di Canova, la quale fa compagnia al ritratto del Tragico. La Contessa che ha veduto l'Elena, mi assicura che la sua Musa è più bella d'assai; io mi sono contentato di rispondere che, quand'anche vedessi l'Elena, non ardirei giudicare. Ed ho citato un bel proverbio latino che par fatto a bella posta:
<quote rend="block" lang="lat">«Sua cuique placet Helena».</quote>
            </p>
            <p>Or mi tocca, – e vorrei che non m'avanzasse più foglio, – ma mi tocca pur troppo, e tremando – nè io sono facile a tremare – parlarvi della Venere del Canova. Che dirò?, che non dirò? Io, la mia donna gentile, non sono artefice; e sogghigno quando questi nostri <emph>Dottori-Pittori</emph> – e voi n'avete il <emph>Patriarca</emph> nel garbatissimo cavalier Bossi che ha certa spada critica fendente e pungente, e certo compasso pittorico metafisicante, sentenziante, sprezzante, ma che non sa dipingere un unico naso; – dico, che quando incontro sì fatti chiaccheroni d'arti, sogghigno. Or dovrò sogghignare anche di me stesso, ma vi obbedirò; e se non uso dizioni atleguate e proprie dell'arte, abbiatemi compassione. – Io dunque ho visitata, e rivisitata, e amoreggiata, e baciata, e – ma che nessuno il risappia, – ho anche una volta accarezzata, questa Venere nuova. Non importa ch'io per dirvene il mio parere torni a vederla; sì perchè, incancherito come son io, non posso uscire sotto il diluvio di tanta acqua per cui l'Arno ier l'altro sera uscì a passeggiare per Firenze; sì perch'io ho tutto nella mente e nel cuore il bel simulacro di quella Diva. – Ed è pur bello! ma non crediate che spiri deità come l'altra, nè quella celeste armonia: ma pare che il Canova paventasse la terribile gara dell'arte col greco scultore; onde abbellì invece la sua nuova Dea di tutte quelle grazie che spirano un non so che di terreno, ma che movono più facilmente il cuore fatto anch'esso d'argilla. E mi ricordo ch'io, giovinetto, in Firenze, non mi sentii vinto, com'io presumeva, dalla bellezza della Venere de' Medici; ma dopo alcuni anni, quando io la rividi a Parigi, l'adorai per più giorni, e non sapeva staccarmene – nondimeno era divota e meravigliosa adorazione, non altro; ma quando vidi questa divinità del Canova, me le sono subito seduto vicino, con certa rispettosa domestichezza, e trovandomi un'altra volta soletto presso di lei, ho sospirato con mille desiderj, e con mille rimembranze nell'anima: insomma, se la Venere de' Medici è bellissima dea, questa ch'io guardo e riguardo è bellissima donna; l'una mi faceva sperare il paradiso fuori di questo mondo, e questa mi lusinga del paradiso anche in questa valle di lagrime. – Quanto al lavoro, considerato senza idee di paragone, parmi che l'artefice abbia superato se stesso, segnatamente nell'atteggiamento voluttuoso del collo; nell'amorosa verecondia del volto e degli occhi, e nella mossa amabile della testa. Ma benchè la voluttà, la verecondia e l'amore sieno doti celesti, per cui la misera e trista natura nostra partecipa talor del divino, sono pur sempre doti che ricordano l'umanità. – Eccovi, saggia Isabella, tutto quello ch'io, non saggio in sì fatte materie, posso dirvi; e vi ho fedelmente e prolissamente narrato ciò che ho sentito, vedendo, e che sento, ricordando meco quel simulacro. Quanto alla descrizione particolareggiata del lavoro, l'avrete forse letta a quest'ora, come pure avrete udite le lodi inconsiderate e le critiche maliziose fatte in versi ed in prosa da mille vanissimi sfaccendati. Non so che si sia stampato nulla per anche; ma voi avete tante corrispondenze, e non può essere che non vi sia stato mandato alcuno degli scritti che corrono per Firenze: nè io gli ho voluti vedere, perchè so che alla critica è innestata la satira, e alla satira l'oscenità e la Cicognara n'ebbe una prova dal professore Rosini. – Di ciò bensì voglio amorevolmente, o Isabella, anzi amorosissimamente avvertirvi: non pubblicate un'unica sillaba su la fede degli altri; ricavate il vero dal vostro cuore, dal vostro ingegno e dagli occhi vostri: e che si dirà se voi stamperete la descrizione d'una statua, la quale (e tutta Firenze, e tutta Italia che vi conosce lo sanno e lo ridiranno) non è stata esaminata da voi? Credetemi, gli scritti non vivono se non quando portano seco certa equità di giudizio e vigor di passione, prodotti dalla Verità. I vostri amici vi loderanno pur sempre: vi loderanno certo, ma non quando voi non gli udrete; se non che bisogna temere il giudizio degl'ignoti. Ah se voi poteste dare una corsa sino a Firenze! nessuno allora potrebbe parlare della Venere più degnamente di voi.</p>
            <p>La contessa d'Albania ebbe i vostri saluti ad onore, e ve ne ringrazia cortesemente: ringraziatela voi pure per la cura ch'ella ha di me poveretto: – m'ha trovato casa vicino alla sua, e s'è studiata di farmi con mille conforti dimenticare le noie dell'infermità. M'ha lasciato esaminare la biblioteca del Tragico, ed i suoi manoscritti, da' quali trassi molte notizie su l'arte: mi presta tutti i libri de' quali ho bisogno, e mi racconta infinite particolarità taciute nella <title>Vita</title>. Ier l'altro mi mandava a regalare l'edizione delle Tragedie [che fu (?)] diretta dall'Autore per due lunghi anni in Parigi; e il regalo è abbellito da una lettera piena di benevolenza, e da un libro postillato ne' margini dall'Alfieri. Ma più di tutto mi giova la sua compagnia; sì perchè i pochi che vi sono ammessi non son letterati, sì perchè ci vuole un miracolo a farle ricevere una nuova persona. È vero ch'ella <emph>alfiereggia</emph> alquanto ne' modi; ed io vorrei che le donne <emph>petrarcheggiassero</emph>; ma è donna nulladimeno, onde il suo sangue, malgrado la severità esteriore, le corre per tutta la vita con certa soavità ch'io sento, pur troppo! raramente nel mio. Visite altre non fo; bensì vorrei potervi vedere talvolta, e farmi sgridare da voi; e davvero ch'io me lo son meritato: trattanto quando potrete scrivetemi. – Eccovi piene tutte quattro le pagine, al solito: ma saprete voi trarne costrutto? Non so scrivere meglio per mia e per disgrazia di chi carteggia con me. – Addio, addio. Consegnate l'annesso biglietto ad Aglietti.</p>
            <closer>
               <signed>UGO.</signed>
            </closer>
         </div1>
         <div1 n="1237. A Silvio Pellico (16 Ottobre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 16 Ottobre 1812.</dateline>
            </opener>
            <p>Come mai, Silvio, la tua del dì 10 mi promette che tu almeno verrai, mentre nella seguente che or leggo tu non fai più motto di questo? e così tu m'hai distrutta la speranza, che mi lusingò in nome tuo, e che in questi tre giorni mi consolava. Sia pure così; non per questo non t'amerò con tutta la fede e il calore dell'anima mia; ma se tu venissi t'amerei con maggior gratitudine; vieni dunque te ne scongiuro: e per quanto piova, tu non per questo sarai costretto a bagnarti; le vetture vengono e partono quotidiane; e sì che anche qui da più di due settimane diluvia; il sole si lascia, poco o molto, vedere ogni giorno; ma poi mille nuvole nere lo seppelliscono, e per tre o quattro volte tra il dì e la notte le cataratte si rovesciano sopra Firenze: l'Arno, fiume bassissimo, soverchiò gli argini, e parecchie case vennero ier l'altro sera allagate. Non per questo tu non potrai viaggiare; nè questa tribulazione d'autunno durerà sempre. Vieni dunque, Silvio mio: la tua camera è apparecchiata. Se Odoardo non viene, pazienza: salutalo e bacialo almeno, e digli che mi ami e che si ricordi di me; possibile per altro che non gli lascino fare sì piccolo viaggio! e teco! – Ma vieni tu almeno. – Della mia salute non so dirti nulla di certo; ma certo è ch'io mi vergogno di parlarne sì spesso, e di dolermene sì vilmente. Farò quanto potrò, e come meglio saprò per guarire; ma lascerò che la <emph>Vita</emph> e la <emph>Morte</emph> combattano per conquistarmi, senza applaudire nè all'una nè all'altra, e senza querimonie, ed affanni. Qui annessa troverai la procura: recala al dottore; ringrazialo cordialmente per me: digli che quel suo cenno sulle <emph>varici</emph> mi ha dato assai lume, e cominciò anche il Chirurgo a notar molti sintomi che non aveva notati: quando sarò peggiorato o guarito lo avvertirò con una nuova riferta. Bacia la mano all'Emilia; saluta Caleppio e digli, che, quando pur ti conduca, lo aspetto a braccia aperte e gli farò da Cicerone; abbraccia tuo fratello; Stefano t'ama e ti brama. Scrivi spesso: Addio.</p>
            <closer>
               <signed>Il tuo FOSCOLO.</signed>
            </closer>
            <ps>
               <p>– <emph>20 Ottobre</emph>. – Vedi quanti dì mi fa aspettare quel manigoldo di notaio: ma ci voleano tante e tante <emph>segnature</emph> – vocabolo legale, – e il presidente del tribunale si diletta di starsi sei dì della settimana in villa. Or eccomi finalmente sbrigato. – Quando vieni vedi di portarmi se puoi la mia scacchiera e gli scacchi; se non l'ho consegnata a Banfi, – anzi no; sono sicuro di non avercela consegnata; dunque mi importa. Vedi bensì d'andare in piazza de' mercanti a comperarmi uno scatolino di scacchi, simile a quel mio che tu adoperavi con Odoardo: scatola e pezzi costano lire due e mezzo o tre al più. Addio.</p>
            </ps>
         </div1>
         <div1 n="1238. Alla contessa D'Albany (17 Ottobre 1812)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Firenze] 17 Ottobre [1812].</dateline>
            </opener>
            <p>La pioggia e la spilorceria – poichè la guerra non mi permette la carrozza nemmen per un giorno – mi hanno tenuto prigione; e tutto ier sera ho avuta per compagna la mia sola lucerna: e m'imprigionai anche per certa sinistra vergogna ch'io non mi posso levare d'addosso: il signor Corsi m'aveva invitato ieri al suo ballo; e a me non premeva d'andarvi, tanto più che dovevano esservi le due sorelle milanesi; l'una, malgrado gli occhi lunghi un gran dito, mi mette non so qual dissonanza nel cuore, e il mondo si regge per simpatie; l'altra avrebbe fatto sapere o a Milano o in campagna a <emph>Madonna</emph> ch'io mi consolava di questo esilio volontario, ballando. Feci dunque intendere al signor Corsi ch'io non mi sarei forse lasciato vedere perchè mi sentiva alquanto infreddato; ma se si fosse saputo – e si sa tutto a Firenze! – ch'io era uscito con quel diluvio, tutti i ballanti e ginocanti di casa Corsi m'avrebbero dato del villano bugiardo. Così la società, e non meritandoli spesso, riscuote da noi de' tributi; ed io più ch'altri ho la dabbenaggine di pagarli. E così anche avend'io pigliata la penna per ringraziarla d'avermi chieste mie nuove, le ho fatto per ringraziamento ingoiare quest'arabica tiritera. Ma Ella, mia Signora, lo ascriva al desiderio ch'io ho di compensare, se non altro scrivendo, la sera perduta di ieri. Piacciale di pregare M.<hi rend="apice">r</hi> Forbin se mai partisse domani di rimandarle quel volumetto: m'aveva fatto vivere tutto ieri nella speranza che l'avrebbe riportato egli stesso; ma la pioggia, e più assai che la pioggia, i due <emph>Soli</emph> della pittrice l'avranno tenuto di là dai ponti. E mi struggo di sapere come i due professori trattarono ieri mattina la loro iniziata. Dio m'aiuti! mi sono educato anche al pettegolezzo. – A rivederla dunque stassera. – E perch'Ella <emph>non legge mai la fine delle lettere</emph>, io lascerò questo biglietto senza la coda: – e mi contenterò di porre
<quote rend="block">«In nuda maëstade il mio bel nome».</quote>
            </p>
         </div1>
         <div1 n="1239. Di Giambattista Giovio (21 Ottobre 1812)">
            <head>Di GIAMBATTISTA GIOVIO.</head>
            <opener>
               <dateline>Como 21 Ottobre 1812.</dateline>
            </opener>
            <p>Ieri il sig. Tenente Giulio si spiccò da Crevenna villa del sig. Ceriani in faccia ai bei laghetti Briantei per farmi un'amorevole visita. Ella, mio signor Ugo, può ben comprendere come io accogliessi nel <emph>Divo</emph> Giulio un di Lei Fratello. Giulio pranzò meco e tutta passò la giornata e partì detta sera colla mia famiglia.</p>
            <p>Ma questa mia Famiglia ora non ha più maschi. Anche al Cecchino venne dopo lunghe malinconie l'entusiasmo di farsi soldato e si cacciò tra' Dragoni Reali nella settimana scorsa. Non so s'Ella sappia già che Renedetto fu dichiarato Capitano nel medesimo suo reggimento ai primi d'agosto dopo prove d'un valor singolare presso Weliza. Ebbe il cavallo morto d'otto baionettate. Si fece largo colla sciabola, afferrò un altro cavallo e proseguì la zuffa. Allora fu colpito di tre lanciate, ma le ferite furono non gravi. Ora si dice chiamato allo Stato Maggiore del Vicerè. Paolino poi nella battaglia del suo nono reggimento sofferse una contusione d'un pezzo d'artiglieria caricafo a sacchetto, ed una schioppettata lo ferì sotto l'ascella senza toccargli l'osso. Medicato appena volle tornare alla mischia e gli fu data l'insegna della Legion d'Onore e il diploma di Tenente.</p>
            <p>Ma si figuri Ella, signor Ugo mio, come la loro madre, e come io ci troviamo.... e v'aggiunga poi la determinazione di Cecco!... L'inquietudine, la malinconia lo divoravano... Fu grande il nostro sagrifizio.... ma forse la Provvidenza vorrà guardarlo, e consolarne. <foreign lang="lat">Faxint Superi</foreign>.</p>
            <p>Oh mi fu pur cara la visita di Giulio, e quanto egli mai parla assettato! Ben può Ella figurarsi, che molto si ragionò di Lei. Domani recherommi a Verzago per disporre di ricevervi tutto il mio mondo femminile, ed anche da quel mio ameno ritiro i miei pensieri correranno a Firenze, e saluteranno l'ingegnosissimo Ugo, cui sono e sarò sempre obbl.mo e aff.mo <emph>ecc</emph>.</p>
         </div1>
         <div1 n="1240. A Camillo Ugoni ed altri (23 Ottobre 1812)">
            <opener>
               <salute>A CAMILLO UGONI ed altri – <emph>Brescia</emph>.</salute>
               <dateline>Firenze 23 Ottobre 1812.</dateline>
            </opener>
            <p>A Ferdinando Arrivabene, Antonio Bianchi, Camillo Ugoni, Luigi Lechi, Gaetano Fornasini, Giovita Scalvini, e Girolano Federigo Borgno –</p>
            <p>Leggete, amicissimi, l'annessa polizzina, e cantate quanto più, e quanto meglio potete. – Amatemi, e ricordatevi ch'io vivo dell'amor vostro. E Dio vi benedica.</p>
         </div1>
         <div1 n="1241. Al signor Prezziner (Ottobre 1812)">
            <opener>
               <salute>Al signor PREZZINER – <emph>Firenze</emph>.</salute>
               <dateline>[Firenze Ottobre 1812].</dateline>
            </opener>
            <p>Prego il signor Prezziner di consegnare al latore uno paio di calzette di seta nera, delle migliori, e di notarle a mio debito. – Ma prego assai più che mi sia definitivamente indicato il giorno in cui potrò sloggiare da questo albergo dove io per mille ragioni mi trovo assai male. – Suo servidore ecc.</p>
         </div1>
         <div1 n="1242. Al signor Prezziner (24 Ottobre 1812)">
            <opener>
               <salute>Al signor PREZZINER – <emph>Firenze</emph>.</salute>
               <dateline>Di casa 24 Ottobre 1812.</dateline>
            </opener>
            <p>Mio Signore – Parmi che spiegandoci chiaramente non insorgeranno più le difficoltà che sono riescite spiacevoli a Lei ed a me.</p>
            <p>Dovendo io, secondo l'intenzione ch'Ella me n'avea data, entrare nell'appartamento a' 10 d'ottobre, ed essendo al contrario scorso quasi l'intero mese, Ella vede ch'io non posso addossarmi la pigione di un intero semestre, da che, e quando io intavolai quel contratto, ed oggi, io era, e sono per le mie faccende determinato di lasciare Firenze a' primi d'aprile. Adunque la pigione non si stipulerà che per mesi cinque; cominciando dal primo Novembre; ed io La rifarò della pigione di questi cinque o sei ultimi giorni di ottobre da domani in poi.</p>
            <p>Quanto al prezzo, dandomi ella due stanze terrene per la servitù, è giusto ch'io in cambio di dieci le paghi undici zecchini al mese.</p>
            <p>Oltre a' mobili da me veduti, l'appartamento ha bisogno di un soffà largo e comodo; di due sedie a bracciuoli; d'un <foreign lang="fre">secretaire</foreign>; di due paraventi da mettere davanti a' camminetti; d'un tavolinetto per <foreign lang="fre">toilette</foreign>; di una stuoia o tappeto nel salotto verso il giardino; e di catini ed altri utensili così fatti da me non veduti.</p>
            <p>Ecco le condizioni dalle quali io non posso recedere: – piacciale di onorarmi d'una pronta risposta: e qualunque siano le di Lei decisioni ella mi creda sempre – Suo servidore <emph>ecc</emph>.</p>
         </div1>
         <div1 n="1243. A Quirina Mocenni Magiotti (Ottobre 1812)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Ottobre 1812 (?)].</dateline>
            </opener>
            <p>Non so, mia gentile amica, a qual libro ricorrere; io n'ho potuto portare assai pochi, e questi in cifre greche e latine che corrugano i muscoli gentili de' bei volti; nè voglio che voi li leggiate. I sei o sette poeti italiani che ho meco, gli avrete già letti e riletti. Credeva che la povera Cloe potesse bastarvi almen per tre giorni; ma vedo – e l'aveva già prima osservato – che voi vi compiacete presto di tutto, e ve ne infastidite prestissimo. Eccovi – non ho altro per ora – l'Iliade tradotta mirabilmente dal Monti. – Lunedì verrò forse a una <emph>romanata</emph> in campagna vicino a Fiesole con la compagnia delle signore Orozco; e vi vedrò, se vi lascerete vedere. – Del resto! – interrogate voi stessa: quanto a me, io non devo annoiare, nè voglio umiliarmi: e interpreterete queste poche parole commentandole co' discorsi da noi fatti le due sole volte ch'ebbi, non so dire se la fortuna o la sciagura di star solo con voi. – Se verrete in città, fatemene avvertito, ch'io tornerò a far verso San Domenico la passeggiata di ieri l'altro. – Intanto addio, donna gentile.</p>
         </div1>
         <div1 n="1244. A Isabella Teotochi Albrizzi (30 Ottobre 1812)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>Firenze 30 Ottobre 18 12.</dateline>
            </opener>
            <p>Certo, mia cara Isabella; Iddio e la Madre Natura convertono providamente le fibbre carnee del cuore de' medici in cornee; e come mai reggerebbero a' gemiti dolorosi e a' martirj e alle agonie de' malati? però non mi meraviglio d'Aglietti. Ma come mai d'altra parte può egli immaginare che se qui si lavora egregiamente la cera pe' gabinetti anatomici, si debba perciò fare anche delle candelette migliori di quelle di Venezia? Fatto sta che tutti gli speziali fanno fare in Venezia sì fatta merce per tanti disgraziati che in Firenze patiscono di vescica: ma perchè sì gl'infermi che i medici si lasciano sgomentare dalle candelette di maggiore grossezza, i mercanti ne fanno venire pochissime: – ed io solo – e ce ne vuole una al dì – le ho consumate quasi tutte a quest'ora; e però, se voi non mi soccorrete, mi porterò lungamente o lascerò incancrenire con palliativi l'infermità. E quando Aglietti facesse il sordo, fate chiamare nel vostro stanzuolo il dottor <emph>Della Torre</emph>, medico di casa mia; e poichè gli avrete fatto giurare di non palesar nulla alla mia famiglia, mostrategli il polizzino diretto ad Aglietti da cui potrete riaverlo. E sono sicuro che il Della Torre, uomo d'umanissime viscere, tanto ch'ei non par medico, non perdonerà nè a tempo nè a diligenze per trarmi di questa sciagura. Frattanto scrivo al Naranzi perchè paghi o all'uno o all'altro l'importo; e a voi toccherà, mia donna pietosa, di farmele capitare in Firenze. Abito in casa Prezziner, Borgo Ognissanti. – E fate ad un'ora ch'io sappia novelle di vostro Padre; io penso più a voi che a lui; da che mentr'egli acquisterebbe una volta la sacra e necessaria tranquillità, lascerebbe a voi, mia cara amica, l'afflizione e il dolore d'averlo perduto. Ma voi gli sopravivrete almen con la mesta ma soave compiacenza, e con la benedizione che la Natura e il Cielo accordano al cuore de' figliuoli i quali non hanno mai abbandonati i lor genitori. Ma Dio voglia che ciò non sia così presto! ed io che ho una Madre vecchia ed inferma sovente posso sentire tutto lo spasimo in cui ora vivete. – Addio, Isabella mia, addio con tutta l'anima mia: ricordatevi del povero infermo, ed amatelo. Baciatemi Giuseppino al quale un dì o l'altro risponderò finalmente; e la mia lettera sarà forse sì lunga ch'ei perdendoci gli occhi a dicifferarla, si pentirà d'avermela chiesta. Or addio, miei cari. –</p>
            <closer>
               <signed>Il vostro FOSCOLO.</signed>
            </closer>
         </div1>
         <div1 n="1245. A Silvio Pellico (31 Ottobre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 31 Ottobre 1812.</dateline>
            </opener>
            <p>Sia dunque così; io mi sentiva mezzo malato d'impazienza, e talvolta mi consolava che le tue lettere non venissero; ed era omai certo d'abbracciarti, e di leggere e scrivere e passeggiare con te: – ma sia così. Vivo sotto la sferza della Rassegnazione alla quale sono omai costretto a obbedire; ne gemo; ma non per questo voglio avvilirmi con vane querele. – Silvio mio; vivi dunque a Milano. – Tu mi parli della tua infelicità: a dirti il vero, la tua lettera è scritta con tal carattere e spirito d'ilarità e di contentezza di cuore, ch'io – se pure lo studio che fo da tanti anni su gli uomini non m'inganna – giurerei quasi che tu vivi assai meglio di me. E lo desidero; tu se' in quello spazio della vita ch'io percorreva guidato dalla beata imprudenza, ed allettato da mille lusinghe dell'avvenire; guai a te, mio caro Amico, se tu lascerai fuggire questi anni! giungerai a' miei e non avrai la consolazione ch'io ho di guardar nel passato e di pascermi di rimembranze: il futuro non mi dice più nulla. Abbracciami affettuosamente Odoardo, e fa che anche il fratello suo mi conosca affinchè io non gli giunga nuovo se mai tornerò a Milano. Saluta l'Emilia, e la Gina; e l'Emilia troverà almeno alcuna contentezza vedendosi tra le braccia un figliuolo che quasi temeva di perdere. A tuo fratello, a Calepio, a Banfi, e a Borsieri dirai ch'io vivo spesso con essi e per essi: – restituisci lo scacchiere a Banfi; e da che tu non mel rechi, m'importa assai poco che quell'esercito di legno viaggi sino a Firenze. Alla tua Laodamia farò accoglienza amorosa, e le darò avvisi leali. – Pregherai Ramondini che dal danaro avvanzato paghi quattro napoleoni d'argento (lire italiane 20) al disgraziato Domenico. S'io potessi aiutarlo anche più, io risparmierei al mio animo la molestia e la vergogna che prova ogni qual volta è dalle circostanze costretto all'economia. Ma come fo? sono malato, e di tale infermità che esige spese infinite e lunghe, – e chi sa forse! perpetue, perch'io non mi sento nè meglio nè peggio. Addio dunque mio Silvio: Stefanino ti abbraccia, e manda un bacio a Odoardo. Addio.</p>
            <closer>
               <signed>Il tuo FOSCOLO.</signed>
            </closer>
            <ps>
               <p>
                  <emph>P. S.</emph> Fatto che avrete il pagamento a' Bignami e sottratte le 20 lire italiane e quelle che tu pagherai per mio conto a Giegler quando capiteranno i Montecuccoli per parte de' signori Fournier, mi direte quanto danaro avvanza; riscuotilo, e serbalo sino a mio nuovo avviso.</p>
            </ps>
         </div1>
         <div1 n="1246. Al signor Prezziner (31 Ottobre 1812)">
            <opener>
               <salute>Al signor PREZZINER – <emph>Firenze</emph>.</salute>
               <dateline>[Firenze] 31 Ottobre 1812.</dateline>
            </opener>
            <p>Mio Signore – Siccome io non aveva dato verun ordine al signor Bicchierai, egli doveva mandarle indietro la ricevuta.</p>
            <p>Quanto all'affitto, io lo tengo apparecchiato qui da più giorni, unitamente al mio debito d'un paio di calzette di seta, e di due camiciole di lana: io inoltre le pagherò, se le pare, anche questi sette giorni d'ottobre; e così salderemo la pigione anticipata ad ogni primo del mese.</p>
            <p>La ragione per cui sino ad ora non m'è sembrato di dover pagare si è; che tanto le scritture di pigione, quanto l'inventario vanno ordinati in regola, e la consegna d'ogni cosa va fatta dal locatore al conduttore capo per capo, e da due persone fidate da parte e d'altra.</p>
            <p>Inoltre, alcune delle cose da me specificate nel foglio ch'ebbi l'onore d'inviarle sabbato scorso, non mi sono ancora state somministrate. – Tuttavia, se a lei preme il pagamento, io, dopo d'averle dette le ragioni che mel fecero ritardare, sono pronto a farlo dentr'oggi, pregandola ad un tempo di sollecitare la consegna in regola, e di provvedermi delle cose che mi bisognano. Suo devotissimo servidore <emph>ecc</emph>.</p>
         </div1>
         <div1 n="1241. A Giovan Paolo Schulthesius (31 Ottobre 1812)">
            <opener>
               <salute>A GIOVAN PAOLO SCHULTHESIUS – <emph>Livorno</emph>.</salute>
               <dateline>Firenze 31 Ottobre 1812.</dateline>
            </opener>
            <p>Signor mio caro – E le sono, pur troppo, debitore d'una risposta: ma dal dì 24 settembre – e allora ebbi l'ultima sua – l'infermità mi diede assai ore tristissime: e mi duole ch'io ho il verno alle spalle: ma ricavo se non altro il vantaggio d'avvezzarmi alla salutare disciplina della Rassegnazione. – Quanto a quel Siciliano che magnifica la lingua francese sopra la nostra, Ella, Signor mio, saprà forse che non fu il solo nè il primo. Un <foreign lang="fre">abbé Guillon</foreign> gazzettiere in Milano pubblicò, or son forse anni sette, un opuscolo per convincere gl'Italiani a ripudiare la loro lingua, e scrivere d'ora in poi e cantare in francese. – Ma questi laidi ruffiani della letteratura sono pagati e derisi; e ad essi basta il prezzo dell'adulazione. Non se ne parli più dunque. – Quand'io le scrissi d'avere <emph>ritradotto</emph> il <title>Viaggio sentimentale</title> di Sterne, non m'intendeva già d'essermi giovato dell'altrui traduzione. Trovandomi per occasione ad albergare nell'<foreign lang="fre">Hôtel Dessein à Calais</foreign>, e a convivere con gl'Inglesi, mi posi nuovamente alla grammatica per intendere quell'autore bizzarro; e per esperimentare l'arrendevolezza della nostra lingua, volli nella mia versione letteralissima innestare le frasi tutte ed i modi di quella lingua; e parevami d'avere fatto gran cosa. Ma dopo anni parecchi m'accorsi che quella mia versione era scritta in certo gergo anglo-tosco, e che il mondo l'avrebbe meritamente disprezzata come bastarda. Però la ritradussi. E la stamperei; ma questi librai vorrebbero ch'io mi contentassi della gloria – <foreign lang="lat">si qua est ea gloria</foreign> – ed aspirano a tutto il lucro dell'edizione. D'altra parte non mi torna a stampare per mio conto: lo stampatore vuol sempre dislealmente tirarne alcune centinaia di copie in cartaccia ch'ei vende per poco alla macchia; ed i librai smerciando le mie copie pagano tardi, o non mai: e così m'è avvenuto delle <title>Ultime lettere di Jacopo Ortis</title>; le ho a principio pubblicate a mie spese; ho una collezione di 14 edizioni a quest'ora; ma non però mi sono ricattato del mio danaro. Aspetterò dunque di tornarmene in Lombardia, e forse vedrò di farlo pubblicare dall'illustre Bodoni. – Io trattanto, che non so di tedesco nè sono più in età da impararlo, vedrei pur volentieri <emph>il viaggio del cavalier Thümel</emph> tradotto; si faccia animo; tutto sta a principiare, e ben disse il poeta: <quote lang="lat">Principiis omen inesse solet</quote>. – Or ecco, poich'ella mel chiede, il catalogo delle cose da me scritte tra bene e male. –</p>
            <p>1. <title>Tieste</title>, Tragedia – fu recitata, ed ebbe più fortuna che merito: fu stampata, ma non da me, nel volume X del <title>Teatro applaudito Italiano</title>: Venezia 1797. = 2. <title>Bonaparte Liberatore</title>, 1797: ode, che fu poi proibita per la dedicatoria; l'edizione migliore è la ottava fatta in Genova; si trova anche stampata in una raccolta di poesie repubblicane in due volumi a Milano 1801 presso il Bernasconi: ad ogni modo è poesia giovenile. = 3. <title>Orazione a Bonaparte pel Congresso di Lione</title>: la prima edizione è quasi irreperibile; la seconda fatta in grossi caratteri, trista carta, e scorrettissima ortografia con la data <emph>Italia 1802</emph>, si trova in Milano presso Sonzogno che la vende alla macchia = 4. <title>Ultime lettere di Jacopo Ortis</title>; la migliore edizione è la prima, <emph>Italia 1802</emph> di pagine 246; le altre sono dal più al meno scorrette, e pessima è quella del Piatti: badisi a non tenere per mia un'operetta stampata in Bologna 1800, volumi 2 in 12<hi rend="apice">o</hi> con un profilo in fronte, col titolo <title>Vera storia di due Amanti infelici</title>, ossia <title>Ultime lettere di Jacopo Ortis</title>; questa misera rapsodia romanzesca fu compilata da certo Angelo Sassoli che adulterò il mio manoscritto mentr'io viaggiava fuori d'Italia: nè l'edizione fu mai, a quanto so, ripetuta. = 5. <title>La Chioma di Berenice</title> in 4to grande, edizione rara; in 8vo grande, <emph>al Genio Tipografico</emph> – Milano 1803, edizione comune, di pag. 228. Ed è una satira indiretta degli Eruditi, de' Filologi, e degli Editori de' Classici = 6. <title>Poesie di Ugo Foscolo</title> Milano 1803: è un volumetto contenente due <emph>Odi</emph> e 12 <emph>Sonetti</emph>; l'edizioni quindi, stante la piccola mole, furono ripetute: ma perchè mentr'io apparecchiava l'edizione di queste Poesie, altri la fece senza mio consenso, molti versi, specialmente ne' sonetti, sono stati stampati a capriccio: anzi ad una d'esse edizioni, e credo alla prima, manca un sonetto. = 7. <title>Opere di Raimondo Montecuccoli illustrate da Ugo Foscolo</title>: – volumi 2 in foglio grande con rami, Milano, presso Luigi Mussi 1807-1808: se ne sono tirati solo esemplari 175: valeva Lire Italiane 110; e ora non è più in commercio, ch'io sappia. – Un dì forse ristamperò questo libro a pubblico uso; ed ha molte particolarità che non si possono scrivere. = 8. <title>Esperimento di Traduzione dell'Iliade d'Omero</title>: – Brescia, Bettoni 1807; contiene il primo libro tradotto da me, e da Vincenzo Monti, con parecchie considerazioni. = 9. <title>I Sepolcri</title>, Carme in 4to. Bettoni a Brescia 1807. L'edizione fu ripetuta, ma scorrettamente in più luoghi: le due ristampe migliori sono quelle fatte dal signor Pindemonte a Verona in 4to e dal Bettoni in 8vo; aggiuntivi due poemi d'altri scrittori su lo stesso argomento, Brescia, 1808, pag. 76. = 10. <title>Dell'Origine e dell'Ufficio della Letteratura</title>, Orazione. Milano, alla Stamperia Reale, 1809. –</p>
            <p>Ecco tutto quello che ho fino ad ora pubblicato col mio nome. Nel corso del 1810 e 1811 diedi agli <title>Annali di Scienze e Lettere</title> i seguenti articoli: <title>Dell'Odissea di Pindemonte</title>; – <title>Atti dell'Accademia de' Pitagorici</title> – <title>Della battaglia di Marengo</title> – <title>De' Druidi e de' Bardi</title> – <title>Dello scopo di Gregorio VII</title> – <title>Degli effetti della fame e della disperazione su l'uomo</title>: <title>Opinione su la Poesia lirica</title> con un'Ode non mia – S'altri mi ascrive altro, s'inganna.</p>
            <p>L'Orazione <emph>pel Congresso</emph> non si può prudentemente spedirla per la posta a Livorno; e d'altra parte ho meco un'unica copia. Com'io tornerò in Lombardia potrò farle tenere alcuni esemplari, e pregarla di regalarli in mio nome agli amici suoi di Germania: per ora non posso che prestarle questo ch'io ho, confid[andolo] a mani discrete. – Aspetto un suo avviso.</p>
            <p>Il discorso <title>Su la morale del letterato</title>, sarà spedito innanzi che spiri l'anno corrente, se pure non le importasse d'averlo prima. Ma bisogna pure ch'io lo ricorregga e lo faccia ricopiare. E sono sì tristamente ed oziosamente infermo ch'io per finir questa lettera ho ripigliato la penna più volte; e son pur cinque giorni ch'io avea incominciato. E mi sono anche datio pace a sostenere il freddo in Firenze, da che non potrei sostenere la fatica del viaggio. Onde mi starò sino a mezzo Aprile. S'Ella mai capitasse in Firenze mi cerchi in <emph>Casa Prezziner Borgo Ognissanti</emph>; e s'ella accetterà una stanza e la frugale mia mensa, io ascriverò questa degnazione al maggior favore ch'io potessi aspettarmi. – Intanto mi ami, e mi creda</p>
            <closer>Suo Servidore ed Amico <emph>ecc</emph>.</closer>
         </div1>
         <div1 n="1248. A Quirina Mocenni Magiotti [Ottobre o Novembre 1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze] Giovedì [Ottobre o Novembre 1812 (?)].</dateline>
            </opener>
            <p>Mia donna gentile – E quasi impossibile ch'io possa vedervi dentr'oggi, ed appena, – per non lasciar vanamente fuggire un giorno di sole, – potrò strascinarmi sino a porta al prato; tanto il mio tristo incomodo s'esacerba; e sto a letto, pur troppo, senza poter far nulla. Consegnate, vi prego, al latore un di que' bassi tavolinetti; e ve lo renderò quando me ne faranno uno simile.
Intanto addio addio.
Il vostro FOSCOLO.</p>
         </div1>
         <div1 n="1249. A Quirina Mocenni Magiotti [Novembre (?) 1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze] [Novembre (?) 1812 (?)].</dateline>
            </opener>
            <p>Mia cara Amica – Nè ieri sera, nè stamattina, nè oggi, nè domani forse – insomma non so per quanto starò in casa: sono malato che nulla più; e peggioro sempre – e grazie al mio chirurgo: – addio mia Quirina. – Stassera non venite; perchè il sabbato sogliono venire alcune persone a desinare, e non vorrei che vedendovi si scandalizzassero per fare scandalizzar gli altri – Addio; non mi regge in mano la penna.</p>
         </div1>
         <div1 n="1250. Alla contessa D'Albany (13 Novembre 1812)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Di casa Venerdì 13 Novembre 1812.</dateline>
            </opener>
            <p>Rendo alla signora Contessa mille ossequiosi ringraziamenti e l'Ovidio; e dovrei invece ridarmi al libro di Job: i freddi hanno esacerbata la mia infermità, e appena ho refrigerio ne' bagni, che mi sariano mortali se non mi stessi tutto chiuso la sera nella mia stanza. Così m'è tolto di far riverenza più spesso alla signora Contessa; e avrei anche da dirle una cosa di poca importanza per Lei, e che a me importa assaissimo; vedrò ad ogni modo d'uscire fra tre o quattro giorni; quando i bagni non mi saranno sì necessari: per ora le basti di sapere <emph>che il solo rispetto al nome di Lei</emph> m'ha distolto dal dare una lezione salutare ad uno de' plebeissimi patrizi della mia dolcissima Italia; e le mie lezioni sono state già utili ad altri. Or poichè non si può venire agli effetti, questa mia è tutta ira da commedia; onde non ne fo motto che alla signora Contessa; e mi piace ch'Ella sola ne rida, poichè vedo che noi tutti abitatori perpetui o passeggeri di Firenze siamo personaggi d'una commedia a cui la signora Contessa assiste invisibile. Solo mi rincresce ch'io non riesco nel comico: ma perch'io sono uomo schietto e leale, riescirò spero a farle credere vera e disinteressata la stima e la venerazione ch'io professo al suo nome, e molto più alle sue doti.</p>
            <closer>Devotissimo obbligatissimo Servidore <emph>ecc</emph>.</closer>
         </div1>
         <div1 n="1251. A Silvio Pellico (19 Novembre 1812)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze] 19 Novembre [1812].</dateline>
            </opener>
            <p>Pellico mio; quando Dio Signore e la tua pigrizia te l'hanno conceduto, io poveretto ho potuto leggere una trentina delle tue righe; e te ne ringrazio, nè t'accuso dell'avermi fatto aspettare questo conforto; ch'io so, com'uomo mortale, quanto impossibile sia di resistere a Dio, e quanto difficile alla pigrizia. Or io t'abbraccio caldissimamente, e bacio Odoardo a cui Stefanino risponderà col corriere di sabbato; e non potendo nè abbracciar nè baciare onestamente l'Emilia, le mando mille saluti apostolici i pieni di tenerezza, di carità, e di castità. Parla di me al primogenito, te ne prego, perchè verrà forse giorno ch'io starò con lui sì amorosamente e sì lungamente com'io stava teco e con Odoardo. Anderai alla posta ove si francano le lettere; chiedi del signor Francesco Gandini, giovine amorevole mio, e che tu già conosci; avvertilo ch'io gli scrivo diriggendogli una lettera pel Ministro dell'Interno, e pregalo o che la rechi tostamente egli stesso a un <emph>Usciere</emph>, o che piuttosto te la consegni; – ma da chiunque di voi due quella lettera sia recata, badate che il Ministro l'abbia; e tu reca l'annessa piccina a De-Capitani Segretario Generale. L'infermità mia non peggiora, e non è poco; ma durante il verno ogni speranza di guarigione è perduta; e sto imprigionato nella mia stanza, spesso a letto, e sempre noiosamente addolorato, pensando molto, e lavorando pochissimo; e se la primavera vegnente non mi darà qualche ristoro, io a dirtelo a quattr'occhi, non indugierò a scrivere la sentenza capitale, e a porla ad effetto contro la mia trista, inferma, e quindi inutilissima vita. – Or addio Pellico. –</p>
            <ps>
               <p>(<emph>P. S.</emph> Scrivi, Scrivi, Scrivi) – (Vedi ch'io per difetto di tempo, spedirò al Gandini la lettera doman l'altro).</p>
            </ps>
         </div1>
         <div1 n="1252. A Guglielmo Piatti [27 (?) Novembre 1812]">
            <opener>
               <salute>A GUGLIELMO PIATTI – <emph>Firenze</emph>.</salute>
               <dateline>Di casa vostra 27 (?) Novembre 1812.</dateline>
            </opener>
            <p>Signor Piatti – Non trovandovi scrivo: «che pel vostro mancamento di parola, considerando io sciolto il contratto intavolato per la stampa della <emph>traduzione di Sterne</emph>, sto per farlo pubblicare da un altro stampatore: il che vi serva d'avviso». Non so se a voi rincrescerà d'avere perduta la mia stima; a me certamente rincresce d'avere trovato un galantuomo di meno. – E vivetevi lieto.</p>
         </div1>
         <div1 n="1253. A Francesco Aglietti [Novembre (?) 1812]">
            <opener>
               <salute>A FRANCESCO AGLIETTI – <emph>Venezia</emph>.</salute>
               <dateline>[Firenze Novembre (?) 1812].</dateline>
            </opener>
            <p>Aglietti amicissimo – Siate assai ringraziato, quantunque le candelette mandatemi non fanno al caso: primamente sono sottili al mio bisogno; qui gli speziali danno il nome di <emph>sesto</emph> al numero che voi mi spedite come <emph>ottavo</emph>: inoltre sono di cera assai poco levigata, e quindi difficili e moleste e pericolose all'uretra: ma il peggio si è, che in cambio d'essere liscie, ed alquanto ritondate nella punta, sono tutte quante scavezzate, quasi che d'una lunghissima candela se ne siano fatte molte rompendole a eguali distanze; non si può dunque introdurle se non con dolore, e con lacerazione, perchè i capi d'esse candelette sono aspri, acuminati variamente, e spesso più grossi del corpo. Avrò dunque pazienza, e vedrò di accomodarmi all'avarizia di questi speziali; bensì mi duole che le candelette grosse quanto mi giovano sono rarissime qui. Assentirei all'uso delle elastiche se non vi fosse l'autorità del <emph>Pajola</emph> nostro il quale raccomanda in visceribus quelle di cera; e d'altra parte i Francesi, che soli ne fanno, hanno il vizio di dar loro la forma conica, quando a me che ho il malanno oltre il collo quasi della vescica bisognerebbero affatto cilindriche, e poi non ne trovo di grosse; e quelle che ho sperimentate mi fanno gran male, perchè si dibattono con la loro troppa elasticità nel canale, ed irritano terribilmente. Se a te pare di astenersi dalle medicate, così sia, e me ne asterrò. Il signor Naranzi ti pagherà l'importo delle candelette inviatemi; ma la somma del beneficio tocca a pagartela a ine, e Dio voglia ch'io possa farlo presto.</p>
            <p>Prega il Cielo per me povero Giobbe. Addio addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1254. A Quirina Mocenni Magiotti [Novembre 1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze] [Novembre 1812 (?)].</dateline>
            </opener>
            <p>Di me che poss'io dirti o non dirti, mia donna gentile? Sto male; e Dio sa per quanto tempo dovrò dir ch'io sto male! ed ora il mio stato peggiora, poichè neppur tu, mia cara amica, stai bene: – io non avrei osato chiedere una tua visita; eppure io già ne godeva sperandola: e pur troppo sto in casa, nè posso muovermi nemmeno per venirti a vedere! e bisogna ch'io non possa davvero; m'ucciderei; trovo unico refrigerio ne' bagni, e guai a me s'io non mi stessi tutto chiuso nella mia stanza, e le più ore nel letto: nè domani uscirò. – Faccia il cielo che s'io non ti vedo, possa almeno sapere che non hai peggiorato. Addio addio.</p>
         </div1>
         <div1 n="1255. A Quirina Mocenni Magiotti [Novembre 1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze] [Novembre 1812 (?)].</dateline>
            </opener>
            <p>Stefanino è stato rimeritato della pazienza di star a letto tutto ieri, ed oggi si sente assai meglio, ed è fuori di stanza: e consegnerà <emph>finalmente</emph> la camicia a Giuseppe: – ma io ti scrivo da letto costretto dal mio incomodo che non s'è esacerbato ma che esige la cura di due o tre ore delle solite candelette. Potrò ad ogni modo far la passeggiata teco; e tu potrai poco dopo mezzodì venir da me senza scrupoli: t'aspetto dunque senz'altro. Addio addio, mia cara Amica, addio addio.</p>
         </div1>
         <div1 n="1256. A Silvio Pellico (5 Dicembre 1812)">
            <opener>
               <salute>A SILVIO PELLICO – <emph>Firenze</emph>.</salute>
               <dateline>[Firenze] Sabbato 5 Dicembre (1812).</dateline>
            </opener>
            <p>Mio caro Amico – S'io ti dicessi ch'io non ho forza nel cervello – non che di scrivere o di pensare – ma nè pure di leggere le novelle di Franco Sacchetti, tu o piangeresti, o non crederesti. Ma perch'io credo che questa mia imbecillità non durerà lungamente, tu potrai, Pellico mio, prestarmi fede e non piangere. Molti celebri medici dissero che non sapeano come l'uomo possa morire in tempo di state in Firenze, e come viverci nell'inverno: da che l'aria punge crudissimamente i nervi, e a chi guasta lo stomaco, a chi il cranio, ed a me – che sono venuto assai malandato – percote tutte le facoltà attive e passive, visibili ed invisibili della vita. – E solo per amore ti scrivo e per necessità, e fa che Borsieri mi scusi se non gli ho sì prontamente risposto; vedrò ad ogni modo ch'egli abbia la commendatizia ch'ei mi domanda; e digli ch'ei, tre o quattro giorni dopo che tu avrai ricevuto questo mio foglio, ne cerchi alla posta. Agli altri amici non parlar tanto del mio star così male. – Bensì non perdonare nè a tempo nè a passi perchè De-Capitani e Vaccari m'aiutino: a Decapitani parlerai tu, e se non potessi vederlo, scrivigli; – a Vaccari parlerà Ramondini. – Questo solo voglio che tu sappia e tu dica a que' Signori ch'io non ho un soldo per questo mese di dicembre e che se vivrò non so come vivrò; ma va bene anche ch'io morendo abbia tanto da pagare i miei piccoli debiti, e da far coprire di terra il mio piccolo corpo, piccolo sempre, ed ora per l'estrema magrezza piccolissimo. Torna dunque e ritorna a Decapitani, e fa ch'egli presto prestissimo mi soccorra. – Il mio Sterne si stampa a Pisa; e n'ebbi <emph>40 luigi</emph> in carta; nè gli avrò in oro se non quando spirerà il mese di marzo – Mandami (consegnandolo a tuo fratello o al signor Gandini per meno spesa) quello stampato dall'Ebreo Destefanis. – Ma sopra ogni cosa, fa che Gandini consegni la mia lettera a Vaccari. – Per oggi Addio –</p>
            <closer>
               <signed>UGO.</signed>
            </closer>
         </div1>
         <div1 n="1257. A Silvio Pellico e Odoardo Briche (7 Dicembre 1812)">
            <opener>
               <salute>A SILVIO PELLICO e ODOARDO BRICHE – <emph>Milano</emph>.</salute>
               <dateline>[Firenze] 7 Dicembre 1812.</dateline>
            </opener>
            <p>Ego vir videns paupertatem meam; – queste parole della Santa Scrittura scrissi intendendole secondo lo spirito al nostro Borsieri, a cui dirai che riscuota la lettera, dalla posta; – ora le scrivo a te, scongiurandoti di commentarle letteralmente a Decapitani e al Dottore; perchè se non mi mandano que' tali quattrini, io sarò abbandonato da Chirurghi, da Medici, da Farmacopoli – idest <emph>vendiveleni</emph> – e non ci sarebbe gran male; – ma non saprei più nè in che letto posare la mia povera testa, nè con che cibo sostenere il mio debolissimo corpo: questo voglio che tu dica a Decapitani sì che lo intenda; e mi faccia pagare il primo trimestre anticipato dell'anno imminente; e Ramondini mediante la procura, riscuota, e consegni il tutto a' Bignami da' quali tragga una cambiale per Livorno, a cambio corrente, a vista, ed in pezze da otto reali oro; avvertimenti tutti già da me scritti a De-Capitani, ma che tu potrai ripetergli se mai, affaccendato com'è, se ne fosse dimenticato. – Mi fa meraviglia come Ramondini abbia tanto indugiato a pagare i Bignami, e come non abbia per anche finiti i miei conti col Barinetti. – Odoardo mio, ora io dico a te ch'io non dico male nè di Firenze nè de' Fiorentini; sìperchè,che colpa n'ha questa bella città s'io non sono venuto a rivederla sano ed allegro? sì perchè da' cittadini ritraggo molti conforti, segnatamente quello di udirli sì ben parlanti, e d'imparare alcune grazie del loro idioma ch'io studio sempre senza mai poter dire di saperlo davvero: e così, figliuoletto mio, fossi tu meco, come impareresti senza troppo dicervellarti con la grammatica questa lingua! e ciò che col tuo ingegno e con la tua buona volontà s'acquista nell'età in cui ti trovi si perde difficilmente con gli anni. Ma io voleva dirti che Monsieur Lincktental o è smemorato, o è bugiardo; e' mi fa parlare, mentr' io nè quand'egli passò nè quando ripassò non ho veduto il suo viso, nè ho udita la sua voce; il che gli sia perdonato: ma tu, figliuolo mio, piglia esempio da lui, e considera in che vergogna si trova l'uomo che spaccia bugie: – baciami tuo fratello, e digli ch'io desidero di tornarmi per leggere, passeggiare, e scherzare con lui com'io faceva con te: saluta anche tua Madre, e non farla inquietare; e quando una volta potrai trovare svegliato tuo padre, salutalo, e digli ch'ei dovrebbe mandarti a Firenze; ti condurrei a Roma ed a Napoli, e ti restituirei sano e salvo a' tuoi genitori. – E a te pure, Silvio mio, torno a dire; e dillo anche a Borsieri, che purchè tu abbia tanto tempo e tanto danaro e tanta voglia – e ci vuol poco danaro – di far questa gita, tu puoi venire a starti un mese con l'amico tuo in compagnia di Borsieri; da che ho casa sufficientissima a tutti e due, e cuore capace di contenervi senza affannarsi. – Or, addio. Rispondi subito; addio.</p>
            <closer>
               <signed>UGO.</signed>
            </closer>
         </div1>
         <div1 n="1258. Ad Antonio Veneri (8 Dicembre 1812)">
            <opener>
               <salute>Ad ANTONIO VENERI – <emph>Milano</emph>.</salute>
               <dateline>Firenze 8 Dicembre 1812.</dateline>
            </opener>
            <p>Eccellenza – Due volte scrissi alla signora Marianna pregandola d'ossequiare V. E., e di dire agli amici nostri, segnatamente all'ispettore Asalini, ch'io vivo assai volte col cuore in casa Veneri. Ma le mie lettere sono poco fortunate nel loro viaggio: nè De-Capitani, nè il buon Rottigni risposero a quelle ch'io scrissi; e forse non le avranno mai ricevute; onde mi rincrescerebbe assaissimo s'io fossi senza mia colpa tenuto per uomo ingrato e villano. Manderò dunque questa a Borsieri il quale si farà un pregio di presentarla a V. E. – E desidero ch'Ella sappia ch'io vivo non lieto nè sano, ma vivo a ogni modo, e confortato dalla speranza perch' io <quote>sono certo</quote>, come dice S. Paolo, <quote>d'avere una buona coscienza</quote>, la quale, benchè falli e pecchi assai volte, non però dissimula a sè medesima i falli e i peccati commessi. E ho letto a questi ultimi giorni un egregio discorso dell'illustre Locke <title>Sul modo d'intendere e interpretare l'Epistole di S. Paolo</title>; ed ho ricavati gran lumi per la mente, ma molta maggiore consolazione per l'anima: V. E. se lo faccia dare dalla biblioteca perchè dev'essere stato sicuramente tradotto in francese. – Così dunque mentre il mio corpo è debolissimo (e nol fu mai tanto nè più lungamente da quando vivo) il mio spirito non s'è per anche avvilito: nè s'avvilirà spero in Dio nemmeno nell'ora, e forse non è lontana per me, in cui dovrò dare l'ultimo addio alle persone che mi sono più care: e il pensiero di rivederle in un altro mondo mi riconforta; ed Ella, Signor Conte, ch'io amo ed onoro come Padre, può, s'ella conserverà verso di me la bontà che mi ha sempre mostrata, rendermi men grave questo mio stato d'infermità, e farmi amare gli uomini e il mondo più di quello ch'io forse abbia ragione d'amarli. Frattanto Ella mi consideri sempre suo servidore ed amico leale.</p>
         </div1>
         <div1 n="1259. A Quirina Mocenni Magiotti [1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1812 (?)].</dateline>
            </opener>
            <p>Signorina mia – Stassera io sarò da lei – s'ella non va al teatro starò lungamente con lei – s'ella ci va, starò poco – s'ella non sarà in casa bacerò l'uscio piangendo.</p>
         </div1>
         <div1 n="1260. A Quirina Mocenni Magiotti [1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1812 (?)].</dateline>
            </opener>
            <p>Mia cara Amica – Poichè il tempo è coperto, ed io sono <emph>scoperto</emph>, ti prego di fare una passeggiata in borgo ognissanti – Buongiorno.</p>
         </div1>
         <div1 n="1261. A Quirina Mocenni Magiotti [1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1812 (?)].</dateline>
            </opener>
            <p>Sono malato, mia cara Amica – e improvvisamente – e con tutto il bellissimo sole non potrò movermi; ma se la lunga e tristissima esperienza non m'inganna, passerà presto, e potrò vedervi stassera. Fate ch'io sappia se starete in casa.</p>
         </div1>
         <div1 n="1262. A Quirina Mocenni Magiotti [1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1812 (?)].</dateline>
            </opener>
            <p>Appena uscito di letto il mio dolore s'è tanto esacerbato ch'io ho il braccio destro impedito – Ad ogni modo mi sono obbligato di desinare in casa Orosco, e Stefanino da tre dì va contando l'ore; nè uscirebbe s'io stessi in casa. –</p>
            <p>Dunque:</p>
            <p>Dovendo escire, ed essendo poca la strada da Via de' Martelli a Via de' Servi, e molto il mio desiderio di rivedervi, verrò prima d'andare a desinare a prendere perdonanza da voi: – e Stefanino verrà poi da sè a ringraziarvi.</p>
         </div1>
         <div1 n="1263. A Quirina Mocenni Magiotti [1812 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1812 (?)].</dateline>
            </opener>
            <p>Buon giorno, donna mia: piove; non pigliarti quest'acqua; appena spiovuto sarò da te; tu preparami il caffè; preparami insieme il tuo amabile sorriso – Addio Addio. –</p>
         </div1>
         <div1 n="1264. A Gio. Paolo Schulthesius (21 Gennaio 1813)">
            <opener>
               <salute>A GIO. PAOLO SCHULTHESIUS – <emph>Livorno</emph>.</salute>
               <dateline>Firenze 21 Gennaio 1813.</dateline>
            </opener>
            <p>Signor mio – Rispondo appena poche parole per ringraziarla dell'amorosa sollecitudine per la mia salute, e per dirle che parte la mia infermità esacerbata dal freddo, parte l'edizione che si fa a Pisa del <title>Viaggio sentimentale</title> tradotto, e le note, e un'appendice alquanto bizzarra m'affaccendano in guisa, ch'io accuso me stesso, ma senza pro, di trascuratezza negli uffici della cortesia: non so dunque s'ella mi perdonerà ciò che non perdono a me stesso, e il suo foglio che da mezzo novembre in qua mi sta sempre davanti agli occhi sullo scrittoio mi convince sempre e mi castiga della mia colpa. Il <title>Ragionamento sooratico sulla filosofia morale del letterato</title> sarebbe oggimai ricopiato, se avessi avuto tempo e buona voglia d'emendarlo come conviene. Sarà ad ogni modo spedito dentro febbraio. Ella, mio Signore, m'abbia sempre per servidore ed amico.</p>
         </div1>
         <div1 n="1265. Alla famiglia (22 Gennaio 1813)">
            <opener>
               <salute>Alla famiglia – <emph>Venezia</emph>.</salute>
               <dateline>Firenze 22 Gennaio 1813.</dateline>
            </opener>
            <p>Rispondo, miei cari, all'ultima vostra data il dì 16 corrente, e mi affliggo nelle viscere udendo la mia povera sorella sempre malata. Dell'Angiolo, da quasi tre e più settimane non ho nuove; ma fa così; sì per imitarmi, sì perchè chi lavora a cavallo teme la penna, e sì perchè le spese postali asciugano oggi le borse di noi poveretti. Ma Dio ci conceda la sanità a noi tutti, e l'Angiolo ha sortita una tempra di ferro. – Con quest'ordinario scrivo al signor Spiridione Naranzi perchè oltre i soliti 18 napoleoni consegni prima che gennaro spiri altre lire 100 (cento) alla Rubina per la pigione: onde sono quieto per questa parte. Voi, miei cari, vivete quieti su la mia salute, da che mi sento forte e d'ingegno, e di cuore, e di corpo. Per l'anno venturo sono quasi certo che le circostanze seconderanno il mio cuore, e verrò a stare nel tempo delle feste un altro paio di mesi con voi, perchè ho già finita una nuova tragedia che voglio per la prima volta far recitare in Venezia. – Sappiate ch'io mi ricordo spesso del reverendo Bisbardi, e ho tanta volontà di baciarlo, che vi prego assaissimo di baciarlo per me. – Addio miei cari; e tu cara Madre mandami la tua santa benedizione.</p>
         </div1>
         <div1 n="1266. Alla famiglia (30 Gennaio 1813)">
            <opener>
               <salute>Alla famiglia – <emph>Venezia</emph>.</salute>
               <dateline>[Firenze 30 Gennaio 1813].</dateline>
            </opener>
            <p>Miei cari – A quest'oggi avrete dal signor Naranzi ri cevuto le lire 100 italiane per l'affitto, e doman l'altro (perch'io vi scrivo il dì 30 genn.<hi rend="apice">o</hi>) avrete accomodate le faccende con la Municipalita: fatemelo sapere per mia quiete. Penso anche che l'affittanza scade alla fine dell'anno venturo come oggi; onde voglio ad ogni modo trovarmi a Veriezia perchè, a dirvi il vero, quella casa, benchè piaccia a voi, piace pochissimo a me, non essendovi quanto mi basta per alloggiare comodamente; tanto più ch'io ho intenzione di passare alcuni mesi tutti gli anni a Venezia, sì per piacer mio, sì per attendere anche a' vostri interessi e vivere alquanto con voi. Onde farò di venire verso le feste di dicembre di quest'anno per trovare casa migliore. – Dall'Angiolo ebbi lettera a' giorni scorsi, e di salute sta bene; si duole bensì di parecchie piccole disgrazie avvenutegli, perchè un soldato gli fece un furto; ma la somma non è rilevante. Sta per ora sempre a Lodi, e gli scrivo oggi. – Anch'io sto bene, miei cari, e me la passerei allegramente malgrado il freddo straordinario, se non fossi sempre secretamente afflitto e sollecito per la salute della povera mia sorella. Dio la consoli; povera giovine, ha patito abbastanza. Addio miei cari; salutatemi Bisbardi, e gli amici; e tu Madre mia, mandami la tua santa benedizione perchè mi conservi sempre, fino che tu vivi, per te. Addio addio.</p>
         </div1>
         <div1 n="1267. A Silvio Pellico (30 Gennaio 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 30 Gennaio 1813.</dateline>
            </opener>
            <p>Silvio mio, vorrei pur sapere quando e come hai spediti i due manoscritti della burletta e della tragedia; mando e rimando e vado e torno alla posta, ma vanamente: e ho aspettato ogni dì di riceverli per poterti rispondere. Ho bensì avuti i libri spediti da Borsieri, e le lettere di tuo fratello, e quelle che m'hai poscia scritto; ma de' manoscritti non ho mai saputo novella. Sospetto che la Polizia, la quale mi crede o un gran dappoco o un gran <emph>damolto</emph>, se li sia appropriati per cautela. Io non posso condannare sì fatte cautele perchè in fondo giovano a procurare la tranquillità di tutti e la mia; ma vorrei che almeno spedissero le lettere e le carte appena lette; e come sono certo che nella burletta di Didimo non v'è nulla che possa offendere il governo, così sono certo che la tua tragedia, poichè volevi farla rappresentare, non possa destare tali sospetti da essere imprigionata negli archivii. Comunque sia, non ho ricevuto nulla: vedi di farti rendere conto dal Gandini il quale non avrà certamente nè colpa nè pena, e ti guarderà in viso; nè tu potrai fargli rimproveri che non merita. D'ora in poi giovati del mezzo di <emph>Luigi</emph> a cui scriverò, e scriverò a te pure. Lo Sterne è bello e ricopiato, ma s'aspetta l'<foreign lang="lat">imprimatur</foreign> da Parigi; e se tardano non se ne farà nulla, perch'io non potrò fermarmi in Toscana, e forse a mezzo aprile sarò a Roma, e la state a Napoli dove spero da' bagni di mare la medicina a questo mio disgraziato male di vescica. Ora, malgrado i freddi, sto meglio, meglio assai; e tanto che in quattordici giorni ho scritto un intero atto della Ricciarda, e presto sarà finita. Baciami Odoardo e suo fratello e sua madre; salutami Banfi, Borsieri, Caleppio, e gli altri nostri. Presto scriverò a tutti voi di nuovo. Addio addio. Stefanino qui incantucciato con un libro in mano presso al camminetto ti dice addio.</p>
            <closer>
               <signed>Il tuo UGO.</signed>
            </closer>
            <ps>
               <p>
                  <emph>P. S.</emph> Vedi d'informarti anche in mio nome al Ministero della Guerra, se Benedetto Giovio uffiziale nel 2<hi rend="apice">do</hi> Reggimento de' Cacciatori a cavallo Italiani vive. Ne sono sollecito come della mia vita.</p>
            </ps>
         </div1>
         <div1 n="1268. A Quirina Mocenni Magiotti [1813 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze 1813 (?)].</dateline>
            </opener>
            <p>Buongiorno Quirina – Buongiorno, – prega Dio per me, perchè questo freddo mi fa male davvero, e m'irrigidisce il corpo e la mente; ed avrei irrigidito anche il cuore se destandomi non me lo sentissi sempre riscaldato da te. – Stefanino ti saluta sorridendo. – All'Aiutante di campo puoi consegnare ogni cosa. Buongiorno.</p>
         </div1>
         <div1 n="1269. Alla famiglia (12 Febbraio 1813)">
            <opener>
               <salute>Alla famiglia – <emph>Venezia</emph>.</salute>
               <dateline>Firenze 12 Febbraio 1813.</dateline>
            </opener>
            <p>Miei cari – Ricevo l'ultima vostra oggi, e vi ringrazio assai assai dell'amore vostro per me: e s'io non pensassi sovente a voi ed alla vostra salute, io avrei più pace nell'anima mia; ma anche le inquietudini sono care quando si comportano per le persone più care che abbiamo. Aspetto lettere con impazienza da mio fratello, perchè sono più di due settimane che non ne trovo alla posta; non che io non sia avvezzo a questo e più lungo silenzio, ed anzi a dir vero gliene do l'esempio io medesimo, ma ora non so cosa sarà di lui in questo gran movimento di soldati. Vero è che egli partirebbe con la buona stagione, e che frattanto è quasi certo che si farà la pace. – Con tutto ciò vorrei sapere il suo destino con qualche certezza. Se avete nuove scrivetemi. – Qui finalmente il freddo è cessato; e fu tanto, o almeno di tal qualità, ch'io non ho mai patito come quest'anno. Spero che anche a Venezia la stagione si sarà mitigata; poverette tutte due! voi non meritate che il tempo e le infermità vi tormentino. – Baciatemi Pippi. Salutate il Bisbardi, e ditegli che a suo tempo avrà le calzette ed il fazzoletto sacerdotale; ditegli che, se vuole venire a veder Firenze, io lo albergherò meco, e desineremo insieme, e lo condurrò dalle signore che io conosco, purchè si contenti di cantare solamente, e si ricordi che se <emph>l'omo pecca e il tavolin</emph> non pecca, egli dopo che l' <foreign lang="grc">αρχιερευς</foreign> lo fece sacerdote e dopo che io lo feci sacerdote di <foreign lang="grc">ουτοπια</foreign>, non può più esser <emph>uomo</emph> ma <emph>tavolino</emph>. Ringraziate il dottore per le cure che vi presta; ditegli ch'io lo amo e lo stimo e che desidero di tornare in Venezia anche per rivederlo ed abbracciarlo. Addio addio.</p>
            <closer>
               <signed>NICCOLÒ, che ti chiede, cara mamma, la tua santa e amorosa benedizione. Addio.</signed>
            </closer>
         </div1>
         <div1 n="1270. A Silvio Pellico (12 Febbraio 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Firenze 12 Febbraio 1813].</dateline>
            </opener>
            <p>Amico, fratello e figliuolo mio Silvio – finalmente oggi 12 febbraio ricevo – ben sigillato nondimeno e senza indizio veruno di inquisizioni – il tuo involto spedito, come pare dalla data a' 26 di dicembre, e potevano anche leggere a loro posta, ma dovevano ad ogni modo farmelo avere assai prima. Della tragedia non ho letto nè pure un verso, da che io scriveva pel corriere d'oggi; e questa è l'ultima delle lettere che spedirò fra mezz'ora a impostare. Bensì delle parole <emph>ribellante</emph>, <emph>tranne</emph>, ecc.: notate nel foglietto annesso, ti dirò che tu ti dei <emph>ribellar</emph> da' pedanti, e che <emph>tranne</emph> i pedanti tutti gli altri potranno darti de' buoni consigli: mostragli il Petrarca, nel 2<hi rend="apice">o</hi> Trionfo d'Amore, se non m'inganno:
<quote rend="block">
                  <l>Così selvaggia e ribellante suole</l>
                  <l>Dalle imprese d'Amore andar solinga; –</l>
               </quote>
e delle altre parole scomunicate da quel povero cascavivo abate Gironi ti troverei esempi se il servo non fosse qui ritto chiedendomi le lettere, e dicendomi che l'ora è battuta. E sono anche stracco dal lungo scrivere d'oggi, e te n'avvedrai da questi scarabocchi. Ma per Dio vieni in Firenze; per Dio! – Bacia Odoardo, e sua Madre; ma Odoardo tre volte, e sua Madre una volta sola; abbracciami anche l'altro figliuoletto, e Borsieri e tuo fratello a cui domanderai perdono se non ho per anche scritto. – Scriverò. – Ora sto assai meglio, Pellico mio ¡ e vado anch'io tragediando, perchè Yorick è ito a farsi stampare a Pisa e mi sono tolta dinanzi quella seccaggine: non tradurrò più; Dio guardi me e te e gli .amici nostri da tutte le servitù. Addio. Fra giorili avrai le <emph>critiche</emph> su la tragedia; Addio Addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1271. A Pietro Bagnoli (20 Febbraio 1813)">
            <opener>
               <salute>A PIETRO BAGNOLI – <emph>Firenze</emph>.</salute>
               <dateline>[Firenze] 20 Febbraio [1813].</dateline>
            </opener>
            <p>Domani la Signora Massimina e suo marito e i bambini desineranno <foreign lang="lat">in habitaculo meo</foreign>. Veniteci anche voi. Benchè voi siate troppo <emph>distratto</emph> ed io troppo <emph>contratto</emph>, questa diversità non distrugge la simpatia ch'io ho per voi. E vorrei starvi vicino più spesso. – Venite dunque. – E se la mia vicinanza non v'alletta, sederete vicino alla Signora. Si desina alle <emph>4</emph>. Addio addio.</p>
         </div1>
         <div1 n="1272. A Silvio Pellico (23 Febbraio 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 23 Febbraio 1813.</dateline>
            </opener>
            <p>Silvio fratello – Innanzi a tutto, perch'io non me ne dimentichi, come poco fa quando scriveva a tuo fratello, gli dirai, che il Manetti mi recapita diligentemente le lettere; che lo Sterne appena stampato – ed è a Pisa, e chi sa quanto tempo ci vorrà – appena stampato, ve lo manderò ad ogni modo con alcuni esemplari per Torino: e perchè tuo fratello mi richiede anche del mio parere su la tua <title>Laodamia</title>, leggigli questa lettera: – trattanto egli ne riscuota una che imposterò oggi per esso.</p>
            <p>Silvio mio, la prima scena mi fu prospettiva di bellissimo edificio; ma quella d'Ificlo con Laodamia, alla parlata: <quote>Il cielo ci prostrò nel dolcre</quote> ecc. – e all'altra: <quote>Sepolta! oh il caro viso</quote>; e sopra tutto a que' versi: <quote>A parlar chi mi sforza?</quote> le lagrime mi grondavan dagli occhi; ed ho lasciato quasi a forza il tuo manoscritto. – È vero che omai io sono fatto sì discepolo del dolore che poco ci vuole a farmi piangere quand'io sono solo: e forse la bella e certa speranza che m'hai improvvisamente dato dell'ingegno tuo – perch'io conosceva già l'anima tua – furono anche eccitamento al mio pianto: ad ogni modo, senza la profonda verità della passione di Laodamia io non avrei certo mai lagrimato. Ho poscia ripreso a leggere, posatamente, per quanto ho potuto, la tragedia; ed eccoti – finchè il cielo mi conceda di riabbracciarti e di esaminarla teco verso per verso – eccoti distesamente il mio giudizio: – e schiettissimo, perchè sono amico dell'arte, e tuo, e della verità di cui mi pasco, e addolcisco ogni amarezza.</p>
            <p>Or ricordami d'averti detto che, secondo l'opinione mia – la quale perchè è tutta mia non affermerò che sia certa mancando essa della sanzione del tempo – la tragedia è un'azione operata da uomini i quali denno dalla madre natura avere sortiti caratteri forti d'anima: e questi caratteri l'autore deve desumerli dalla esperienza quotidiana del mondo e dalle storie, e alla realtà aggiungervi la bellezza, grandezza, deformità ideale, come fanno i sommi pittori e scultori, i quali ci rappresentano volti d'uomini che noi confessiamo essere perfettissimi della specie umana; e nondimeno non troviamo tra' mortali viventi verun modello che somigli quelle figure: con che si viene a conseguire il nuovo, il mirabile, e il sublime, senza i quali non si danno arti d'immaginazione. – Trovati i caratteri, l'autore dovrà dare ad essi passioni conformi alla loro indole, persuadendo allo spettatore che quelle passioni le avevano nell'anima già da gran tempo e che bollivano secretamente e operavano: il che conferisce al verosimile e al vero; nè lo spettatore crederà esagerate quelle passioni ove s'accerti che sieno state alimentate dal tempo in anime forti. – Finalmente, dati questi caratteri e queste passioni, l'autore deve nel breve spazio dal principio alla fine della sua azione far nascere tali accidenti che, quantunque naturalissimi e quasi minimi, ridestino quelle antiche passioni, le facciano operare fortemente in que' forti caratteri, e sciolgano pietosamente e terribilmente l'azione. Tu vedi che in questa teoria – che ad essere ben dichiarata avrebbe bisogno di ragionamenti lunghi e d'esempi – si comprende il <emph>mirabile</emph> ne' caratteri, mirabile più credibile e più atto a percuoterci, perchè dipende non da fatti di fortuna, ma dagli individui dell'umana natura: si comprende il <emph>vero</emph> delle passioni, e questo è quel vero che si conosce più facilmente, perchè ci forza a sentire prima di ragionare: si comprende finalmente il <emph>semplice</emph> dell'azione, perchè quanto più l'azione è complessa, tanto è meno credibile; e il peggio si è che affaccendando l'attenzione del lettore, tu distogli l'anima sua dal sentimento <emph>disattento</emph> ma profondissimo della pietà e del terrore. Vero è che le azioni piene di avvenimenti stranissimi piacciono sempre al popolo; ma al lettore non mai; e dopo che gli ha uditi parecchie volte anche il popolo se ne annoia, e se pure se ne diletta, non ne fa stima, come gli avviene co' cerretani e giocolieri di bussolotti. – Or chi è capace di eseguire questa teoria, dovrà primamente trovare soggetto al quale applicarla, e il soggetto dandoti naturalmente il seme dell'azione de' caratteri ehdelle passioni, l'immaginazione ed il cuore lo faranno fruttare, e il raziocinio disporra, con l'economia possibilmente migliore, del frutto. Lasciando dunque stare l'immaginazione ed il cuore, che nessuno può infondere nè temprare negli scrittori, diremo del raziocinio. E quanto a' caratteri il raziocinio tende sempre a comporli tra loro in certa discordia armonica, in modo che dal contrasto di varj caratteri segua quell'armonia che si vede, anzi si sente più che non si veda, nella composizione d'un quadro storico d'egregio maestro. Quest'armonia ho tentato io di esprimerla nei caratteri dell'Ajace, i quali sono perciò discordi in parte e in parte consonanti tra loro, finchè si giunge agli estremi che sono in tutto e per tutto discordi: eccoti le gradazioni: Ajace ama la gloria e vuol conseguirla per mezzo della virtù difendendo la indipendenza della patria: Agamennone ama la gloria ma la crede indivisa dal sommo potere: il primo quindi ha i difetti dell'Eroe imprudente, l'altro dell'Eroe ambizioso; il primo ha la fierezza dell'uomo d'alto ed illibatissimo cuore, e che sta per sadrificarsi alla patria; l'altro la ferocia dell'uomo che all'ambizione ha sacrificato la figlia; ma perchè fu più ambizioso che scellerato anche nel suo delitto, tien sempre un non so che di superstizioso verso gli Dei, e di verecondo in faccia agli altri mortali: Agamennone chiude il suo cuore alla pietà, ma non può schiuderlo impudentemente al tradimento e al delitto, e quanto più, quasi non avvedendosi, strascinato dalla sua passione lo schiude, tanto più si ricorda della sua perduta virtù, e vede vana ogni speranza di gloria per lui, e sente il rimorso del parricidio; però dalla disperazione della gloria vera e della virtù, e dal parricidio trae incentivi alle colpe dell'ambizione ed anela al supremo potere per abbagliare o atterrire gli occhi di tutti gli altri mortali. Ajace invece si lascia andare con cieca magnanimità alle passioni affettuose ed è compassionevole e generoso per gli altri anche con proprio danno, ed anzichè temere il giudizio degli uomini, egli assicurato dalla nobiltà del suo cuore opera cose che potrebbero essere, come poi furono, interpretate e ritorte contro di lui; come quando sposò la schiava frigia per amore; e convisse coi principi prigionieri per compassione; e li difese per generosità, e disprezzò più che non dovea le trame d'Ulisse. La mente di questi due seconda l'indole de' loro caratteri e delle loro passioni; perchè l'uno e l'altro è avveduto, e vicendevolmente conoscono le mire e i mezzi con cui si guerreggiano; ma l'uno opera iratamente tacendo; l'altro opera alteramente parlando: quindi l'uno offendendo difendesi, l'altro offendendo lascia vedere aperte le vie più agevoli contro di sè. Esamina, Silvio mio, tutti gli altri caratteri dell'Ajace, e vedrai che tranne Ajace ed Ulisse, i quali sono gli estremi de' quali ti ho sopra fatto alcun cenno, e sono però discordi in tutto fuorchè nel valore guerriero, tutti hanno dissomiglianze bastanti al contrasto, e somiglianze bastanti all'armonia della composizione: perchè Ulisse e Calcante, così dissimili per le doti dell'animo, sono similissimi per quelle della mente, e la loro prudenza cospira alla rovina d'Ajace; e appunto per la lor alta sagacità non ho potuto mai farli parlar tra di loro: inoltre Ulisse somiglia ad Agamennone nella violenza e perfidia dell'ambizione, benchè gli sia dissimile nell'altezza di cuore; Ajace somiglia a Calcante nell'illibata virtù; Teucro somiglia ad Ajace e a Calcante nell'animo, ma come giovine e ardente manca di senno. – Or le passioni quando sono vere e caldissime, pigliando discordia e armonia dalla qualità de' caratteri, ne nasce quel misto per cui, ove l'azione sia ben tessuta, e la poesia bene scritta, si può veramente dire che una Tragedia è la più bell'opera dell'umano ingegno. Se poi l'azione non è ben tessuta e lo stile pecchi talvolta, la tragedia co' soli caratteri rimane imperfetta, ma grande sempre ed utile e dilettevole, perchè rappresenta individui umani copiati con verità da' modelli della natura, e ornati dalla divinità della fantasia. Ma tragedia senza caratteri è cosa meschina sempre; da che se i personaggi son anime volgari, l'azione per quanto sia straordinaria e grande rimane proprietà della storia che l'ha suggerita al poeta, e diventa anzi meno credibile; e per quanto ben parlino con mirabile poesia ti parranno sempre bruttissimi corpi vestiti di splendidi e non proprii adornamenti. – Mi sono disteso sui caratteri più ch'io di certo non intendeva a principio, perchè nella Laodamia vedo che in essi stanno le maggiori virtù e le maggiori colpe della tua tragedia; e ti ho per esempio citato l'Ajace, sì perchè posso parlare con più fondamento delle mie intenzioni nell'arte trattata dalla mia esperienza, che delle intenzioni altrui; sì perchè, ad onta de' suoi diffetti, verrà giorno che quella tragedia vivrà nel cuore e nella bocca di molti che ti somigliano, e che hanno amore di virtù di vera gloria e di patria.</p>
            <p>Adunque, quanto al soggetto, una donna che con anima sovrumana e per lunghe sventure di amore santissimo s'avvelena e cade fra le braccia del marito ch'essa credeva morto, è soggetto di bella tragedia d'amore. Ma l'amore nelle tragedie, quand'esso sia la passione principale, deve regnare tuttoquanto e solo da sè; e tutti i caratteri, gli avvenimenti e le parole devono tutte rivolgersi a infiammar quell'amore. Se non che avviene per lo più che il soggetto amoroso sia sterile di fatti, e quindi, come nella Mirra, l'autore dovrà alimentarlo di passione e così gradatamente e perplessamente che non occupi troppo dal principio alla fine, o troppo al principio e poco alla fine della tragedia; e che abbia vicende di dolor lungo e di gioia e speranza passeggera affinchè il tristo suono della medesima corda non riesca stucchevole. Può anche il poeta, come nel Tancredi di Voltaire, pascere lo spettatore d'avvenimenti straordinarii e cumularli su la passione d'amore onde rieccitarla; ma in questo caso farà più battere le mani che il cuore il quale vuol regnar solo, e non piange liberamente quando ha la mente confusa e abalordita dalla tela della tragedia. Or poichè la tua Laodamia è soggetto d'amore, ed essa è il protagonista come appare anche dal titolo, tu cadi sotto questa censura, che il protagonista e la sua passione sembrano accessorii, o se non altro sono misti ad altre passioni che primeggiano nella tragedia. Il Protagonista è quello che <emph>tutto opera</emph> come Otello, Maometto, Filippo; o quello per cui <emph>tutto è operato</emph> come Ifigenia, Pompeo (del Corneille), Ottavia, ecc.: e però bisogna che la passione del Protagonista ecciti le passioni benchè diverse di tutti gli altri a operare <emph>per</emph> o <emph>contra lui solo</emph>. Ma nella tua tragedia molte cose si fanno, specialmente le trame di Callante senza le quali l'azione non sarebbe aggruppata nè sciolta, e le quali ad ogni modo si fanno, o dati que' casi si farebbero senza il concorso di Laodamia; bensì, se tu ben noti, tutto si opera per o contro Protesilao. Così l'anima del lettore si distrae dalla divina passione di Laodamia per attendere curiosamente e con ribrezzo alle tenebrose insidie di quel ribaldo.</p>
            <p>Quanto a' caratteri vedo che bisognerebbe una lunga dichiarazione di questa parola, e mi manca per oggi ed il tempo e la freddezza d'ingegno a svolgere in dimostrazioni didattiche il concetto che ho ben radicato nella mente ma che non si può interpretare senza noiosissime definizioni. Ma perchè dall'esecuzione vedo che tu pure sai che cos'è <emph>carattere</emph> aspetterò di parlarne da logico e definirlo teco quando ciarlando tra noi potremo illuminarci scambievolmente: e trattanto dirò de' caratteri rappresentati da te.</p>
            <p>Di <emph>Laodamia</emph> t'ho detto assai dicendoti che le sue prime parole mi mossero al pianto: ma appunto perciò, avendo mostrata apertissimamente la sua passione sin da principio, ed avezzato il cuore degli spettatori a compiangerla, Laodamia ne' tre atti intermedii non domina quanto dovrebbe col suo pietosissimo affanno l'anima mia.</p>
            <p>
               <emph>Ificlo</emph> è carattere ben immaginato, ma non ben disegnato; perchè la incoerenza la perplessità e la debolezza della vecchiaia paiono facilmente degenerate nel rimbambito e nello scemo: infatti nell'atto secondo Ificlo sdegnato della strage fatta [da] Podarce, si placa subito, e la smodata fiducia che ha in Callante, che il vecchio dovea pur dopo tanti anni conoscere, o almen nutrirne sospetto, infonde nel lettore una specie di compassione a cui è mista alcuna vena di disprezzo e di riso. Saul invece sospetta d'Abner talvolta. Con tutto ciò il tuo buon vecchio m'ha fatto anch'egli piangere spesso: ma torno a dirti che non dobbiamo sperare negli altri tutti i sentimenti del nostro cuore.</p>
            <p>
               <emph>Podarce</emph> è feroce brutalmente, inoltre è astuto più che non si conviene a tanta ferocia, ed è carattere più orribile che terribile: se tu l'avessi fatto più innamorato di Laodamia avresti forse temprato il ribrezzo, e bisognava temprarlo, perchè:</p>
            <p>
               <emph>Callante</emph> è tal carattere che bastava senza Podarce a far contrapposto alle virtù di Laodamia ed alla bontà d'<emph>Ificlo</emph>: e Callante è carattere veramente terribile, ma pecca 1<hi rend="apice">o</hi> perchè, alla vendetta contro Ificlo par che aggiunga e quasi gratuitamente l'odio contra tutto il genere umano. 2<hi rend="apice">do</hi> perchè sprezzando Podarce e abborrendolo come tiranno, e mostrandosi di più alto ingegno che Podarce, termina ad essere servo, e macchinatore stolto delle trame che fanno Podarce re, e al quale Callante ubbidisce. 3<hi rend="apice">zo</hi> perchè – quantunque sì fatti caratteri e le loro azioni e parole debbano essere tenebrose –·il poeta non lascia vedere nè come nè perchè nè quando nè a qual fine determinato si faccia col consiglio e consentimento di Callante quella congiura che riducesi poscia al nulla. 4<hi rend="apice">to</hi> Pecca finalmente questo carattere perchè unendosi a quel di Podarce accresce l'orrore: ricordami d'avere assistito all'Ottavia dell'Alfieri ch'io aveva letta e riletta con somma pietà e meraviglia; ma vedendo vivi e parlanti Nerone, Tigellino e Poppea scellerati mostruosi accaniti contro l'innocente figlia di Claudio, sono fuggito al terz'atto compreso di ribrezzo noioso e nauseante, quasi vedessi un bambino sbranato vivo da un tigre; e mi sono tanto più confermato nella mia sentenza che i caratteri senza armonia tra di loro, e senza contrasto graduato riescono male.</p>
            <p>
               <emph>Femia</emph> è bel carattere e giunge in tempo; ma è esagerato dallo spirito di vaticinio mal preparato, e quindi troppo nuovo al lettore; inoltre mostrando tanto senno e previdenza si lascia morire tra le braccia gl'innocenti, e trucidare i suoi congiurati, nè il lettore vede il perchè.</p>
            <p>
               <emph>Protesilao</emph> è il carattere più bello e meglio disegnato degli altri tutti, ed è grecamente rappresentato, e chi immagina un Protesilao così fatto e lo fa comparire a quel modo in iscena non è scrittore d'ingegno mediocre: l'unica macchia di questo carattere deriva dalla troppa facilità con che in que' frangenti fidasi di Callante ch'ei aveva conosciuto già per inveterato e perfidissimo traditore, e che avea ragioni di vendetta contra Protesilao; tanto più che questi dice poco dopo al ribaldo: <quote>Oh come forvo mi sogguardi</quote>.</p>
            <p>Da questi caratteri adunque, e prescindendo da' loro difetti, deriva che la tua tragedia è una lotta di scelleratissimi avveduti e forti, contro i virtuosissimi incauti e deboli: e quindi da una parte ispira orrore e non terrore, e dall'altra pietà senza nobile ammirazione degli sventurati: il che t'è accaduto perchè il contrasto de' caratteri non è graduato nè armonico.</p>
            <p>Quanto al <emph>progresso dell'azione</emph>, tu (e da quanto ti ho detto a Milano, e dalla lettura tua dell'Alfieri e de' Greci, e da ciò che poc'anzi ti ho scritto) sai: che, secondo me e gli esempi de' grandi che vagliono assai più di me, l'azione e il suo progresso non consiste negli avvenimenti affollati, e incalzantisi, bensì negli accidenti naturalissimi e minimi che rieccitando le passioni de' personaggi le infiammano, e le fanno scoppiare e le riducono alla catastrofe: e questo progresso di passione è per me il vero moto dell'azione tragica: e per darti un esempio a cui le donne e i fanciulli assentiranno, vedi che tutto intero il libro dell'Ortis benchè senza azione d'avvenimenti progredisce rapidamente e pietosamente pel progresso della sola passione d'un uomo solo rieccitata da pochissimi e naturali accidenti. Ma nella tua tragedia non vedo che le passioni progrediscano perchè Laodamia alla fine del terz'atto è nello stato d'animo in cui trovavasi alla seconda e terza scena dell'atto primo; così Ificlo. E quanto agli avvenimenti ed accidenti nessuno ne accade che renda più grave il frangente dell'atto 2<hi rend="apice">o</hi> del matrimonio violento di Laodamia con Podarce; e sino a tutto l'atto terzo non si opera nulla: bensì nel 4<hi rend="apice">to</hi> e nel 5<hi rend="apice">to</hi> atto gli avvenimenti si affollano e s'incalzano, e Femia, e la congiura, e Protesilao inopinatamente apparso, e l'evocazione dello Spettro, e tant'altre circostanze non ben preparate nè graduate confondono la mente dell'uditore: così prima tu hai peccato nel <emph>poco</emph>, e dopo nel <emph>troppo</emph>.</p>
            <p>Quanto all'<emph>orditura</emph>, le critiche fatte agli ultimi due atti ti dimostrano che pecca, perchè nè la congiura è ben chiara, ed è anzi oscurissimo il modo con cui i congiurati si dileguano o muoiono; nè l'evocazione dello Spettro venuta in mente a Laodamia, e sì facilmente veduta da Ificlo, è preparata in modo che il mirabile ed il terribile di questo rito riesca credibile al lettore de' nostri tempi metafisici; nè l'avvelenamento spontaneo di Laodamia può ascriversi se non a <emph>stolta</emph> disperazione, e l'idea della stoltezza e della poca forza d'animo scema assai la pietà: nè la vendetta di Callante è consentanea alle sue intenzioni. – A l'<emph>orditura</emph> circa la connessione delle scene e degli atti poche censure potrei farti; parmi bensì che potresti agevolmente fare che i personaggi venissero e partissero, per motivi più evidenti e più necessari.</p>
            <p>Lo <emph>Stile</emph> osservandolo nelle sue parti: – 1<hi rend="apice">o</hi> di ciò che si deve dire; 2<hi rend="apice">do</hi> del modo con cui ciò che si deve dire è concepito e sentito; 3<hi rend="apice">zo</hi> del modo con cui sono disegnate le idee tra di loro; 4<hi rend="apice">to</hi> del modo con cui sono colorite cioè della frase; 5<hi rend="apice">to</hi> finalmente della proprietà del vocabolo, cioè della lingua, – osservandolo in tutte queste parti io non ti direi cose che tu non abbia altre volte udite da me, ed allungherei questa lunghissima tiritera. Andrebbe bene ad ogni modo che queste teorie si potessero applicare oggi al tuo stile, ed esaminare da te ed approvarle o correggerle. Ma riserbandosi ad altro tempo dirò; che: quanto al 1<hi rend="apice">o</hi> capo, tu dici ciò che ogni personaggio deve dire. Quanto al 2<hi rend="apice">do</hi> tu concepisci chiaramente e fai sentire fortemente. Quanto al 3<hi rend="apice">zo</hi> capo tu non hai sobrietà nè esattezza di disegno, e spesso l'idea accessoria spicca più della principale. Quanto al 4<hi rend="apice">to</hi> la tua frase è quasi sempre poetica e il colorito vivissimo e risentito; bensì ti manca certo raffinamento di gusto; e l'acquisterai con l'esercizio di scrivere molto e con la meditazione dello stile de' pochi grandi scrittori, e segnatamente de' Latini e di Virgilio. Quanto al 5<hi rend="apice">to</hi> la frase perchè è, come deve sempre essere in ogni vero scrittore, tutta tua propria, ti fa alle volte violare il carattere della lingua italiana, e le critiche del Gironi che sono per lo più pedantesche e stolte ne' <emph>vocaboli</emph> usati da te, sono sovente giustissime su le particelle e i nessi de' nomi co' verbi. – Questo sia detto su lo stile tragico e poetico assolutamente, il quale tu sai ch'io credo doversi fare alto e confinante quasi col lirico: – ma anche le ottime e perfette cose non giovano in tutti i tempi, e sono simili alla virtù ammirata freddamente spesso da chi può ravvisarla, e non creduta da molti, o almeno stimata disutile. Così è dello stile delle tragedie che si vogliono far intendere al pubblico: le bellezze dello stile ci perdono, le cose alte non si intendono, le sublimi paiono esagerate ed oscure: e però la troppa poesia della tua tragedia potrebbe essere tacciata dagli uni, e non intesa dagli altri: ed io pure vorrei che talvolta le tue frasi fossero men vive, e più naturali. Bensì il tuo verso è bello assai, e d'una facilità non plateale, e sonante di certa armonia e spontanea e secura. Vedi per altro che talvolta la fretta l'orecchio e la mano non ti tradiscano.
<quote rend="block">
                  <l>«Della congiura i fautori si stavano»</l>
                  <l>«Necessità un terribile esempio»</l>
               </quote>
sono versi mal fatti anzi non sono versi. E per darti un esempio anche delle frasi che non mi piacciono citerò queste due: <quote>Sotto l'idolo non nacqui io del timor</quote>. Che vuoi tu dir qui? Che tu non adori il timore? o che non ti fai adorare dal timore? Il luogo dov'è detto questo pensiero produce amfibologia; senza che la stessa metafora la produce da sè. L'altra frase pecca d'improprietà ed è questa: <quote>Governator d'Antrone</quote>. Governatore d'una città è frase moderna; bensì gli antichi Greci dicevano governatore di una o più navi: ma per comandante guerriero, o prefetto, o magistrato d'una città va cercato altro vocabolo che non mi viene ora in mente. Bensì bellissimo e per la frase, e per la sentenza e per l'armonia è quel verso,
<quote rend="block">
                  <l>«Siam regia polve, ma siam polve entrambi.»</l>
               </quote>
E di questi n'hai molti.</p>
            <p>Dopo queste severe censure dico: che la tragedia mostra un'anima alta, un cuore ardente, un'immaginazione abbondante ed un ingegno insomma che fa sperare moltissimo, appunto perchè sbaglia per troppo vigore e per ardite imprudenze: ti dirò anche che tu ti mostri poeta anche a chi non vedesse fuorchè soli cento de' bei versi di quella tragedia: ti dirò; ch'io non la farei rappresentare perchè con poche settimane di nuove vigilie sovr'essa, o in parecchi mesi nel lavoro d'un'altra potresti mostrarti più sicuramente al giudizio del pubblico; e il primo giudizio il <emph>primo</emph> è terribile e dà cieca norma anche agli altri. Tuttavia la mostrerò a Blanes, e ne parlerò come amico tuo e del vero; nè conosco altra tragedia di viventi in cui uno scrittore abbia avuto nel primo suo tentativo merito pari al tuo. Or lasciami riposare, e ti scriverò d'altre faccende: bensì di quanto leggi su la tragedia piglia discretamente il meglio e intendimi come puoi, perchè appena so ciò che ho scritto in tanta fretta e foga d'idee. –</p>
            <p>Silvio mio, ora ti vo' dire che fui, mesi addietro cortesemente dal Direttore di polizia o Commissario generale di Toscana richiesto delle mie ragioni d'<emph>ostracismo</emph> (come diceva egli) fuori del Regno. Ed io cortesemente gli risposi come andava risposto: nè io temo d'oppressione qui, bensì di noie. Perchè senza miei meriti mi credono <foreign lang="lat">hominem magna et præclara minantem</foreign>; e quanto io più astretto dalle mie infermità, da' tempi, e molto più da un non so che di rigido e di mesto cho sta sempre con me – quanto più vivo ravvolto in me stesso, tanto più si vanno travedendo motivi di sospettare di me. E ier l'altro fu seriamente ed ansiosamente domandato a chi mi conosce, se io a primavera partissi per le parti meridionali d'Italia: delle mie lettere non ti parlo, le quali mi giungono, tardissime sempre. Briche conosce il Direttore generale di polizia; e questi anzi, avendolo io incontrato a caso, volle per gentilezza mostrarmi una lettera recente di Briche, e darmi nuove di persona ch'egli sapeva essere mio amico: e bisogna pure che Briche, poichè fa l'erculeo sforzo di scrivere e di sigillare una lettera, sia affratellato con Lagarde, e possa essere creduto. – Or tu dirai a Briche, ed insisterai che scriva di me tuttociò ch'egli sa, ed in modo ch'io sia lasciato in pace. Se poi Briche fosse vinto dalla pigrizia non te ne affliggere: nè questo ad ogni modo sarebbe aiuto necessario – da che il mio governo e il mio nome, e la mia tanta coscienza mi proteggono sempre – bensì è un espediente di previdenza lontana: fatto, gioverebbe; ma trascurato non nuocerà: perch'io non partirò se non quando il mio consiglio, la mia salute e la versione di Sterne, e soprattutto la mia povera <title>Ricciarda</title>, saranno all'ordine in modo ch'io possa pellegrinare senza pensieri. – Trattanto, Silvio mio, io sono consolato dalla primavera, la quale, dopo quindici e più giorni di freddo acutissimo e micidiale, siede fresca su tutti i colli qui intorno spogliatisi ad un tratto di neve. E de' dolori del mio corpo appena mi rimane sentimento, o piuttosto non ne sono talvolta afflitto che dalla memoria e dal timore di risentirli: ma per fortuna della mia natura io apro poco la porta al timore; e la memoria è ora affaccendata da reminiscenze più forti – bench'io abbia patito assai – ma più forti assai delle mie malattie. Perchè, figliuolo mio, que' tanti amici perduti – e Giovio più degli altri – non mi lasciano in pace, e non posso piangerli: però vedo che non avrò sfogo; e che, come m'è avvenuto d'altre perdite, la memoria e il dolore cresceranno col tempo. Vivi tu almeno, Silvio mio; vivi per la tua patria e per me; ed io, finchè avrò senso di vita, sarò tuo. Or addio. Bacia Borsieri, e saluta Banfi, Caleppio e l'Emilia. Addio, addio.</p>
            <closer>
               <signed>Il tuo FOSCOLO.</signed>
            </closer>
         </div1>
         <div1 n="1273. A Camillo Ugoni (23 Febbraio 1813)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Firenze 23 Febbraio 1813.</dateline>
            </opener>
            <p>Ugoni amicissimo – Voi da più mesi aspetterete lettere da me; e ve ne sarete omai dato pace; tanto più ch'io non sono accreditato di diligenza tra gli autori d'epistolarii. Saprete ad ogni modo ch'io mi ricordo di voi, perchè sapete ch'io non mi dimentico degli amici se non quando sono dimentico della vita; però non mi siete affatto uscito di mente se non nel sonno, e sol m'uscirete per sempre quando chiuderò gli occhi; e questo mio cuore inquietissimo gelerà nelle mani della Morte. Intanto questo mio cuore, mio caro Ugoni, è piagato dalla morte di tanti amici miei militari; e la memoria di queste perdite cresce con gli anni, da che si vanno desiderando quegli amici che la gioventù sola può eleggere e la lunga consuetudine radicare nel nostro cuore. Or sono a' trentacinque anni: e se m'abbandonano i piaceri da me apparecchiati per questa età, pochi omai posso raccoglierne per l'avvenire. Onde quanto più piango gli amici perduti tanto più amo que' pochi che mi rimangono. Salutatemi dunque e baciatemi Borgno, e Bianchi, e Lechi, ed Arrivabene, e Scalvigni assai; gli scriverò un giorno forse. Ma di Borgno verrei vedere stampata la dissertazione e la versione ed il carme; fate omai di spedirmela per mezzo di alcun libraio corrispondente di Molini e Landi in Firenze: piacciavi anche di pagare a Borgno i due esemplari a' quali mi sono associato; ve ne rimborserò o di qui, o quando tornerò in Lombardia, o come vorrete. Lo Sterne si sta stampando a Pisa; e la Ricciarda sarà presto finita: ma ho spesso certe angosce di cuore preparate forse dalla natura nell'utero di mia Madre, ma esacerbate dalla fortuna in questa valle di lagrime; per cui non posso lavorare nè quanto nè come vorrei. Salutate la Marzia, e vostro fratello in nome mio e di Stefano. Appena stampato manderò tre o quattro esemplari dello Sterne per voi e gli amici nostri: ma ci vorranno forse due mesi ancora.</p>
         </div1>
         <div1 n="1274. Alla Madre (23 Febbraio 1813)">
            <opener>
               <salute>Alla Madre – <emph>Venezia</emph>.</salute>
               <dateline>Firenze 23 Febbraio 1813.</dateline>
            </opener>
            <p>Madre mia – Ricevo oggi una lettera dall'Angiolo che mi reca infinita consolazione, e quanta non n'ebbi forse mai da che tu m'hai dato de' fratelli. Non già del suo avvanzamento, benchè oltre l'essere Capitano egli sarà senza dubbio o aiutante di campo del Generale comandante la cavalleria, o aiutante maggiore d'un Reggimento: tanto Dio ha benedette le mie cure, ha premiate le fatiche di quel buon giovine, ed ha ascoltate le tue calde preghiere, la mia consolazione più vera deriva dal vedere che il tuo figlio al primo raggio di lieta fortuna pensa a te ed alla sua famiglia. Mi scrive che malgrado alcuni debiti che gli restano da pagare, e parecchie spese vistose che deve fare prima della sua partenza, s'è ad ogni modo concertato col Ministero della Guerra perchè ti faccia puntualmente pagare ogni mese lire cinquantadue di Milano, che fanno otto napoleoni, i quali aggiunti a quello che avete ed alla pigione di casa ch'io voglio che ad ogni modo continui ad essere pagata da me, vi farà, miei cari, vivere meglio assai, e sostenere con men dolore le vostre tante infermità, e sopra tutto – e di ciò scongiuro te Madre mia, e la Rubina – sopra tutto vi facciate meglio servire, perchè nell'età dell'una e nello stato infermo dell'altra avete bisogno di servitù. Ecco in due voi avete ventisei, e compreso l'affitto di casa, trenta talleri al mese, oltre i regalucci che sicuramente io che sono il vostro fattore v'andrò facendo: e per ora ho meco un bel velo da testa di bionda elegantissimamente e riccamente ricamato, lungo braccia quasi tre, e largo uno, per la Rubina; ed insieme una tabacchiera di tartaruga con un bel mosaico sopra dov'è un cardellino, e una vera da dito fatta co' miei capelli e legata in oro per la Mamma. E se fra due o tre giorni non troverò occasione, vi manderò l'involtino per la posta. Trattanto per onore dell'Angiolo, desidero che voi partecipiate gli effetti del suo buon cuore e del suo amore figliale agli amici e parenti, e sopra tutto a casa Naranzi; e dite al signor Costantino vecchio, che que' figliuoletti educati da te madre mia, con tanti sudori e con lagrime, e in mezzo a tanti pericoli e i vizii de' tempi sono stati e saranno benedetti dal Signore. Or addio: e tu, Pippi, studia ed impara da' tuoi zii ad amare e aiutare tua Madre: tu, Madre mia manda a noi tutti la tua santa benedizione.</p>
            <closer>
               <signed>NICCOLÒ.</signed>
            </closer>
            <ps>
               <p>
                  <emph>P. S.</emph> Quanto al pagamento mensile dovete esserne certi: sì perch'io sono in Italia e veglierò sempre agli affari di mio fratello; sì perchè il Ministro della Guerra ha già provveduto che tutte le famiglie de' militari sieno puntualmente servite.</p>
            </ps>
         </div1>
         <div1 n="1275. A Quirina Mocenni Magiotti [Febbraio o Marzo (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Febbraio o Marzo (?) 1813] Mezzodì.</dateline>
            </opener>
            <p>Esco di casa a vedere una villetta; e m'era impegnato da ier l'altro. Prima delle quattro verrò ad ogni modo.</p>
            <p>Ho messo ier sera a soquadro tutta la festa perchè ho titillate con epigrammi le giovani, e con lodi le vecchie, e tutte correvano addietro il mio Domino Lombardo.</p>
            <p>Or addio mia donna addio.</p>
            <closer>
               <signed>Il tuo UGO.</signed>
            </closer>
         </div1>
         <div1 n="1276. Al dottore Luigi Ramondini (9 Marzo 1813)">
            <opener>
               <salute>Al dottore LIUGI RAMONDINI – <emph>Milano</emph>.</salute>
               <dateline>Firenze 9 Marzo 1813.</dateline>
            </opener>
            <p>Mio caro amico – Non so a chi raccomandare la persona che ti recherà questo foglio se non a te che hai cuore e volontà e mezzi forse da compiacere alla tua umana natura e alla preghiera dell'amico tuo. Ho condotto meco in Firenze un uomo dell'età mia per domestico; nè io posso dolermi della sua fede; posso bensì lodarmi della sua abilità. Ma tu sai che il genere umano vive sempre d'antipatie e di simpatie; ed il suo carattere un po' troppo riservato e tristo meco, e un po' troppo risentito con gli altri m'obbliga a rimandarlo, benchè con grave mia spesa, a Milano, e a cercarmi persona forse men abile ma più omogenea a me, che ho bisogno di essere rallegrato e di non udire liti e pettegolezzi domestici. In altra casa dove il padrone sia men povero di me, e men occupato di libri, di pensieri e d'infermità, e dove vi sia un maestro di casa o un vigilante padre di famiglia, e sopra tutto in una casa senatoria o ministeriale, quest'uomo può riescire utilissimo agli altri e a se stesso. Vedi dunque di far per lui tutto quello che puoi. Dell'altre mie cose ti parlerà una lettera che manderò a Pellico per te.</p>
            <ps>
               <p>
                  <emph>P. S.</emph> Del danaro che hai di mio, piacciati di dare n<hi rend="apice">o</hi> 6 napoleoni a Domenico mio vecchio servo.</p>
            </ps>
         </div1>
         <div1 n="1277. A Quirina Mocenni Magiotti (Marzo 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Marzo 1813].</dateline>
            </opener>
            <p>Mia cara Amica – Ecco ciò ch'io ti voleva dire ier sera, se fossi restato solo con te. – Io non ho preso da Bicchierai il danaro ch'io doveva pigliare a' primi di marzo sì per risparmiare una mezza dozzina di zecchini di frutti, sì perch'io credeva che non n'avrei più di bisogno. Ma da tre ordinari non ricevo lettere; alle dieci era già stamattina venuto il corriere d'Italia, e non vedo novelle nè cambiali da Milano nè da Venezia. Prevedendo questo accidente ho scritto a Molini perchè venga oggi, e verrà fra mezz'ora; ma egli non vorrà forse recedere dal 12 per 100, al qual prezzo mi offrì più volte danaro contro cambiali. Se dunque tu puoi darmi 80 zecchini, parte de' quali dovrò pagare il dì 15, io te ne sarò grato: ma non li prenderò che a questi due patti, e ricordati ch'io soglio essere irremovibile: primamente tu piglierai una cambiale pagabile in sei mesi; in secondo luogo io ti darò il cinque per 100. Senza queste due condizioni, io sarò obbligato a dipendere dal Bicchierai o da Molini, col quale contratterò definitivamente a norma della tua risposta. Addio in fretta perchè ho qui innanzi a me gente d'ogni tribù. Alle una o poco più tardi ti vedrò. Addio addio.</p>
         </div1>
         <div1 n="1278. A Silvio Pellico (27 Marzo 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 27 Marzo 1813.</dateline>
            </opener>
            <p>Io era certo, Silvio mio, che le mie censure ti sarebbero riescite più grate delle altrui lodi: solo mi rincresce d'averle scritte sì in fretta e d'avere più ciarlato che detto sopra un argomento che tanto importa a noi due; ed ora m'importa assai più; poichè dal tuo ingegno e dalla tua fama dipende in gran parte quel po' di contentezza ch'io spero nella mia vita. Non mi venne fatto, o mio Silvio, d'indurre Blanes a leggere la tua tragedia, per sapere da lui s'egli l'avrebbe recitata e a che patti: qui faceva da comico e da impresario – ed anche un po' da <emph>intrigante</emph> – e la signora Pellandi dava qua e là molte lezioni d'arte teatrale a certe nobili sguaiate che non impareranno mai a recitare perchè oltre la pronunzia bisogna mente cuore ed educazione: e tu sai cosa sono le nostre patrizie. Ho più volte invitato Blanes e la Pellandi – e il marito e la figliuoletta; vedi pazienza! – a desinare con me: e me l'hanno promesso più volte; ed una volta s'era apparecchiato ogni cosa; ed una bella signora s'era assunta di leggere ad ora ad ora alcune scene della tua Laodamia per aiutare il mio polmone che non è più quel d'una volta. – Ma mi mandarono a dire che per quel giorno non potevano venire; ed io dopo avere desinato, e letta la tragedia con gli altri amici, ho consegnati tutti i comici al diavolo. Non però ebbero tutta la colpa; perchè oltre che Blanes è fiorentino ed ha qui parenti molti e faccende, la Pellandi piacque alla gran duchessa; però dal pensare al non pensare aveva a mezzodì l'ordine di recitare per la sera il dramma improvvisamente destinato nel <emph>gabinetto dell'Apollo imperiale</emph>. E appunto in quel dì all'<emph>Apollo imperiale</emph> venne in capo non so se d'<emph>intendere</emph> o di <emph>vedere</emph> la Mirra. Ad ogni modo io della Laodamia ho parlato al Blanes in guisa da persuaderlo a recitarla; – a te ad ogni modo vorrei persuadere di rifarla e di correggere i caratteri, e sopra tutto di trovare più schietta, più evidente, e più credibile catastrofe. Ciò che mi dici della tua povertà, è indegno della tua nobile mente: la povertà va riparata col sudore, o tollerata con la costanza; ma non mai alimentata de' proprii studii più cari, e della propria fama. Tu non devi dar una tragedia che sia or lodata ed or compatita, bensì scrivere in modo da forzare i giusti a stimarti, e gl'ingiusti a biasimarti con quel vile livore che onora più degli applausi: credi a me, Silvio mio, e ritocca la tua tragedia che n'è degna. – Or fa le seguenti cose per me: ringrazia Briche e te stesso della lettera scritta a La-Garde: bacia tenerissimamente Odoardo; e saluta l'Emilia, tuo fratello, Borsieri, e gli amici tutti: vedi se mio fratello è in Milano, e digli che ricuperi due lettere una di dieci giorni addietro, ed un'altra d'oggi da me speditegli a <emph>Lodi</emph>; di ciò ti prego assaissimo. Finalmente al dottor Ramondini dirai, ch'io gli spedisco un grosso plico di lettere pel Ministro, per Veneri, per te ecc.: lo imposterò martedì venturo: pregalo di raccoglierlo e (perchè costerà caro) di pagarlo co' miei danari; da che mi dorrebbe ch'egli, oltre a disturbi, soggiacesse anche alla spesa; mi premerà poi ch'egli solleciti le mie domande a' Ministri ond'io possa vivere quieto. Per ora addio. Martedì la lettera di Ramondini ti porterà assai cose di me. Addio. Addio. Il tuo</p>
            <closer>
               <signed>FOSCOLO.</signed>
            </closer>
         </div1>
         <div1 n="1279. A Dionisio Bulzo (30 Marzo 1813)">
            <opener>
               <salute>A DIONISIO BULZO – <emph>Zante</emph>.</salute>
               <dateline>Firenze 30 Marzo 1813.</dateline>
            </opener>
            <p>Dionisio mio – io non sapeva più oramai che sperare; e il mio più amaro pensiero era che voi non foste arrivati; e benchè l'unica tua da noi ricevuta sia del 12 settembre; e d'allora in qua non sappiamo novelle di te, la certezza che tu sei in patria ristora l'afflizione cagionataci dalla tua lontananza. Or noi stiamo aspettandoti, Dionisio mio, aspettandoti sempre: e trattanto passeremo la state in campagna sopra una collina presso Firenze; e spero che la campagna sarà più propizia alla mia mente, al mio cuore, e al mio corpo; – tu m'hai lasciato infermo, e non sono ancor ben guarito. – Inoltre la solitudine e i piaceri campestri gioveranno maggiormente agli esercizi di Stefano, preserveranno i suoi costumi nell'età più pericolosa dell'uomo, e aiuteranno i suoi studi, poichè in campagna il maestro abiterà insieme con noi. All'autunno, se la mia salute potrà tollerare il viaggio, andremo a Roma ed a Napoli; ed a primavera del 1814 torneremo a Venezia per pochi giorni, e poscia a Milano. Questi disegni ad ogni modo dipendono dalla tua tornata; e Dio faccia che tu possa tornare presto; e farcegli cangiare, o a secondarli, viaggiando quietamente economicamente ed utilmente con noi. Dobbiamo dirti che dal signor Spiridione Naranzi, tuo fratello ed io abbiamo ricevute molte e spontanee e cordiali assistenze: toccherà a te a compensarle, come a noi ad essergliene grati per tutta la vita. A Milano farà sapere tue nuove. Abbraccia Costantino, Giorgetto Rossi e gli altri amici miei, e ricordami al mio maestro canonico Reynaud. Addio, mio Dionisio; noi amando te ci amiamo più cordialmente tra noi due. Addio con tutta l'anima – addio – L'amico tuo <emph>ecc</emph>.</p>
         </div1>
         <div1 n="1280. A Quirina Mocenni Magiotti [Marzo (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Marzo (?) 1813].</dateline>
            </opener>
            <p>Ti rimando, mia donna gentile, – e tu li rimanderai con mille ringraziamenti al signor Domenico, – il <title>Savonarola</title> e le <title>Storie del Nelli</title>, dentro le quali troverai la <title>Laodamia</title> e il ritratto del tragico: ho alcun altro tuo libro; ma lo riavrai prima che io muti casa. – Oggi Stefanino desinerà teco, ed io per naturalissima conseguenza con Stefanino: ma se farai <emph>foresterie</emph> m'avrai sempre d'ora in poi per forestiero, e m'obbligherai a darti del <emph>Lei</emph>: e saresti cagione ch'io ricadessi malato del <emph>malumore</emph> di cui sono guarito. Bisogna anche ch'io ti parli di cosa che mi preme, onde verrò un'oretta prima del fattorino; il quale non sa per anche ove pranzaremo. Mandami tue nuove, ed amami perch'io t'amo.</p>
         </div1>
         <div1 n="1281. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>Non scenderò per oggi, Quirina mia; il vento forse mi farebbe male; e peggio il moto: e devo anche aver l'occhio a mille cose che si vanno accomodando. Nel resto non mi trovo malcontento; e la pace ch'io provo mestamente quassù, sarebbe invece lietissima s'io potessi avere in te vicine le due persone che mi sono sì necessarie, l'amante e l'amico. Ma io verrò a cercarti, perchè quanto più lungamente starò a rivederti, tanto più il mio cuore e tutti i miei pensieri sospireranno te sola, mia cara Amica – Domani, senza fallo, dopo mezzodì sarò teco; e solo potrebbe rattenermi la grandine o un diluvio di pioggia. Ma non pioverà spero. – Addio addio, Quirina mia; amami perch'io t'amo davvero. Addio addio.</p>
         </div1>
         <div1 n="1282. A Silvio Pellico (3 Aprile 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Bellosguardo 3 Aprile 1813.</dateline>
            </opener>
            <p>Silvio mio – Intendeva di scriverti lungamente, come ti promisi sabbato scorso, ma da lunedì sino a ieri io ebbi la noia e i dolori delle varici che mi si rigonfiarono nel collo dell'uretra, e che ho guarito con le mignatte, ed ora tento di sanare del tutto co' bagni freddi. Sto in una villa dove Galileo veniva a conversare con le stelle: io converso con le mie malinconie; sono ad ogni modo libero e solo. – Ti scriverò dunque presto liberamente, e con l'amoroso desiderio dell'uomo solitario che sdegna gli uomini che non conosce, benchè gli sieno vicini; e che sospira i suoi pochi amici lontani. – Or vorrei che tu tornassi ad avvertire Ramondini che oggi consegno il piego alla posta; e pregalo di riscuoterlo, e di eseguire, amandomi e perdonandomi, le commissioni con le quali sono dalla fortuna costretto a noiarlo: se mai non potesse ben leggere i miei brutti caratteri, aiutalo; e se tu potessi pigliarti in sua vece alcuna delle noie ch'io gli do, tu farai sommo piacere a me, e forse a Ramondini, e certo a te stesso. – Finalmente, caso che Ramondini non fosse in Milano, riscuoti la lettera sua che ha il mio carattere, aprila, e fa per me quello che puoi. Addio in fretta, ma con tutta l'anima. Addio.</p>
         </div1>
         <div1 n="1283. A Silvio Pellico (6 Aprile 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>[Bellosguardo] 6 Aprile [1813].</dateline>
            </opener>
            <p>Presto, Silvio mio; perchè ho dovuto copiar questa lettera, tanti scorbi ho fatto nella prima minuta; e poi ho dovuto ricopiarla per umanizzare s'io poteva il mio gattesco carattere; ed ho perduto sei quarti d'ora. – Dunque questa è la lettera per Fontanelli. – Dàlla a Ramondini; la pieghi e la sigilli; ci aggiunga una petizione bollata, e la raccomandi: ne parli al segretario generale Zanoli, ed all'aiutante Provasi a cui scrissi diriggendo la lettera <emph>ferma in posta</emph>: veda d'ottenere presto ogni cosa, e mi mandi la licenza ministeriale. Se Ramondini non fosse in Milano, ricupera tu dalla posta un mio piego a lui diretto; aprilo; ed eseguisci le commissioni. – Addio addio; e perdonami.</p>
            <closer>
               <signed>Il tuo UGO.</signed>
            </closer>
         </div1>
         <div1 n="1284. Alla famiglia (6 Aprile 1813)">
            <opener>
               <salute>Alla famiglia – <emph>Venezia</emph>.</salute>
               <dateline>[Bellosguardo] Martedì 6 Aprile 1813.</dateline>
            </opener>
            <p>Miei cari – Oggi otto vi scrissi; eccomi esattamente con la mia lettera settimanale a farvi sapere ch'io vivo, e benissimo; perchè la primavera di questo clima è beata, e mi fa più lieto d'animo e più vivo di mente; e il corpo in me suole sempre secondare lo spirito. D'Angiolo so buone e freschissime nuove; non partirà per ora; ma quand'anche partisse in quest'anno, noi dobbiamo star quieti sul suo destino; perchè la guerra non sarà viva, nè Sua Maestà la ricomincerà se non quando avrà apparecchiate nuove forze che la finiscano una volta per sempre. E poi l'Angiolo come aiutante di campo avrà meno fatiche e minori pericoli. Frattanto quello che mi consola tutti i giorni si è che l'Angiolo è contento, e che la sua contentezza ridonda pienissima nell'animo vostro; e voi, miei cari, ora anche per l'economia state bene, e la Rubina potrà finalmente attendere alla sua disgraziata salute: e la sua salute è l'unica cosa che mi affligge. – Io sto ora in campagna, poco lontano dalla città sopra una collina; e vivo più quietamente, e studio più assiduamente. La state di Firenze rende l'anima a' moribondi; ma il verno è così maligno che la toglie anche a' più sani: e fu veramente una benedizione d'Iddio ch'ebbe pietà di voi e che mi tenne sano ne' brutti mesi passati. Vorrei sapere se avete ricevuto ciò che vi ho spedito per mezzo del signor Petrizzopulo, e se i miei poveri regalucci riescirono di vostro gusto. Temo bensì che la vera non sia troppo stretta per la Mamma: in questo caso la Rubina può tenerla per sè, e cangiando o raschiando la lametta dove dice <emph>Madre</emph>, scriverci <emph>Sorella</emph>; il che si fa facilmente e con pochi soldi. Così: dirà: <emph>A te sorella mia</emph>. Perchè la Rubina ha le dita più minute della Mamma. Per la Mamma poi mi manderete una misura di cera sottile o di filo o d'altro per farle fare la vera che stia bene. – Se poi le va bene, mandatemi la misura della Rubina; e alla prima occasione manderò tanto la vera quanto le calzette per monsignor Bisbardi e pel Dottore a cui direte buon giorno, e a cui raccomanderete di volermi bene. Salutatemi anche la signora Rosa, e non tardate di scrivermi, e diriggete le lettere sempre ferme in posta a Firenze. Pippi mio, è gran tempo ch'io non ho tuoi caratteri, nè so quali progressi tu abbia potuto fare: ma temo che ne farai pochissimi finchè starai attaccato alla gonnella della buona Mamma e della buonissima Nonna. Ma verrò io a Venezia, e vedremo di dare educazione anche a te, e preparare così un nuovo sostegno alle nostre donne. Addio addio. Madre mia, manda a' tuoi figliuoli la tua santa benedizione. Addio.</p>
            <closer>
               <signed>NICOLÒ.</signed>
            </closer>
         </div1>
         <div1 n="1285. Del generale Achille Fontanelli (16 Aprile 1813)">
            <head>Del generale ACHILLE FONTANELLI.</head>
            <opener>
               <dateline>Milano 16 Aprile 1813.</dateline>
            </opener>
            <p>Signor Capitano, riscontro il vostro foglio corrente, prevenendovi di avervi accordato la chiestami proroga di otto mesi, cogli appuntamenti di mezza attività.</p>
            <p>Mi compiaccio di avervi in tal modo procurato i mezzi per consolidare la Vostra salute, e perchè possiate utilmente occuparvi degli ameni vostri studi, onde dare alla letteratura nuove ed interessanti produzioni.</p>
            <p>Ho il piacere di salutarvi, Signor Capitano, distintamente.</p>
            <closer>
               <signed>II Ministro della Guerra e Marina FONTANELLI.</signed>
            </closer>
         </div1>
         <div1 n="1286. A Quirina Mocenni Magiotti [Aprile (?) 1813]">
            <opener>
               <salute>A QURINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>Mia cara Amica – Non ho voce da parlare tanto sono raffreddato, nè forza di scrivere, tanto sono arrabbiato. – Ah domani voglio vivere tutto tutto il giorno dalla mattina alla sera con te. – Eccoti la lista – e perdona al tuo Amico. – Addio addio. – Per carità mandami il tuo Giuseppe senza del quale non so come potrò fare. – Addio. – Ah aspetto domani. Addio.</p>
            <closer>
               <signed>Il tuo amico.</signed>
            </closer>
         </div1>
         <div1 n="1287. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>S'io non avessi la certezza che domani – tutto domani – t'avrò vicina, e starò solo, tutto solo, con te, io non sopporterei con tanta rassegnazione l'infiammazione che mi arde tutto dentro e fuori. – Sono stato male tutt'oggi – male davvero – e benchè i miei ospiù sieno stati oltre ogni mia speranza benissimo – ed è tutto tuo merito, mia Quirina, – la loro soddisfazione e i loro ringraziamenti non m'hanno servito di rimedio: il tuo Giuseppe – e ti ringrazio anche di ciò – s'è portato da Eroe; ma io gli sarò più grato domani perchè t'accompagnerà. Non so, poveretta mia, se tu mi farai domani più da ospite che da infermiera; ma s'io starò anche morente vicino a te, non sentirò nè il dolore nè il languore dell'infermità. Or addio, Quirina mia; vado a letto; ardo tutto, e appena ho respiro: ma sinchè ne avrò sarà tutto tuo. Addio addio.</p>
         </div1>
         <div1 n="1288. Alla contessa d'Albany (18 Aprile 1813)">
            <opener>
               <salute>Alla contessa d'ALBANY – <emph>Firenze</emph>.</salute>
               <dateline>[Bellosguardo] Domenica sera [18 Aprile 1813].</dateline>
            </opener>
            <p>Signora Contessa – Ieri sono venuto in ispirito a venerare passando il ritratto del Conte; e ad ossequiar Lei; e a dare un'occhiata d'amore spirituale alla bella Musa che presiede tacita alle nostre conversazioni, – ed oggi più di ieri il mio spirito vola sino a Firenze, e torna per avvertirmi che ode suonare, e vede molte gentili ragazze che ballano. – Ma lo spirito ha un bel tentarmi; il mio disgraziato corpo è costretto a resistere mal suo grado alle tentazioni – insomma sono malato d'una infiammazioncella di petto e di gola, e da ieri in qua mi sento la febbre; e se fra tre giorni la molt'acqua, e la dieta, e il perpetuo e muto riposo non mi guarissero, verrò ad assaporare la infermità in Firenze, perchè non si dica ch'io voglio essere irregolarmente malato. -Ed ecco, Signora Contessa, le ragioni per le quali io sono necessitato a starmi qui tutto solo; – ma nessuna necessità potrà mai obbligarmi a non serbare verso di Lei l'animo di un servidore devoto e leale.</p>
         </div1>
         <div1 n="1289. Della contessa d'Albany (19 Aprile 1813)" lang="fre">
            <head>Della contessa d'ALBANY.</head>
            <opener>
               <dateline>[Firenze] Ce lundi, à 9 heures, 19 Avril [1813].</dateline>
            </opener>
            <p>J'avois bien appris, mon cher Monsieur, que vous aviez donné un banquet magnifique à un <emph>Courtisan</emph>; mais j'ignorais que vous étiez malade, et je suis très fàchée – mais cela ne m'étonne pas: il est trop fatiguant pour votre physique d'aller tous les jours courir là haut une couple de fois. Vos forces morales vous font illusion sur vos corporelles, et votre imagination vous fait croire que vous êtes un hercule. – Croyez-moi, soignezvous! la santé est le seul bien réel de ce monde, elle est même plus que nécessaire pour être un adorateur et un sacrificateur du Dieu d'Amour auquel vous êtes voué ainsi qu'à Apollon.</p>
            <p>Je regrette de ne pas vous voir, j' m'habitue facilement à jouir de votre aimable et instructive conversation qu'il est difficile de remplacer. Quand j'ai reçu votre billet hier au soir vos anciennes belles m'ont para inquiètes de votre santé, surtout la R. et l'Isabelle a demandé de vos nouvelles avec empressement. Vous êtes l'enfant gâté des femmes, votre enthousiasme pour elles les ravis. Pour moi, qui me pique de connoître vos belles qualités morales, car je vous crois aussi bon que spirituel, je m'interesse sincèrement et solidement à vous. Disposez donc de moi si je puis vous être nécessaire et comptez sur mon tendre intérêt. Descendez de votre Montagne pour vous faire soigner et qu'on puisse savoir plus facilement de vos nouvelles.</p>
            <p>Au plaisir de vous voir.</p>
            <ps>
               <p>Buvez du lait sucré si vous pouvez le digérer, tâchez d'éteindre le feu de votre poitrine avec laquelle vous ne devez <emph>pas trop badiner</emph>.</p>
            </ps>
         </div1>
         <div1 n="1290. Alla contessa d'Albany (21 Aprile 1813)">
            <opener>
               <salute>Alla contessa d'ALBANY – <emph>Firenze</emph>.</salute>
               <dateline>[Bellosguardo] Mercoledì, ore 3 [21 Aprile 1813].</dateline>
            </opener>
            <p>Avrei voluto risponderle ieri sera – ma fosse l'avere lungamente scritto, o l'aria che al cader del sole si fa più acuta, io non aveva più forza vitale in me stesso, e cercai ricovero sotto le coltri. E in quel lunghissimo affanno mi fu conforto il pensare ch'Ella, mia Signora, e le poche persone che hanno <emph>voluto e saputo</emph> conoscermi, vivono sollecite del mio stato. E mi venne allora, e lo serbo tuttavia, e domani sera l'adempirò – mi venne fortissimo un desiderio di rivederla e di significarle, com'io potrò, la mia affettuosa e divota riconoscenza. Ella, mia Signora, che sa, più ch'altri al mondo, esplorare avvedutamente il cuore dell'uomo, non ha bisogno ch'io le protesti – quantunque i dotti fiorentini mi chiamino <emph>duro duro che non so ridere nè sorridere, e più duro del medesimo Alfieri ch'era più duro d'un cavallo</emph>; cito letteralmente il passo dell'illustre <emph>Ferroni</emph> nell'elogio ch'egli una sera faceva di me, benchè non m'abbia veduto una volta in sua vita – ma ella almeno non ha bisogno che le protesti, che fra' pochi tesori di cui l'uomo possa godere e possa far godere agli altri io ripongo le facoltà <emph>di parlare e d'ascoltare</emph> senza l'intento di sedurre gli altri, parlando, o di tradirli, ascoltandoli. E questo commercio disinteressato ed affettuoso di opinioni, d'idee e di sentimenti sarebbe preferibile alla solitudine; ma l'elogio stesso dell'illustre <emph>Ferroni</emph> non giustifica il mio proponimento di non volere far mai questo nobile traffico co' letterati? i quali, pur troppo, si ricambiano reciprocamente le tre più vili doti dell'uomo: la <emph>noia</emph>, la <emph>invidia</emph> e l'<emph>adulazione</emph>. E se il <emph>Ferroni</emph> e molti altri illustri suoi pari m'hanno sì caritatevolmente trattato non conoscendomi, che sarebbe di me poveretto se potessero col loro occhialino discernere tante deformità dell'anima mia? – perch'io son uomo m tutto il significato – e le deformità appaiono più brutte e maggiori in chi le cerca col desiderio di ritrovarle. E però tutti i giorni sono più lieto d'avere ottenuto accesso presso di lei; e di trovarmi in una casa dove essendo contento degli altri posso senza fatuità mostrarmi contento di me. Verrò dunque domani sera, e mi pare mill'anni; sì perch'io spero che ventiquattr'ore di cura mi faranno star meglio, sì perch'io sono certo che quand'anche mi sentissi peggio, la sua compagnia mi sarebbe conforto come furono ieri le lettere di cui s'è piacciuta d'onorarmi. – Le Signore di cui ella mi parla mi sono care, ma non necessarie – care ad ogni modo, perchè son donne pur sempre; e l'Isabellina mi ha suggerito il mio <title>Ortis</title> ch'io amo ed amerò sempre perchè mi serberà per gli anni che ancora mi restano un monumento della mia gioventù quand'io aveva la ragione meno assennata e il cuore migliore, migliore d'assai, poich'era più caldo e men ritirato in sè stesso. La Massimina mi s'è fatta – e il torto è mio tutto – più amica che amante; e s'io ora volessi ch'ella sospirasse per me, suonerei una corda che dissentirebbe disarmonicamente dal tono dell'anima sua: nondimeno il suo amor proprio ha certi diritti e la mia gratitudine certi doveri, ch'io voglio rispettare religiosamente; e il mondo che per mia cagione ha parlato di lei, non avrà mai la meschina compiacenza di vederla trascurata da me. – Quanto alla terza – e davvero è bella persona! – non ho grandi speranze, forse perchè non ho fortissima volontà, ed è una specie di caccia ch'io piglio più per passeggiata di divertimento, che per desiderio di selvaggiume; anzi io soglio andare assai volte per le campagne circonvicine con uno schioppetto scarico e disarmato di pietra focaia; e così a un di presso mi sono fino ad or presentato e mi presenterò alla bella e altera persona [:] se si può fare la preda senza scoppio nè fiamma di archibugiate beato me [!] diversamente io me ne tornerò a casa in santa pace ad amoreggiare la mia povera <title>Ricciarda</title>, ch'io, or per debolezza di corpo, or per altre occupazioni di mente, ho abbandonata più volte; ed è omai tempo ch'io torni tutto a lei, e sempre con lei; e se non farà piangere gli spettatori in teatro, farà almen piangere me nella mia stanza secreta – e questo è pure un dilicato piacere riserbato dalla Madre natura a' Poeti. – E bisogna pur ch'io mi affretti; queste mie infermità di petto sono sfide della Morte la quale benchè forse lontana, s'affretta pur tutte le ore verso di me; e se mi s'accosta, potrò forse reggere ad alcune stoccate, ma rimarrò così sfinito di forze che non potrò più nè sentire nè immaginar altamente. Ecco la vera ragione per cui tento a tutto potere di vivere una vita piena, attivissima, utile – non fosse che per altri soli dieci anni; e mi pare che dall'anno <emph>45</emph> in poi rifiuterei rassegnatissimo la vita, purchè fossi certo – o m'illudessi almeno, di lasciare sopra il mio sepolcro alcun avanzo di me degno d'essere raccolto dalla posterità. Nè Ella, signora Contessa, creda ch'io sia sì infatuato della gloria da non sapere che in vita è accompagnata da crudelissime e inique persecuzioni, e in morte rimane avviluppata – almeno per chi la possiede – dalle tenebre eterne che seppelliscono il corpo, il cuore, e l'intelletto d'ogni uomo. Ma se la propria gloria è pericolosa a chi vive, e inutile a' morti, rimane pur sempre come bellissima eredità a' nostri concittadini e a' loro figli e nipoti, e s'io non avessi avuto l'esempio di tanti grand'uomini che co' loro sudori e spesso con le loro lagrime m'hanno lasciato tanto da forzarmi a divenire migliore, or io sarei forse un tristo cortigiano, o un gentiluomo sprezzante e sprezzato, o tutto al più un carnefice titolato del nome di generale <emph>bramasangue</emph>, e <emph>bramadanaro</emph>. – A proposito di cortigiano – e finirò le mie ciarle omai troppe – io non mi sono inteso di dare <foreign lang="fre">un banquet magnifique à un courtisan</foreign>: – aveva bensì invitata madama Orosco e la sua comitiva, e assai prima che si parlasse di queste nozze; ed anche allora non mi parve conveniente di invitare la giovinetta – ma la figlia deve andar sempre dietro alla Madre, e sperava che sarebbe venuta; se non che dopo il contratto nuziale previdi che sarebbe venuto anche lo sposo, perchè – almeno fino al giorno ch'egli non sia assolutamente marito – dovrà sempre andar dietro alla sposa. Non però lo pregai di venire; ma <foreign lang="fre">pour ne point donner lieu à aucune pensée</foreign> – mi fu scritto che mi domandava ospitalità per quel giorno: risposi ch'e' sarebbe sempre benvenuto; ed infatti fu gentilissimo e lieto oltre ogni speranza: queste cose stieno fra noi due. –</p>
            <p>Questa leggenda non partirà stassera – la Luna s'alza assai tardi, e non vorrei che questo buio e la via solitaria facessero apparire gli spiriti al mio servo, che è buon cristiano – ma che forse non mi perdonerebbe nel suo cuore s'io lo esponessi in ora sì inopportuna a questo scendere e salire faticosissimo. – Domani dunque la mia lettera verrà alcune ore prima di me. Ella frattanto, mia Signora, mi creda suo servidore ed amico leale.</p>
         </div1>
         <div1 n="1291. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>La Signora permetterà ch'io stassera non passi le mura della città per tre ragioni – Oggi io, non so per che colpa, sono malato, non tanto da stare a letto, ma tanto da non sapere come trarre il respiro; ed oggi il vento quassù è così forte che Stefanino s'è rivestito di panno – 2<hi rend="apice">o</hi> Domani parte la posta ed io ho da scrivere molte lettere che mi premono assai – 3<hi rend="apice">o</hi> La Signora mi ha espressamente ordinato che, quand'io mi sentissi male, non venissi a Firenze; ed oggi più che mai sono obbligato ad obbedirla perchè invece di tenerle compagnia, la obbligherei, senza ch'io volessi, a far da infermiera. – Fra queste ragioni si poteva prima supporre che c'entrasse la Ricciarda; ma la Ricciarda m'ha invece tanto seccato ieri ed oggi, che avrei bisogno di cercare per un po' migliore e più lieta occupazione.– Dunque domani verso le 12, perchè sino allora dovrò scrivere lettere, verrò col sole, ma volentierissimo, a Firenze.</p>
         </div1>
         <div1 n="1292. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>Ieri ho mandato Lorenzo con un biglietto dal mio banchiere, ed era in campagna. Stamattina l'ho rimandato e trovò chiuso; lo mando domattina, e se mai avesse la stessa sorte, ti prego di ritirare il biglietto, a scanso di pericoli se mai Lorenzo lo perdesse, e di consegnargli il danaro che potrai; ti avverto che a conto della cambiale lasciata a te, ho ricevuto 132 monete: ti chiedo scusa di tante noie, mia cara amica. È un'ora da che tu sei partita, e ch'io sono a letto e mi sento affannato peggio che mai. Domattina ti scriverò per mezzo di Pietro. – Addio.</p>
         </div1>
         <div1 n="1293. Al dottor Luigi Ramondini (23 Aprile 1813)">
            <opener>
               <salute>Al dottor LUIGl RAMONDINI – <emph>Milano</emph>.</salute>
               <dateline>Bellosguardo 23 Aprile 1813.</dateline>
            </opener>
            <p>«Amico mio, e non della ventura» – Amico mio vero – Ebbi in grazia delle tue cure paterne, oltre il denaro di cui m'hai avvisato, anche una lettera del conte Vaccari, e un'altra del Ministro della guerra con la proroga della licenza: onde s'io fossi sano, e potessi rivederti e ciarlare lungamente teco, una volta almeno alla settimana io mi loderei della fortuna, quanto a me e alla mia famigliuola e agli amici miei che mi restano, – perchè quanto alla fortuna dell'Italia, io ne vivo sollecito, e mando sempre voti per la vita del Vice-Re ch'io non ho lodato mai, ma che amo ed onoro assai – assai più di tanti suoi lodatori. A' due Ministri dunque tu renderai quante grazie saprai, e quella tua mite e leale eloquenza le farà parere più care. Dall'amico De-Capitani non ebbi lettera; ebbi ad ogni modo beneficii taciti e pronti; e so ch'egli ha l'anima piena per tutti d'umanità, e per me piena di amore. Il Barinetti rispose subito e mi mandò il conto che mi è utilissimo, poichè so con quanto biscotto andrò navigando: tu, se mai lo vedi, ringrazialo cordialmente della sua diligenza amichevole. Se talvolta accadesse il discorso su di me col Gran-Giudice, piacciati di farti mallevadore della mia stima schietta e scevra di speranze venali, e della mia gratitudine pel bene ch'egli spontaneamente ha voluto farmi, e molto più ti farai mallevadore della mia devota amicizia per tutti quelli che governano con saviezza e con nobile mansuetudine la mia patria.</p>
            <p>Alla famiglia Radice ricordami talvolta, e godo di sapere accasata «La bella giovinetta che ora è donna»: – ne godo – perchè quantunque a me piacesse moltissimo, io non voleva piacere a lei, da che oggimai la poca felicità ch'io posso sperar sulla terra consiste nel non far miseri gli altri. – Vo' dire insomma ch'io non sono più in età da far star allegra una moglie, e bench'io sia svisceratissimo partigiano del matrimonio, m'acqueto al triste partito di vivere e di morir solo. Ma per la madre dell'Antonietta serbo tuttavia un lungo discorso ch'io le terrò quando Dio vorrà ch'io ritorni. – A tante persone nominate in questo foglio tu sai che cosa devi dire per me; ma il mio cuore, perchè è troppo pieno e confuso per tanta e sì nobile e umana benevolenza, non sa suggerirti parole che esprimano tutta la mia riconoscenza verso il signor senatore Veneri. Sappi solamente ch'io fra quante nature d'uomini privati e pubblici ho considerate in mia vita, non ho trovato verun mortale che come il Veneri sia temprato di tanto vigore e di tanta umanità d'animo, di tanta indulgenza e di tanta religione ad un tempo, e che abbia più di lui affratellati i doveri del Ministro di Stato con quelli del cittadino – e tu sai che sono quasi sempre insociabili, tra di loro. Però io, ripensando a lui, derivo qualche conforto col persuadermi che la natura crea in tutti i paesi alcune persone le quali siano d'ornamento alla patria, d'esempio a chi tende a farsi migliore, e di consolazione a' mortali che non son felici. Però s'egli sente nel suo cuore il bisogno di beneficarmi, io per essergli perpetuamente amico ed estimatore non ho bisogno d'essere beneficato; e s'io non mi vaglio delle sue cordiali proferte, non lo ascriva ad orgoglio, bensì al non essere io stretto dalla necessità; nel qual caso io mi volgerei piuttosto a lui che ad altro uomo sopra la terra, – te eccettuato, Ramondo mio; – ma per ora son provveduto; e quel poter riscuotere anticipatamente il trimestre mi trae di gravissimi imbrogli. – Salutami assaissimo e sorridendo il mio Compagnoni, a cui penso spesso sorridendo; e giurerei quasi, se nol conoscessi da tanto tempo, giurerei ch'ei non sa leggere, tanto è lontano dalla venalità, dall'invidia, e dalla malignità che adornano, essenzialmente quasi, quelli che professano letteratura in Milano. – Appena rivedrai Pellico nostro, bacialo e ribacialo; e mi rallegro trattanto ch'egli corra le poste con Luigi perchè potrà farsi conoscere, e Luigi ha occhi nell'intelletto, e credo anche ch'egli abbia viscere umane nel petto. All'altro Pellico scrivo oggi. – Della mia salute posso darti migliori nuove: bensì la tosse cominciò a mezzo aprile a ritormentarmi; e le si aggiunge certo affanno di petto che somiglia all'asma, ma che si placa con la libazione d'una tazza di caffè senza zucchero; la tosse per altro è implacabile, e ha seco un ardore quasi febbrile che mi occupa la testa e le membra. Ma quest'aria sottilissima ed acremente vitale di Bellosguardo mi guarirà o m'ucciderà; spero l'uno, nè temo l'altro; – ma finchè ho fiato di vita sarò il tuo</p>
            <closer>
               <signed>FOSCOLO.</signed>
            </closer>
         </div1>
         <div1 n="1294. Alla contessa d'Albany (26 Aprile 1813)">
            <opener>
               <salute>Alla contessa d'ALBANY – <emph>Firenze</emph>.</salute>
               <dateline>[Bellosguardo] Lunedì ore 8 [26 Aprile (?) 1813].</dateline>
            </opener>
            <p>La signora Rosellini, che mi lascia ora, mi ha detto ch'Ella, Signora Contessa, ha la bontà d'avere a cuore la mia salute; ed io non so come mostrarle la mia riconoscenza, se non se col darle alcuna novella della mia magra e malinconica persona. Stamattina io non aveva quasi speranza di potermi alzare da letto; ma la febbre andò declinando verso le cinque; ed ho assistito al desinare; e lasciando parlare gli altri, mi sono rallegrato – ed ora mi pare di star assai meglio: vero è che la febbre mi visita a notte avanzata; nondimeno – se pur verrà – verrà con intenzioni più miti; perchè non ho nè l'affanno nè la tosse che ier sera mi sbranavano il petto. – Ma trattanto come va la sua infreddatura? La Rosellini mi disse che Ella non era per anche libera: e ne sono sollecito. Se domani starò meglio, verrò a informarmene io; – diversamente, piacciale di lasciare qualche ordine affinchè il servo che verrà a portarle domani a sera un altro biglietto possa riferirmi esattamente il di Lei stato. Ella riderà forse de' miei spessi biglietti – e fors'anche della brutta edizione – ma non ho altra carta, nè posso impetrare dalla mia penna miglior carattere – e purch'Ella si degni di perdonarmi, io mi contenterò ch'Ella rida di me. Ed io trattanto con questo compenso dello scriverle appago almeno in parte il mio desiderio d'ossequiarla e di conversare con Lei. E posso anche professarle di nuovo i sentimenti di rispetto e di stima co' quali io vivrò sempre Suo Lealissimo Servidore <emph>ecc</emph>.</p>
         </div1>
         <div1 n="1295. Della contessa d'Albany [Aprile (?) 1813]" lang="fre">
            <head>Della contessa d'ALBANY.</head>
            <opener>
               <dateline>[Firenze] Lundi à 9 heures et demie [Aprile (?) 1813].</dateline>
            </opener>
            <p>Bien loin que vos billets m'ennuyent je vous en remercie. Je suis charmée que vous êtes mieux; ne sortez pas trop tôt, sans cela vous rechuterez. Ayez soin de vous. Vous verrez demain matin que je vous avois écrit le matin, mais votre servo était déjà parti pour votre Montagne.</p>
            <p>Je regrette pour vous le premier jour de l'opéra, surtout pour voir la <emph>belle</emph> qui est arrivée hier.</p>
            <p>Je suis seule grâce à l'opéra; mais je ne regrette que les gens que j'estime et qui m'apprennent quelque chose, ainsi je vous regrette. Je me porte mieux, ayez soin de vous et donnez-moi de vos nouvelles demain.</p>
         </div1>
         <div1 n="1296. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813).</dateline>
            </opener>
            <p>Mia cara Amica – M'alzo di letto per risponderti e ringraziarti. – Sto meglio assai; e se non altro mi sento meglio assai: ho avuto sino alle 3 della notte spesse ed abbondanti evacuazioni, e dalle 3 alle 10 ho dormito d'un lungo e pacifico sonno: e mi credo sì ben guarito, ch'io alla barba del vento che mi fischia per le finestre verrò a vederti prima di desinare. Il povero Lorenzo è malato, ed oggi non verrà, se pure vorrà essere più obbediente che zelante: tuttavia per oggi s'è provveduto, e domani forse Lorenzo starà bene, o io starò meglio venendo a chiederti da desinare. Ne parleremo oggi. Addio addio mio cuore; addio. Sai tu ch'io t'amo t'amo t'amo?</p>
         </div1>
         <div1 n="1297. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813].</dateline>
            </opener>
            <p>Mia cara Amica – Ieri mattina non ti scrissi per la speranza di vederti ier sera; ma quando ho abbandonato questa speranza, ti scrissi raccomandando a Lorenzo di recarti il biglietto, appena giunto a Firenze. Dall'amico del tuo Giuseppe vedo che quell'ipocrita non s'è ricordato nè delle mie raccomandazioni nè delle sue promesse, e che se l'ha pigliata comoda: avrai dunque questo biglietto quasi contemporaneamente con l'altro. – Io, Quirina mia, a dirti la santa verità, sto peggio di ieri; e (rara cosa in mia vita) ho passata l'intera notte senza mai chiudere occhio; appena su l'alba ebbi certi sopori. – Ma mi sento affannato, debole; e mi viene quasi in capo che ciò possa derivare dal mio lungo star seduto a far la tragedia e ad impazzire col cuore e col capo. Tuttavia non si tratta di vivere ma di lavorare. – Ma mi propongo sempre di scendere stamattina per vederti; – e solo, mia cara Amica, per vederti. – Se mai non venissi, argomenta che o io sto peggio, o che la pioggia che pende me l'ha impedito. Addio addio. Tu puoi pensare ch'io moia, ma non ch'io non t'ami. Addio.</p>
         </div1>
         <div1 n="1298. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile (?) 1813).</dateline>
            </opener>
            <p>Stassera sto su la montagna, a sentire il <emph>chiù</emph> sino a mezza notte, e vedere se posso compiacere alla povera Ricciarda che vorrebbe vedere bello e finito l'atto 1<hi rend="apice">o</hi>, e preparare alcune lettere per la posta di domattina – ma domattina io sarò prima delle 9 e mezzo senza alcun dubbio, in Firenze Via de' S. sopra il calzolaro.</p>
         </div1>
         <div1 n="1299. A Quirina Mocenni Magiotti [Aprile (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo 1813].</dateline>
            </opener>
            <p>Donna mia – Mi sento assai meglio; ma non posso sperare di guarire senza l'aiuto del tempo perchè bisogna estinguere lentamente ogn'infiammazione. – Lorenzo non viene; e non so quando potrò vederti. Ad ogni modo sappi ch'io sto meglio. Sai tu che lo stordito di Pietro a cui consegnasti ier mattina la tua lettera, me la diede – indovina quando – ier sera verso le dieci; quando andando a letto se ne ricordò; e venne a bussare al mio uscio per ricapitarmela. Però non ti risposi sillaba ier sera alle 8 quando ti scrissi. Circa al venire in Firenze, s'io non fossi malato più di quello ch'io sono, ho parecchie difficoltà, e te le dirò: ma poi farò come tu vorrai....</p>
         </div1>
         <div1 n="1300. A Quirina Mocenni Magiotti (1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo] Giovedì sera [1813].</dateline>
            </opener>
            <p>Quirina mia – Non so se tu sia arrivata; ma so che tu sei disagiatamente partita, e n'ebbi notizia dal signor Nelli che s'è compiacciuto di farmi una visita nel mio romitorio: ringrazialo per me, mia donna gentile, e i ringraziamenti saranno più accetti. – Ier sera mi fu impossibile di scendere; e non me ne sono curato perchè o non t'avrei trovata, o non saresti stata sola. Ma stamattina la mia buona volontà fu impedita dalla fosse che non so per quale capriccio – io non l'ho provocata – mi sbrana le viscere: e alla tosse s'è aggiunto il solito affanno di petto. Scenderei, ad ogni modo malgrado anche il vento che quassù fischia minaccioso, e malgrado la pioggia che ora viene, or promette di venire: ma oltre al lievissimo dubbio di non trovarti, ho la sicurezza ch'io non potrei stare nè come nè quanto vorrei con te; ed inoltre rischierei di scendere sudato, affannato, e come dice il povero Vulcano d'Omero:
<quote rend="block">
                  <l>«Su' labbri estremi anelavami l'anima».</l>
               </quote>
            </p>
            <p>Dunque mi contento di scriverti e di pascermi della certezza ch'io ti vedrò domani mattina prima delle ore dieci, perchè partirò verso le nove. Ti mando frattanto i due anellini che vedrai purtroppo inutilissimi perchè quel boia d'orefice ha sbagliate le misure: e bisognerà rifarli: vedrai ad ogni modo, ch'io ci aveva pensato. Addio addio.</p>
         </div1>
         <div1 n="1301. A Quirina Mocenni Magiotti (1813)">
            <opener>
               <salute>A QUIRINA MOCENNI MAGIOTTI – Firenze.</salute>
               <dateline>[Bellosguardo (?) 1813 (?)] Ore 8 ¼.</dateline>
            </opener>
            <p>Oh di quanto starei meglio, mia cara amica, se non avessi avuta e la casa, e gli occhi, e le orecchie, e la testa intronati da importuni; oltre il bizzarrissimo scultore, che oggi era più ciarliere del solito, venne un certo Pagnini, che Dio gliel perdoni! e Rosellini e un poeta detto <emph>Benedetti</emph>, ma che a me, parlando di poesia portò la maledizione – e per giunta Eugenio, e il pretocolo suo pedagogo. – Tuttavia mi pare di non star come ier sera; e benchè la testa appena mi regge, il petto respira con pochissimo afanno – ed è pieno di te, donna mia; e domani per le sei sarò vivo o morto con te, come vivo o morto sarò sempre tuo. Ti mando i libri, e un....</p>
         </div1>
         <div1 n="1302. A Quirina Mocenni Magiotti (Aprile o Maggio 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Aprile o Maggio 1813].</dateline>
            </opener>
            <p>Mia cara Amica – Il tempo minaccia ma non percote; e fra non molto discenderò: avresti fatto malissimo a salire; e non te l'ho contradetto perchè tu non mi contradici mai: non sono due passi benchè il piacere della campagna li faccia parere brevissimi: e i danni della stanchezza nel saliscendi si risentono dopo. Mi dispiace assai che tu sia malata. A rivederci fra un'oretta. Addio addio.</p>
         </div1>
         <div1 n="1303. Alla contessa D'Albany (1 Maggio 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Bellosguardo 1° Maggio 1813] Ore 7 ¾.</dateline>
            </opener>
            <p>Mia Signora – Stamattina io mi struggeva d'avere notizie sicure della sua salute; non già ch'io ne tema: ma non posso non affliggermi vedendo che da più e più giorni Ella patisce; e la lusinga di poterla per alcuni minuti distrarre dalla noia, che in quella specie di malattia investe anche gli spiriti più vivaci, m'aveva guidato sino alla sua porta. Ma io scrissi altre volte di me, che <emph>il pudor mi fa vile</emph>; e mi sono rimproverato di troppo ardire nel punto ch'io stava per salire le scale; e l'abito mio mezzo campagnuolo mi fece credere che all'ardire avrei aggiunta l'impertinenza. Mi sono dunque contentato delle notizie che ho potuto ricavare da Luigi; e udendo ch'Ella s'accingeva fra non molto a una passeggiata, ho pregato il cielo – benchè io soglia più adorarlo che pregarlo – acciocchè non le nocesse il troppo sole che alle volte esacerba le infreddature. E sono salito su la <emph>mia montagna</emph>, sperando di scendere – ma nell'ora ch'io dovrei scendere, scrivo; perchè dalle mie finestre vedo l'orizzonte oscurissimo; e la pioggia che minacciava quando cominciai questa lettera, scende ora lentissima, ma non par che prometta di terminare. Mi starò dunque qui con la mia disgraziata Ricciarda – disgraziata davvero; e stamattina quando sono tornato l'ho veduta abbandonata sul mio scrittoio, e pareva che si dolesse amaramente di me. E voglio anche poter dire con prove di fatto alle poche persone che mi stanno desiderando ne' paesi ove feci più lunga dimora, – poter dire, ch'io non ho perduta la vita nell'ozio, e non mi sono lasciato atterrire dalla mia inferma salute, e dalle minacce de' tempi poco fortunati a chi scrive. Ad ogni modo il piacere ch'io provo nella beata indipendenza della solitudine e nell'esercizio de' miei pensieri scrivendo, mi viene turbato dal desiderio ch'io ho di venire a visitar Lei, mia Signora. Ma domani – qualunque sia per essere il tempo e la mia salute – domani, ad onta de' lamenti di <title>Ricciarda</title>, scenderò a dirle da me ciò che le dissi e le scrissi e le scrivo; Le dirò ch'io vivrò sempre pieno di stima per le sue doti, e di gratitudine per le sue nobili e gentili accoglienze.</p>
            <closer>Ossequiosissimo servidore, <emph>ecc</emph>.</closer>
         </div1>
         <div1 n="1304. Della contessa D'Albany (1 Maggio 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Ce Samedi I Mai à midi [1813].</dateline>
            </opener>
            <p>Vous avez donc, mon cher Monsieur, encore plus de discrétion que d'esprit, et c'est un défaut dont je me plains. Tous jes excès sont mauvais! Croyez-vous donc que je m'occupe de la manière dont sont habillés mes amis? surtout le matin que le suis seule. Le soir ce serait pour les autres qui sont quelquefois difficilles (<emph>sic</emph>). Je ne vous suis pas moins reconnaissante de votre aimable attention. Je suis un peu mieux; mais ce mal doit suivre son cours, et chez moi c'est long. Ce qui m'ennuie de plus est que je puis très-peu m'occuper. Je pense, je combine, je fais des châteaux en Espagne et je prévois peu de bien pour votre <emph>Idole</emph>. Vous voilà donc perché sur votre montagne pour une eternité, grâce à la pluie. Vous êtes en bonne compagnie avec votre Dame malheureuse; mais nous voudrions partager la votre qui ranime la conversation, et m'instruis quand vous pouvez causer raison. Hier la P. C. et M. de Lu. son venues coiffés à la mode; c'est dommage que vous ne les ayez pas vues! mais ce n'est pas un mal irréparable. On dit bien des choses, ces maudits barbares avancent, et même avec prudence. Nous verrons! Ayez soin de vous, ne négligez-pas vos maux pour votre <title>Ricciarda</title>, vous avez besoin de vos forces. Conservez-moi votre amitié et comptez sur la mienne pour la vie. Je sais trop bien ce que vous valez pour vous jamais oublier, et que vous me soyez indifférent. A vous revoir. – Les fameux billets sont sortis de l'antre du Préfet, et tout le mond gémit.</p>
            <p>Mr. Louis m'a dit comme d'un air d'étonnement, <emph>non ha voluto salire, benchè gli ho detto che poteva</emph> – que cela ne vous arrive plus.</p>
         </div1>
         <div1 n="1305. A Dionisio Bulzo (24 Maggio 1813)">
            <opener>
               <salute>A DIONISIO BULZO – <emph>Zante</emph>.</salute>
               <dateline>[Bellosguardo] 24 Maggio [1813].</dateline>
            </opener>
            <p>Dionisio mio – S'io ti mando questa lettera una settimana dopo, da che fu scritta da Stefanino, incolpane me solo; o piuttosto il desiderio e l'obbligo ch'io ho di terminare un lavoro che mi fa, come dice Dante, <quote>per più mesi macro</quote>, e per cui <emph>perdei lo sonno e i polsi</emph>: questo lavoro, oltre la mia salute (che ora per altro è migliorata di molto) mi ha trattenuto in Firenze; e viviamo in campagna; e Stefanino oltre i libri e l'allegria della sua età, ha anche uno schioppo col quale passa pazientissimo di piè fermo tre o quattr'ore per giorno sotto un pino ad aspettare gli uccelli che vanno passando per la nostra collina; e molti ne sbaglia. Ma la pace che noi mezzo romiti abbiamo trovata in mezzo a tanta guerra in Europa, non è sempre lieta; e spesso anzi è turbata dalla incertezza del tuo stato; e molto più dalla impazienza del tuo arrivo. Fino ad ora si sono ricevute due tue lettere, benchè la fosse una sola ripetuta; ma, ciò che siane di te, da mezzo gennaro in qua nol sappiamo. Vieni dunque o almeno scrivi. Dal signor Spiridione Naranzi abbiamo sempre gli assegni esattissimamente, e Stefanino non gli pagherà mai le cure amorose ch'egli si piglia con tanta premura di lui. Tu salutami Costantino, detto il giovane Naranzi, benchè sia più vecchio di me; gli dirai ch'io l'amo assai assai, quanto si può amare in trent'anni di conoscenza; perch'io mi ricordo che, sino da quando io aveva la <emph>colodera</emph>, lo conobbi fanciullo nella bella Zacinto. Salutami molto, e nuovamente, il Canonico Reynaud e Giorgetto Rossi, e tutti gli amici e parenti miei. Al tuo ritorno, vedi di portarci dell'uva passa, e quanto può bisognare a vestirci d'estate; qui siamo nella miseria. Ti prego anche d'un'altra cosa che puoi far facilmente; nella chiesa di San Marco esiste registrato il contratto matrimoniale di mia Madre con mio Padre; fanne estrarre una copia; desidero di saperne l'epoca esatta. Addio intanto, mio caro amico; torna presto e vedrai Stefanino ingrandito, ingrassato, toscaneggiante, filosofante, ed elegantissimo – quando per altro gli viene la voglia di rivestirsi – perchè qui fuori s'è dato alla vita del campagnuolo. Addio addio.</p>
         </div1>
         <div1 n="1306. A Quirina Mocenni Magiotti [Maggio (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Maggio (?) 1813].</dateline>
            </opener>
            <p>Esco ad andare più per forza che per amore al Monte Oliveto; e scenderò tardi
<quote rend="block">«Tacito, stanco, cadente di sonno»</quote>
perchè qui la notte appena chiudo mezz'occhio, e di giorno i furori del caldo e di Guelfo mi esanimano. Domani dunque sarà a collezione, <foreign lang="lat">item et</foreign> a pranzo forse da Lei – <emph>forse</emph>, per una sola ragione ch'Ella disfarà a suo modo, ma che Le dirò: resterò ad ogni modo tutto il giorno in Firenze. – E Dio benedica <gap/> conquistatori vostri, e i grifagni <gap/> ..erinella. – Addio addio.</p>
         </div1>
         <div1 n="1307. A Quirina Mocenni Magiotti [Maggio (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Maggio (?) 1813] Ore 9.</dateline>
            </opener>
            <p>Donna mia – Non mi sento migliorato quant'io ieri sperava: tutta notte mi sono sentito riardere senza poter mai sudare – e stamattina al dolor di capo è succeduto un torpore che mi tien gli occhi socchiusi, e i pensieri assopiti: a forza di tossire ho sputato un po' di sangue; – non ti spaventare – era sangue limpido, vivo, ed usciva dalla laringe per qualche venetta rottasi nello sforzo della tosse. – Oggi gli ospiù miei desineranno senza di me: ed io vedrò di nutrirmi <emph>negativamente</emph> di limoni di zucchero e di cremor di tartaro stemperati nell'acqua: se domattina starò meglio, scenderò: ad ogni modo stassera tu avrai senza dubbio mie nuove, e ti regolerai secondo il mio stato: tu per carità non ti muovere di notte: – non hai salute da gettar via – ti scriverò. Addio addio.</p>
         </div1>
         <div1 n="1308. A Quirina Mocenni Magiotti [Maggio (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Maggio (?) 1813].</dateline>
            </opener>
            <p>Gli ospiti miei, donna mia gentile e amorosa, – hanno bastato a se stessi, lessero e giuocarono senza di me: – e solo m'alzai da letto per assistere al loro desinare, e per tagliarmi da sventato un dito della mano sinistra – uscì molto sangue – ma il dolore fu lieve, e la guarigione sarà pronta – e poi mi resta la mano diritta per poterti scrivere – e quando t'avrò detto <emph>buona notte</emph>, e il foglio sarà piegato, io me n'andrò a letto e parlerò teco; e tu allora parlerai forse con me, ed attenderai le mie nuove. – Le mie nuove sono, che la dieta non mi fa male, e l'acqua e lo zucchero e il cremor di tartaro mi fanno benissimo: l'affanno continua; ma il dolore di testa è svanito, e la tosse s'è alquanto calmata. Stiamo a vedere domattina che è l'ora critica della tosse, – e della febbre, se non m'inganno. – Se tu verrai a un'ora qualunque mi farai sommo piacere; ma bada di scegliere la mattina e l'ora fresca tra le otto e le nove – per carità non salire nelle ore calde – perchè quanto allo scendere la fatica e il riscaldamento sono minori d'assai – ma nel salire potresti pigliarti un'infreddatura peggiore assai della mia; e allora che sarebbe di me? Dopo le quattro o piuttosto verso le cinque del dopo pranzo l'aria è rinfrescata: in questo caso fammene avvertito – o piuttosto a Lorenzo che ti porterà questo biglietto ordinerai stassera se domattina deve aspettarti, e a che ora, a porta Romana per accompagnarti: – se poi vieni di dopo pranzo, il che secondo me sarebbe meglio, scrivimi un bigliettino; e dimmi l'ora precisa; e il mio Aiutante di campo, un quarto d'ora prima che tu giunga, t'aspetterà alla porta, e ti sarà guida. – Così salirai e scenderai in ora freschissima. – T'avverto che tu ci troverai lo scultore – ma lo scultore solo; che è un buon compagnone e un povero anzi un poverissimo diavolo; poeta, medico, e tutto quello che vuoi. – Domani per combinar meglio ogni cosa Pietro verso le 11 scenderà a portarti un mio biglietto; – purchè tu non t'appigli al primo partito di venir la mattina – ma io sono pel dopo pranzo perchè temo il sole. – Or addio addio addio.</p>
            <ps>
               <p>
                  <emph>P. S.</emph> Il vostro guatterino vi darà questo biglietto; ma Lorenzo verrà domattina verso le otto a pigliare i vostri ordini.</p>
            </ps>
         </div1>
         <div1 n="1309. A Quirina Mocenni Magiotti [Maggio (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Maggio (?) 1813] Ore 11.</dateline>
            </opener>
            <p>Donna mia gentile e amorosa – Ier sera non ho potuto lodarmi dell'aria della collina; ma stamattina mi sono alzato meglio che ieri a Firenze; e l'affanno di petto non mi si fa sentire, e la tosse par più placabile. Oggi alle sei, o pochi minuti dopo, sarò teco; perchè ho qui quel della <emph>Forma</emph>, e bisogna che io mi trovi presente perchè il mio <emph>Panurgo</emph> – che tradotto in volgare vuol dir <emph>Fa-tutto</emph> – non è mai contento, e mi vuol sempre vedere per dar sino alle sei l'<emph>ultima mano</emph>, nella quale secondo lui, sta la <emph>sapienza dell'arte</emph>: io a dirti il vero ne sono omai infastidito; e solo mi riconforto vedendo che il ritratto somiglia. Fabre venne ieri; e fece cambiare assai cose nella bocca e negli occhi, e il busto acquistò. – Eccoti tutto; a rivederci oggi. – Addio. – Addio con tutta l'anima.</p>
         </div1>
         <div1 n="1310. A Quirina Mocenni Magiotti [Maggio (?) 1813]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bellosguardo Maggio (?) 1813].</dateline>
            </opener>
            <p>Non so se a Firenze si arda come quassù; ma bench'io sia partigiano in vita ed in morte del caldo, me ne rimerita molto male, perchè mi liquefà i versi della povera Ricciarda dentro il cervello: ad ogni modo lavorando la mattina sulla terrazza, e il giorno invocando un fiato di tramontana nel gabinetto, sono riescito a cangiare la parlata signorile di Ricciarda, ch'era alquanto freddina. – Or io spero – anzi sono certissimo di vedervi stassera; ma tornerò quassù a dormire, perchè il sole della mattina mi spaventa solo a pensarvi; e piango ora il povero Pietro che scende e ch'io chiamo il mio <emph>Seid</emph> perchè si sacrifica per me suo Profeta. Mandatemi nuove del signor Domenico e della Topina.</p>
         </div1>
         <div1 n="1311. A Camillo Ugoni (29 Maggio 1813)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Bellosguardo 29 Maggio [1813].</dateline>
            </opener>
            <p>Ugoni carissimo – Poichè voi fate incetta de' miei ritratti, e farete da savio mettendoli in lazzeretto, finchè possiate ragionevolmente dar loro il passaporto per la gloria, – io vi manderò gittato in scagliola candidissima la copia d'un mio busto regalatomi da un artefice – perch'io non ho tanto da pagarlo, e gli artefici vanno pagati o di molto oro, o di caldi e schietti ringraziamenti. Ma voi dovrete pagare le spese del trasporto che non saranno forse lievi, e la dogana che per sì fatte inezie non domanda gran che. Ditemi dunque se dovrò mandarvelo, e come. – Ma voi dovrete mandarmi (e perchè non è cosa mia mi direte appuntino lire e soldi e quattrini della spesa) uno schioppo da caccia di que' vostri bresciani che abbia lunga passata, nè pesi di molto, più buono che ornato, e di non molto prezzo. Fate che sia consegnato a un corriere, il quale lo depositi in mano de' signori Molini e Landi in Firenze. – Voi trattanto scrivetemi sempre a Firenze dove mando a riscuotere e ad impostare le lettere. – Lo <emph>Sterne</emph> uscirà verso la fine di giugno, e la <title>Ricciarda</title> è in viaggio per Milano; l'uno l'avrete appena stampato; l'altra la udrete quando potrete; ma se non piace al <emph>popolo</emph>, e non è lasciata in pace dal governo, e non fa piangere le giovani donne, io dopo questa tragedia, ne farò parecchie, ma per farle piacere a me solo, per vivere in pace almeno con me, e per piangere, scrivendo, da me. – Or, addio; salutate gli amici tutti, ma più onorevolmente il Borgno, e più amorosamente il vostro Scalvigni. Ringraziate l'Arrivabene del suo Dante a cui si deve dare più lodi che biasimo. Addio, addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1312. A Isabella Bartolommei Roncioni (1813)">
            <opener>
               <salute>A ISABELLA BARTOLOMMEI RONCIONI – <emph>Firenze</emph>.</salute>
               <dateline>[Bellosguardo 1813].</dateline>
            </opener>
            <p>Cara Isabellina – forse uscirò. Ma non prima di mezzo giorno. Non ho dormito, tale è stato il dolor del piede offeso. Rimettiamo a dimani la visita d'oggi. Scuse, complimenti, riverenze, e saluti. Addio cara e amabile creatura.</p>
         </div1>
         <div1 n="1313. A Spiridione Naranzi (5 Giugno 1813)">
            <opener>
               <salute>A SPIRIDIONE NARANZI – <emph>Venezia</emph>.</salute>
               <dateline>Bellosguardo, Sabbato [5 Giugno 1813], all'alba.</dateline>
            </opener>
            <p>Carissimo – Vi do tre notizie: la prima ch'io, ho in questo punto terminata la Ricciarda; e che ne sono contentissimo. Pel giorno <emph>10</emph> sarà in Milano.</p>
            <p>La seconda che io non ho lettere da Venezia, nemmeno da mia Madre; e ne sono sollecito.</p>
            <p>La terza ch'io scenderò (dopo che avrò dormito sino a mezzodì) a Firenze a segnare una cambiale di lire italiane 533 c.<hi rend="apice">i</hi> 40, che con la somma di 66 c.<hi rend="apice">i</hi> 60 pagati al signor Teseo, faranno lire italiane <emph>600</emph>.</p>
            <p>Stefano sta bene; non può mandarvi i suoi saluti, perchè giace in sonno profondissimo; ma desto e svegliato vi saluta sempre.</p>
            <p>Addio dunque a voi; e il malanno alla maladetta Contarina; e che invece dello Spirito Santo, che come domani scendeva negli Apostoli, le venga nell'ora appunto <foreign lang="grc">της αγίαςπεντεχο[σ]της</foreign> le venga a quella maledettissima lo spirito diabolico in corpo. – Addio.</p>
         </div1>
         <div1 n="1314. Alla contessa D'Albany (Giugno 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Firenze Giugno 1813].</dateline>
            </opener>
            <p>Prego la signora Contessa di dirmi se l'Amore anima questa tragedia, e con tanta progressione di sentimenti dilicati ed ardenti da sciogliere passionatamente e naturalmente l'azione. Chiedo a lei questo giudizio perchè più che dagli uomini si può aspettarlo dalle donne che al cuore atto a sentire altamente aggiungono una mente [che sa] osservare con verità.</p>
            <p>Dal signor Fabbre desidero ch'egli esamini se le quattro fisonomie dell'anima de' quattro attori principali siano sì precisamente distinte, e sì armonicamente congiunte insieme, da poter dare ad un pittore l'idea di quattro personaggi parte dissimili in fondo (?) per l'indole lor naturale, e in fine (?) rassomigliantisi (?) per le loro comuni passioni; il che partorisce secondo me l'armonia (?) della composizione tragica.</p>
            <p>Quanto alla condotta apparente richiesta dalle regole dell'<emph>arte</emph> ne sono sicuro; ma della sostanziale che emana dalla natura me ne accerterò alla recita più per ravvedermi nelle altre da farsi, che per correggere questa; da che le correzioni sono tutte rappezzature; e me ne fan testimonianza [le poche tragedie di Voltaire (?)] da me lette.</p>
            <p>Lo stile è più che italiano, perchè dovendo far parlare italiani del XII secolo, mi sono scrupolosamente astenuto d'ogni maniera latina o greca che pur sogliono dare vigore ed eleganza alla nostra poesia.</p>
         </div1>
         <div1 n="1315. A Isabella Teotochi Albrizzi (8 Giugno 1813)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>Bellosguardo 8 Giugno 1813.</dateline>
            </opener>
            <p>Mia cara Amica – Dovete primamente sapere, e voi lo proverete forse in voi stessa, che quanto io meno parlo o scrivo alle persone che mi sono carissime, tanto più me ne ricordo e le amo, e ripenso ad esse con caldo ed impazientissinio desiderio di rivederle. Lo scrivere per me è uno sfogo che m'acqueta e mi consola: ma come mai poteva ora io consolarmi e consolarvi parlandovi della perdita vostra? Non so consolare, mia cara amica; non so consolare; e temo anzi di esacerbare la piaga. Oh se sapeste a quanti e quante da molti mesi io non ardisco mandare mie lettere! se sapeste quante perdite d'amici, in poche settimane, io ho dovuto e devo piangere nel mio secreto senza poter nemmeno dolermi pubblicamente della loro morte! Molti ch'io aveva conosciuti militando, molti ch'io aveva per così dire educati ad amare la loro patria, molti co' quali io aveva assai volte confuse la gioia e le lagrime, mi sono stati tolti improvvisamente, e acerbissimamente nel fiore della loro gioventù. E la mia gioventù intanto è sparita. L'età mia non è più atta alle amicizie; e pochi, o nessuno forse, pochi e lontani mi resteranno per la vecchiaia, se pure la morte e l'infermità non trionferanno di me. Non parlo più della mia infermità; e non voglio più perdere i giorni a curarla, perchè omai si tratta per me più di lavorare che di vivere; ma non sono guarito; e nell'autunno venturo, epoca degli assalti, n'aspetto il quarto. Frattanto molti mi scrivono e mi tornano ad avvertire di quello ch'io so; e chi ha perduto l'amante, il marito, i figli, i parenti domanda consolazione a me, che non posso se non affliggermi per tutti; e voi vedete che, dopo tanto tempo ch'io non vi scrivo, rincomincio strappandovi il pianto ch'era forse rasciutto.</p>
            <p>Lo Sterne non è per anche uscito; si stampa in Pisa, e si perde assai tempo nel mandare e ricevere le prove del torchio: inoltre s'è dovuto spedire a Parigi le mie note per l'<foreign lang="lat">imprimatur</foreign>, e aspettarlo tre mesi. Per la fine di Giugno potrò forse mandarvelo: io ne sono contentissimo. – L'Elena vostra non mi fu data mai; so che è stampata; ma so che non si vende; non m'è dunque sembrato bene di chiederla. A Milano ho spedita per l'approvazione la mia <title>Ricciarda</title>; sono sicuro che vi piacerà; ho pianto sempre e ripianto scrivendola e ricopiandola: vedrete dipinto l'amore naturalmente eroico, la religione d'un vero cuore femminile, e la virtù sublime d'una figlia perseguitata ingiustamente dal Padre. L'<emph>Albania</emph> che lesse il primo atto disse assolutamente che non si poteva andare più innanzi; e quand'ebbe gli ultimi quattro predicò a tutti che se la tragedia non fosse sì breve i lettori non avrebbero potuto reggere a tanta pietà – Ora sto scrivendo un'altra tragedia più affettuosa e morale, santificata da certo orror sacro, semplicissima nell'azione, e da cui esce molto splendore poetico, perchè l'argomento non è italiano nè de' secoli ferrei come quello della Ricciarda: ma consolatevi, anche in quest'altra c'entra l'<emph>amore</emph>; e contrastato, e delicatissimo, e serve a raddolcire il terrore tragico, e a terminare l'azione. Gli argomenti nazionali nostri sono ferro che bisogna sempre srugginire; può diventare acciaio brunito, a dir molto; ma non mai oro nè argento: lo stile ci può sfoggiar poco. Dite o scrivete al Cavaliere, ch'io mi sono giovato nella Ricciarda, della sua teoria su la diversità dello stile secondo i soggetti; io n'avea fatto capitale quando me ne fece alcun cenno in Venezia; l'ho poi letta ne' discorsi uniti all'Arminio; e vedrete che la Ricciarda non ha verso che non sia schiettamente italiano, senza mistura alcuna, nè abbellimento di modo greci e latini. – Or addio, Isabella mia: per ora sto in campagna, aspettando d'esser men povero per andare a tentare a Livorno i bagni di mare; e se non giovano, quei di Lucca. Questo star lunghissimamente seduto e curvo a scrivere m'alimenta il male della vescica; e mi accresce l'affanno di petto: ma non posso studiare in piedi, nè a letto. Forse i bagni mi gioveranno. Per ora voglio ad ogni modo finire quest'altra tragedia; e sono al terz'atto: e poi un'altra, e via così, finchè la morte o il languore verranno a strapparmi la penna di mano; sento che fra pochi anni l'una o l'altro mi domanderanno, in nome della natura, i loro diritti.</p>
            <p>Or addio addio. Baciatemi assai Pippi. Salutatemi Soranzo, Aglietti, e i due carissimi Cicognara co' quali ho il peccato che fino ad oggi aveva con voi. Io saluterò Chateauneuf. – Addio, Isabella mia. Diriggete per ora le lettere sempre a Firenze. –</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1316. A Sigismondo Trechi (10 Giugno 1813)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Bellosguardo 10 Giugno 1813.</dateline>
            </opener>
            <p>Or son qui teco, Sigismondo mio; da Novembre in qua tu aspetti mie lettere; anzi non te le aspetti più, nè io sono teco; – bensì tu se' meco sempre; e quando meno tel pensi, e quando non ti scrivo, e quando mi dai dello smemorato e mi scomunichi in nome dell'amicizia delusa, e quando tu credi ch'io non abbia pensiero di te.... – allora, mio Sigismondo, io sono con la mente e col cuore pieno di te, e di tua sorella; e tremo per voi due; da che non ho lasciata persona cara in Milano la quale non m'abbia fatto piangere con le sue disgrazie, e la sciagura di casa Bignami, e la morte di Battaglia, e la famiglia Giovio, – Giovio più degli altri mi sta nel mezzo dell'anima, e me la contrista perpetuamente ed invano. Non è vero, mio caro Amico, che il tempo rimedi a questi dolori, come dicono tutti; io sarò diverso dagli altri forse anche in questo: ma certo è che quanto più so che ho perduto un amico, tanto il dolore diviene in me certo ed immedicabile: oramai pochi amici mi restano: non siamo più, fratello mio Sigismondo, in età da vincolarci con persone nuove: la gioventù ha sola i mezzi di contrarre l'amicizie; il disinganno, la diffidenza, il disprezzo, il fastidio, e tutti i guai, che vengono addosso ad un uomo che ha troppo vissuto tra gli uomini, ci levano tutta la colla cordiale per cui l'uno s'attacca fortemente all'altro: e l'anima mia è sì attaccata a' pochi che mi restano, ed anche a quelli che non vedrò più, ch'io ingannerei chiunque si facesse conoscere da me sperando che gli divenissi amico davvero. Vivi dunque tu per me, com'io vivo e vivrò sino all'ultimo sospiro per te: e vivi meno infelice che puoi, ed io risentirò almeno negli altri la felicità che non trovo per me. – Or tu vorresti (ed io pure dovrei) che t'assegnassi le cagioni per cui da tanto e tanto tempo non ti ho più scritto: ma io consumerei in discolpe il tempo e la carta che voglio spendere a dirti cose che m'importano molto più. Ma vera, e principale cagione del mio silenzio si fu, ch'io non ebbi mai tanta libertà di mente e d'animo da stare con gli amici miei quanto e come io voleva. Tu riderai: ma io non posso scrivere a chi amo se non sono certo che non avrò altri pensieri che per quella sola persona; lettere brevi non so scrivere, se non se per affari, o per diplomazia, il che m'occorre di rado. Ti confesso che mille volte ho lasciata a mezzo la lettera incominciata per te; e vi fu persona da Milano che, contro ogni mia aspettativa, mi scrisse per sapere mie nuove, da che nessuno a' quali io scriveva (e forse n'avrà chiesto anche a te) ha potuto più dargliene. La lettera non era soscritta; ed a bella prima l'ho pigliata per una improvvisata della Fulvietta: così gli uomini si lusingano! – ma ripensando alle cose scritte, ed esaminando il carattere m'accorsi della vera persona. Oh da quanto tempo io non poteva scrivere ad anima nata! Mia Madre sola n'era eccettuata; e mio fratello sapeva da Venezia a Lodi per lo più le mie nuove. Non credere ch'io fossi innamorato: è vero ch'io ho sempre qualche Dulcinea per la testa; ma tu sai che l'Amore è forse la sola delle grandi passioni che sia <emph>espansiva</emph>, almeno quando non rode le potenze vitali come nel 1809 m'avvenne con <emph>la pallida ed infelice persona</emph>: infelice davvero! ed io m'aspettava per lei tutte le disgrazie, da questa ultima in fuori che colse anche i suoi figliuoletti: e pochi mesi addietro fu sfortunatissima anche con un fratello ch'essa amava teneramente, e che con ostinazione snaturata volle farsi soldato. Se mai tu la vedessi, dille ch'io so tutto: nient'altro. – Non sono dunque innamorato; e il vaticinio della tua sorella ch'io mi struggerei per la Matildina, è stato aereo; come sarà ingiusto, benchè apparentemente probabile per te e per essa, il sospetto ch'io mi sia dimenticato di chi io vedeva più volentieri in Milano. – Dio ti dia buoni occhi, Sigismondo; perch'io scrivo minutissimo arabesco per chiacchierare quanto più lungamente posso; ho cominciato alle otto, e andrò innanzi sino a mezzodì, perchè a quell'ora mando alla posta, che m'è lontana un paio di miglia. Se tu non conosci il colle di <emph>Bello sguardo</emph>, ov'io sto da due mesi, credimi senza ch'io giuri – e non ho giurato mai, nemmeno quando fui nominato elettore – credimi, che questo colle gode meritamente del suo bel nome. Qui me la passo più quietamente che lietamente, e lavoro, lavoro, fino a non poter più nè mangiare nè dormire. Ma sento che la morte o il languore, presto presto verranno a dirmi in nome della natura ch'io dovrò smettere ogni lavoro: però mi affretto. Ho terminata da più tempo la mia povera <title>Ricciarda</title>: non v'è parola, ch'essa pronunzi fra que' cavalieri ferrei e crociati, che tanto nello scriverla, quanto nel leggerla, non m'abbia fatto lagrimare, e spesso dirottamente. L'ho riveduta ier l'altro, e la ho mandata a Milano perchè se non fosse disapprovata dalla Censura, si reciti per gli amici miei. – Ma in confidenza dico a te e a tua sorella, che d'ordinario in ordinario vado mandando in Milano le scene ordinate, ad un'altra persona che ha bel carattere affinchè ricopi tutta la tragedia; e secretamente la porti alla Fulvietta la quale secretamente la terrà per otto giorni, e la leggerà teco: e tu mi scriverai apertamente il suo e tuo parere. Ma di ciò non far parola ad anima nata: oltre il Ministro a cui ho mandato per l'approvazione il mio manoscritto, nessuno in Milano la leggerà tranne il copiatore e voi due. Nel carattere di <emph>Ricciarda</emph> ho dipinta la fisonomia dell'anima di due persone, e ne ho fatta una sola: la Fulvietta conoscerà una delle due persone; l'altra nessuno, fuori di me, la conosce o la saprebbe conoscere; e anch'essa m'è lontana, ed infelicissima. L'amore di <emph>Guido</emph> è tal quale io lo aveva osservato nell'anima generosamente sdegnosa, e quasi feroce, ma nobilissima e altera d'un mio povero amico che non è più su la terra. Rammentatevi di questi due avvertimenti, e me ne parlerete poichè avrete letta la tragedia: quando tu mi risponderai, ti saprò dire da chi tua sorella l'avrà. Faccio ora stampare a Pisa il <title>Viaggio sentimentale</title> ch'io aveva già tradotto per me; ma dovendolo tradurre per gli altri, l'ho ritradotto, e mille volte rifatto, e lambiccato, e corretto, e ricorretto, e copiato e fatto ricopiare in guisa ch'io ci ho perduto dietro tutto il verno passato, e quasi mezzo l'ingegno; perch'io, pur troppo, non sono fatto che per tradurre me stesso: ed ora vi perdo gli occhi su le prove delle stampe, e i danari a riceverle dalla posta. Ma per mezzo luglio sarà finito, e lo manderò alla Signora che ne terrà conto; perchè tu lasceresti quella bella edizioncella strofinone su per le tavole, o la faresti smarrire tra le mani delle tue belle tra vecchie e giovani. Qi ho aggiunte parecchie noterelle, che a me paiono bizzarre. – Or sono al terz'atto d'un'altra tragedia, men passionata forse, ma più affettuosa e più nobile della <title>Ricciarda</title>: e tu sei obbligato a questo terz'atto s'io ti scrivo; mi s'è tanto incagliato sotto la penna, ch'io per disperazione lo voglio lasciar riposare per un paio di settimane, per vedere se l'inciampo deriva dall'aria, o dalla mia salute, o dalla mia balordaggine, o dalla natura del soggetto. Eccoti tutto quello che ho fatto e sto facendo come animale agente, <quote>nato</quote>, come dice la Bibbia, <quote>per operare sopra la terra</quote>; ora ti dirò come me la passo da animale paziente. Sappi che la tosse prestatami dalla pallida persona, da tua sorella, e da un terza donna gentile, con la quale per altro non ci fu neppure una scintilla d'amore, m'è restata perpetuamente: ed oltre al capitale, ne pago l'usura: questo star lungamente curvo a scrivere m'affanna mortalmente il petto; inoltre ho perdute tre ore del mio sonno ordinario, ma ciò forse deriva dall'aria men grave che in Lombardia, e molto più da questa della collina dove abito, e dove non mi starei se non volessi in aria sì fine e quasi mordente fare una decisiva esperienza del mio polmone, e sapere di che morte dovrò andarmene da questa terra dove, se non perdessi il tempo scrivendo e leggendo, non saprei più a che rimanerci, se non se a risparmiare il lutto di chi sarebbe inconsolabile sul mio sepolcro: e sarebbe mia madre sola, la quale perderebbe tutto, e fors'anche la vita, perdendomi. – L'altro mio incomodo della vescica fu più esasperato che guarito da' medici e da' chirurghi; gli ho finalmente persuasi che mi curavano male, ma non ho potuto insegnarci come si cura meglio. Li ho dunque ringraziati col mio danaro; e mi son messo a curarmi da me. Il metodo è semplicissimo: la vescica s'infiamma sul collo per certe emorroidi che si chiamano varici; bisogna romperle; n'esce il sangue: per due o tre giorni si rimane indolentiti, poi si sta bene per un mese o sei settimane finchè le varici si rigonfino; per impedirlo bisogna poter sopportare i bagni freddi. Io ora li tollero, ora non posso; perchè anche i semicupi di pochi minuti m'irritano la tosse. Proverò i bagni di mare in Livorno; il sale agisce meglio, ed il freddo dell'acqua agitata è più temperato. Se non che sono tentato di dare prima una corsa a Milano, se mai in luglio si rappresentasse la <title>Ricciarda</title> che pende tutta quasi dalla donna; e della prima attrice di Fabbrichesi non ho grande concetto; non potrei, diriggendola, darle quel che non ha; ma le torrei, non foss'altro, molti difetti, e le metterei in capo ciò che forse reciterebbe senza intendere; perchè quanto al sentire, gl'insegnamenti non ne possono, e si resta sempiternamente tal quali. Ma questa mia intenzione è intrigata tra molti <emph>se</emph>, <emph>ma</emph>, <emph>forse</emph>; bisognerebbe ch'io tornassi in Firenze, sì perchè ho appigionata la villa sino a mezzo Ottobre, sì perchè voglio e devo andare a Roma che non ho, con mia estrema vergogna, io che sono italiano nell'anima, italiano passato, presente, e futuro, – non ho per anche veduta. Or le spese di sessanta e più poste tra andare e venire, mi diventano gravi; inoltre la stagione propizia a' sani per viaggiare, è micidiale a' cagionevoli della mia infermità; inoltre verrei per una settimana in Milano, e ci starei chi sa per quanto! Ed io ho una ragione capitale, che tu non sai, per cui almeno per ora non voglio, nè sosterrei di star a dimora in quella città ne tornando nel Regno, mi starò gran parte del verno a Venezia, e la state in campagna sul lago, o altrove. Vedi dunque ch'io sto più di qua che di là con tutte le probabilità: potrebbe nondimeno anche darsi che un unico impulso d'un attimo mi facesse passar l'Apennino. – Or tu, e tua sorella, come state voi? Tosse ella più? Ha timore dell'asma? L'è tornata la voce tanto che possa cantare con quel suo vecchierello maestro? È sempre afflitta ragionevolmente? Si ricorda talvolta di me? Fai tu all'amore con nuove principesse del tuo cuore? Se' tu magro come nella state passata? Torni tu a Napoli? Hai tu l'intenzione di venire ed accompagnarti in quel viaggio meco? Rispondi, e scrivi tanto ch'io non sia obbligato a riconfonderti con tante interrogazioni. Ed acciocchè tu non domandi a me della sorte della Matildina, sappi; ch'io non ne so veramente nulla; dal giorno delle sue nozze non la ho più veduta, ed è quasi un mese; e d'allora in qua suo Padre e sua Madre credo che l'abbiano potuta rivedere appena due volte. Vive a Poggio a Cajano, seguitando sempre (almeno per ora) gli alti personaggi che amano <foreign lang="fre">du nouveau</foreign>; quando fra due mesi la sposina comincerà per que' paesi <foreign lang="fre">à vieillir</foreign>, e ad annoiare, il che malgrado i suoi pregi è probabile con que' signori che s'annoiano fin di se stessi, allora forse la rivedrò fuor di Pitti, dove io non c'entro; se pure la disperazione della disgrazia o l'altrui comando non confina il coniuge padrone con la coniuge serva in una villa del Lucchese com'è succeduto altre volte. Non so della ragazza; tu sai che la vanità per sì fatte grandezze servili <foreign lang="fre">du lever</foreign>, <foreign lang="fre">des entrées</foreign>, <foreign lang="fre">du petit-cercle</foreign>, etc., sono potentissime nelle donne, per quanto spesso se ne mostrino schive ed infastidite: ma forse le proteste della Matildina erano sincere. Il marito per altro, benchè grande e grosso, è di tal indole che vivrebbe senza mangiare e senza dormire, e senza mai sedere, purchè potesse tenere aperte le narici al fumo delle cazzaruole di Pitti. Se tu non lo conosci, odi quello ch'io ne so. È nell'anno quarantesimo; di belle forme altre volte, ora ingrossate, e sformate specialmente ne' fianchi dove pare una donna. Gode da sè della propria bellezza; ha il volto regolarissimo ma ti dà il disgusto di tutti i volti fanciulleschi in un uomo di quarant'anni: e se è vero che la prima bellezza degli animali maschi consiste nella sveltezza delle membra, e nell'espressione del volto, questo sposo è arcibruttissimo perchè non ha espressione veruna. In pieno, ha molto del musico. È più sprezzante, che altero; parla freddo, rado, e tardissimo, e di cose comuni con buon senso comune; rare volte sorride. Con gli uomini fa l'incivile, vezzo generale di tutti que' venali sacerdoti della Dea d'Amore i quali vogliono sacrificare a spese della deità. Dicono che di povero sia divenuto ricco con questo mezzo; non lo so, nè lo assicuro; ad ogni modo la miglior via per una principessa affinchè non abbia gli obblighi dell'eguaglianza che l'amore solo mette tra due persone, mi par questa di avvilire col danaro l'amante per essere giustissimamente disobbligata per sempre. Dicono anche ch'egli sia molto avaro; ed è tutto dire nella bocca de' Fiorentini; ma nè di questo posso accertartene; alla moglie non ha voluto in verun modo assegnare spillatico. Ma so di certo ch'egli è incivile, ed io gli ho dato su la prima una lezioncella che lo ha subitamente ammansato meco. Tempo fa, molto prima degli sposalizi, fu una sera presentato dall'<emph>Albania</emph> con la sposa. Entrai, e tutti gli uomini, tranne lui solo, s'alzarono: egli sedeva presso la padrona di casa un braccio lontano da essa: io salutai una per una le Signore, e uno per uno i Signori fuori che lui; e pigliandomi una seggiola la misi tra lui e la padrona, ed affettando di voltargli un terzo di spalle mi misi per dieci minuti a ciarlare del caldo e del freddo. L'<emph>Albania</emph> se n'avvide e si mise a sorridere; la <emph>Sabina</emph> stava su le spine, e mi faceva cenno degli occhi; e il dì dopo mi fece mille scuse in nome del signore, assicurandomi ch'egli s'era alzato e ch'io per <emph>troppa vivacità</emph> non lo aveva osservato. Tutti gli altri uomini del crocchio, compresovi un cardinale <emph>rosso</emph> arcivescovo di Siena, mi riguardarono come il <emph>magnanimo propugnatore</emph> de' loro diritti. E tu sai ch'io non soglio fare complimenti nè moine con gli uomini; ma appunto quando non si sa farle, bisogna supplirvi con quella civilta tacita, signorile, che rispetta per farsi rispettare. Del resto tu avrai, quanto al contegno, l'effigie sputata dello sposo nell'originale che tu vedi nel palco di casa Litta, detto il <emph>Baronino</emph>. – Con tutto questo la ragazza può avere trovato un buon marito; e s'è spesso felici per quelle vie che sembrano disgraziate: io lo desidero per essa, e per i suoi poveri parenti. Orozco n'è ancora sconsolatissimo. – Or addio; mi rimane anche un'oretta di tempo; ma non ho più un dito di foglio: ed avrei pure tante altre ciarle da fare. Ti bastino queste: e se tu leggerai con una sola parte del piacere ch'io provava scrivendoti, tu sarai contentissimo della mia tiritera: se la ti secca, non mi affliggerò tanto del mio peccato d'avere fino ad oggi troppo tacciuto. – Or addio; bacia la mano diritta alla Fulvietta. Addio.</p>
            <closer>
               <signed>Il tuo UGO F.</signed>
            </closer>
            <ps>
               <p>(Diriggi le lettere: <emph>Firenze, ferme in posta</emph>).</p>
            </ps>
         </div1>
         <div1 n="1317. A Salvatore Fabbrichesi (10 Giugno 1813)">
            <opener>
               <salute>A SALVATORE FABBRICHESI – <emph>Milano</emph>.</salute>
               <dateline>Bellosguardo 10 Giugno 1813.</dateline>
            </opener>
            <p>Signor Fabbrichesi pregiatissimo – La <title>Ricciarda</title> è nelle mani di S. E. il Signor Ministro dell'Interno, con tutti gli avvertimenti sul vestiario, la scena, e l'azione. È più corta dell'<title>Ajace</title> di 600 versi in punto; ed ha uno o due versi di meno dell'<title>Antigone</title> dell'Alfieri, tragedia delle più brevi: quattr'uomini e una donna sola; ma badate, se la donna zoppica la tragedia stramazza. Tessari non altri, Tessari solo deve far la parte del Tiranno: non altri, che Tessari. – Mi piacerebbe che Prepiani facesse l'<emph>Averardo</emph>, parte eroica, affettuosa, e paterna: Bettini farebbe egregiamente da <emph>Guido</emph> che ha dell'ardito e del pertinace: quanto a Corrado, è parte importante più che non si crede, perchè la prima scena in cui sta la facciata dell'edificio dipende molto da lui. – Fabbrichesi carissimo, se questa tragedia non piace, io non potrò mai far meglio secondo il gusto del pubblico. È tutta <emph>situazioni</emph>; non crederete se non vedendole; ma pure dalla prima all'ultima scena, è tutta <emph>situazioni</emph>. Ma badate; se la donna zoppica la tragedia stramazza. – Come l'avrete letta, scrivetemi a Firenze il vostro parere e quello de' vostri attori. Forse verrò a Milano a metterla in iscena; onde bisogna che io sappia precisamente quando intendete di recitarla. Trattanto diriggetevi al Ministro, e pregatelo, come ho fatto io, che solleciti. Mando questa a Milano, affinchè ve la mandino: non so dove ora andiate zingarando. I miei complimenti alla vostra Signora, e un bacio a quel vostro bambino ch'era malato, e che ora, spero, sarà sano. Addio Addio.</p>
            <closer>Tutto vostro Servidore ed Amico <emph>ecc</emph>.</closer>
         </div1>
         <div1 n="1318. A Marianna Veneri (12 Giugno 1813)">
            <opener>
               <salute>A MARIANNA VENERI – <emph>Milano</emph>.</salute>
               <dateline>Bellosguardo 12 Giugno 1813.</dateline>
            </opener>
            <p>Mia Signora ed Amica pregiatissima – Il non aver io più frequentemente a Lei scritto non dev'essere attribuito nè a poca memoria, nè ad animo sconoscente. Ma Ella mi chiedeva, anche in nome di suo padre, alcuna notizia sicura della mia salute: ed io non ne aveva nè di sicure, nè di liete da scrivere; e come il troppo lamentarsi non è cosa virile, così il troppo affliggere gli altri de' propri guai è un abuso crudele dell'amicizia. Non sono mai stato bene davvero, ora sono più quieto che sano perchè vivo in campagna, e solo sono turbato dalle disgrazie e dalle morti degli amici miei: la guerra me ne ha tolti parecchi; e fra questi, tre che mi erano carissimi. <emph>Delfante</emph> fu compagno altre volte delle mie disavventure militari; <emph>Battaglia</emph> m'era amico da sedici anni; e <emph>Giovio</emph> viveva tale per me, ch'io posso ben morire desiderandolo, ma non dimenticarmelo mai. La recente disgrazia di casa Bignami e i funestissimi effetti che ne sono seguiti, e l'avvenire poco lieto per quella giovane madre di famiglia e per cinque suoi figliuoletti mi fanno amari i pensieri quando li rivolgo verso Milano. Bensì mi conforto sapendo che alcuni pochi fra quelli che mi amano godono ancora della poca prosperità che si può sperare su la terra; e chiedo spesso a Ramondini ed agli altri notizia del di Lei padre, e ne ricevo quasi tutte le settimane: e le ricevo in modo che le mie obbligazioni s'accrescono sempre più. Ella, signora Marianna, gli baci la mano in mio nome, dicendogli che sono abbastanza provveduto; e che se nondimeno (il che non temo per ora) cadessi in bisogno, mi gioverei più delle sue esibizioni che di quelle d'altr'uomo che viva. Saluti anche la signora Ghittina, ch'era già grandicella, e che sarà omai bella e gresca di quella gioventù ch'io vado quasi al tutto perdendo. La mi nomini anche all'ispettore Assalini a cui voglio assai bene, ed a' pochi che si ricorderanno di me. Frattanto aspetto la stagione propizia a' bagni di mare, ch'io devo tentare prima di ravviarmi verso la Lombardia. Allora le dirò come ora le scrivo ch'io vivo sempre e vivrò di suo Padre e di tutta la sua casa Servidore ed Amico leale <emph>ecc</emph>.</p>
         </div1>
         <div1 n="1319. A Leopoldo Cicognara (15 Giugno 1813)">
            <opener>
               <salute>A LEOPOLDO CICOGNARA – <emph>Venezia</emph>.</salute>
               <dateline>Bellosguardo 15 Giugno 1813.</dateline>
            </opener>
            <p>Leopoldo amicissimo –</p>
            <lg>
               <l>Stampi chi vuole sue prosacce in rima:</l>
               <l>Tu con Lucia gentil leggi sì piano</l>
               <l>Questa, che in altre orecchie non s'imprima.</l>
            </lg>
            <lg>
               <l>Non so ch'uomo giammai ponesse mano</l>
               <l>A una commedia che ribrezzo e riso</l>
               <l>Insiem ti desti contro un mostro umano.</l>
            </lg>
            <lg>
               <l>E' pare che natura abbia diviso</l>
               <l>Dalla lepida beffa il raccapriccio;</l>
               <l>Abborri Giuda, e ridi di Narciso.</l>
            </lg>
            <lg>
               <l>Pure a natura venne anche il capriccio</l>
               <l>Di creare fra tanti un animale,</l>
               <l>Ch'io 'l guardo e rido e di paura aggriccio.</l>
            </lg>
            <lg>
               <l>Non ride ei già; ma con urlo nasale</l>
               <l>Scilingua o ghigna s'altri gli contende;</l>
               <l>Di nessun dice bene, e d'ognun male.</l>
            </lg>
            <lg>
               <l>Anzi male per ben sempre ti rende;</l>
               <l>Ladro ti chiama di ciò ch'ei t'invola,</l>
               <l>E per propria la tua merce rivende.</l>
            </lg>
            <lg>
               <l>Trangugiasi volumi d'ogni scuola,</l>
               <l>E un pasticcio latino-italo-greco</l>
               <l>Rivomita indigesto dalla gola.</l>
            </lg>
            <lg>
               <l>Erra intorno con gli occhi, eppure è cieco</l>
               <l>Da lunge annusa e corre al putridume;</l>
               <l>Grida dì e notte, e sempre come l'Eco.</l>
            </lg>
            <lg>
               <l>Striscia per andar dietro all'altrui lume;</l>
               <l>Se gli è presso abbarbagliasi e nol vede;</l>
               <l>Striscia, perchè non ha gambe nè piume.</l>
            </lg>
            <lg>
               <l>Fu battezzato un dì, ma non ha fede,</l>
               <l>Nè avrà salute mai; che a mostri tali</l>
               <l>L'eterna vita il cielo non concede.</l>
            </lg>
            <lg>
               <l>E questo ha due peccati originali,</l>
               <l>Oltre quel d'Eva: dentro non ha cuore;</l>
               <l>E di fuor non ha i fregi genitali.</l>
            </lg>
            <lg>
               <l>D'impotente libidine d'amore</l>
               <l>Arrabbia quindi; e la Venerea face,</l>
               <l>E l'Apollinea desiando muore.</l>
            </lg>
            <lg>
               <l>Nè sonno trova mai quando si giace;</l>
               <l>Ma l'altrui gioie, delirando, insidia</l>
               <l>E per turbarla a noi perde sua pace.</l>
            </lg>
            <lg>
               <l>Quando l'Orgoglio si sposò l'Accidia</l>
               <l>Fu concetto sotterra, e per nudrice,</l>
               <l>Che l'allattò di fiele, ebbe l'Invidia.</l>
            </lg>
            <lg>
               <l>Poi grandicel succhiò certa radice</l>
               <l>Detta grammaticale, e fu creato</l>
               <l>Mastino all'Eliconia pendice.</l>
            </lg>
            <lg>
               <l>Di catena brevissima allacciato,</l>
               <l>A chi a poggiar gli passa da vicino</l>
               <l>Abbaia e ringhia tremante arrabbiato.</l>
            </lg>
            <lg>
               <l>E a chi manca la lena a quel cammino</l>
               <l>Fa poi moine, e il chiama con la coda,</l>
               <l>E chiede per limosina un quattrino.</l>
            </lg>
            <lg>
               <l>Per fame ti vitupera e ti loda;</l>
               <l>Per fame ardisce e teme, e liscia e morde;</l>
               <l>Fame gl'insegna a far bella ogni froda.</l>
            </lg>
            <lg>
               <l>Ma ben più d'oro che di pane ha ingorde</l>
               <l>Le fauci: e spesso apparve alla mia vista</l>
               <l>Con monete d'umano sangue lorde.</l>
            </lg>
            <lg>
               <l>Questo animal si chiama il Giornalista.</l>
            </lg>
            <p>La saggia Isabella mi scrisse ier l'altro che l'opera vostra era fuori, e perchè sono sicuro che voi, come parco di lodi a chi non le merita, sarete defraudato di quelle che meritate, ho tentato di aggiungere alle armi che avete contro a' giornalisti, anche questa della mia prosa in versi, affinchè non siate tentato mai di combattere, bensì vi disponghiate a disprezzare gli assalitori – S'io non vi ho fino ad ora mai scritto, non merito scusa, Leopoldo mio; merito bensì pietà, da che la madre natura ha decretato per me ch'io non possa avere il cuore, lo spirito, e il corpo divisi in più luoghi, nè a più persone o faccende ad un tempo. È vero che lo scrivere una lettera è cosa da poco; ma se in que' minuti che mi bisognano a scriverla io non sono pieno e caldo della persona che dovrà riceverla, commetterei un tradimento che il mio stile svelerebbe sul fatto. E d'altra parte io benchè veneratore degli antichi, non posso scrivere lettere brevi, fuorchè per affari; ma quando si tratta d'amicizia e d'affetti, io alla viltà del complimento antepongo il rimorso del silenzio: rimorso che mantiene in me più sacro l'amore e il desiderio di farne ammenda, perch'io non odio quelli che offendo: non odio nessuno, Leopoldo mio; bensì dispregio un po' troppo. – Fuorchè a mia madre, io non aveva da più tempo scritto ad anima nata; e mio fratello sapeva a Lodi ch'io non era morto; ma per la via di sua madre. Quali faccende letterarie mi facessero
<quote rend="block" lang="lat">
                  <l>Oblitusque meorum, obliviscendus et illis</l>
               </quote>
la saggia Isabella, a cui finalmente ho risposto, ve ne renderà conto: da lei avrete una copia dello <emph>Sterne</emph>, se pur uscirà presto; è quasi stampato, ma i disgraziati Molini che lo stampano stanno per fallire, se pur oggi non sono falliti: e quell'edizione sarà forse preda sepolta nel tribunale di commercio.</p>
            <p>Ma nè le sole vergini Muse – perch'io le mantengo vergini sempre – hanno posseduta per tanti mesi la vita mia. Sappiate – ma queste notizie vanno dette soltanto alla gentile Lucietta – sappiate che io sono, e sarò forse innamorato; e se l'amore mi diventerà in Firenze insopportabile, mi disporrò alla meglio a lasciarlo qui dov'è nato in me; ed io co'miei libri andrò chi sa dove? Forse a Roma, ma senza l'amore in carozza, perchè m'incanterebbe il legno sul ponte della Carraia. E non crediate che la gentile poetessa m'abbia vinto davvero. Dio volesse! Ma l'amore, il cuore e l'ingegno di quell'amabile femminetta è amabilmente anacreontico; ed io son nato, per mia disgrazia, donchisciottescamente tragico. Le donnine piccine m'hanno fatto invaghire spesso, ma non mai impazzire da che vivo; e impazzisco sette volte al giorno. S'è dunque restati amici dopo due settimane. – Ma pur troppo! una di quelle altere e disdegnose come le amava il Petrarca, mi vinse in casa della Contessa. Non ci viene se non di rado, e voi certamente, come mezzo Fiorentino, la conoscete; ma non vi siete mai incontrato seco in quel crocchio. È pur bella! bella non solo per me, ma per la città che giudica spesso bene, e per voi che con l'occhio avvezzo alle Grazie e alle Veneri delle bell'arti giudicate assai meglio. Insomma ne sono innamorato: e per vederla tremando, sono obbligato a passare per <emph>acqua, ferro e fuoco</emph>: da che le pettegole fiorentine, ognuna delle quali ha cent'occhi e trecento lingue, ne hanno tanto ciarlato ch'io vivo di desiderio e d'impazienza cinque giorni almeno per settimana; e quando posso starle vicino mi pasco petrarchescamente d'occhiate:
<quote rend="block">
                  <lg>
                     <l>«E i grandi occhi, e la pallida</l>
                     <l>«Guancia, e del labbro la virginea rosa,</l>
                  </lg>
                  <lg>
                     <l>«E il mesto aspetto, e il nitido</l>
                     <l>«Crin che sul latteo sen nero riposa;</l>
                  </lg>
                  <lg>
                     <l>«Le snelle forme, e il candido</l>
                     <l>«Vel che le adombra, e le natie parole,</l>
                  </lg>
                  <lg>
                     <l>«L'altera anima ingenua,</l>
                     <l>«E il piè sacro alla grazia e alle carole</l>
                  </lg>
               </quote>
sono tutte belle cose ch'io adoro, ed a cui non posso, se non col desiderio accostarmi. È vero anche, ch'io, più che il viso dell'amata donna, ho scritto nel cuore il verso:
<quote rend="block">
                  <l>Provverbio ama chi t'ama è fatto antico,</l>
               </quote>
ma credo, e creder credo il vero, d'essere tanto quanto riamato. Amo davvero, e son tornato timido; inoltre io come discepolo, amico e fors'anche discendente da Don Chisciotte, ho sempre temuto per la fama delle persone che mi amano. Però, quando non faccio all'amore con Melpomene, vado col mio illustre antenato per fantasia, errando per questi poggi. Ed ecco per la Lucietta una cantata ad imitazione dell'Eroe della Mancia; il pensiero vi sarà noto, perchè si legge nella sua storia, e nelle canzoni di un amabile poeta Siciliano; e voi, Leopoldo, avete viaggiato in Sicilia.</p>
            <lg>
               <head>CANTATA</head>
               <lg>
                  <l>Sotto una quercia antica</l>
                  <l>Che da un burrone protendea le frondi</l>
                  <l>Con la fronte alla palma Ugo Chisciotte</l>
                  <l>Mestissimo sedea: curva una vite,</l>
                  <l>Congiunta ai rami, dalla quercia a un olmo,</l>
                  <l>Faceva padiglione alla sua testa.</l>
                  <l>Riposava ozïosa la gran spada</l>
                  <l>Fra la polvere e l'erba; a un verde tronco</l>
                  <l>Stava appoggiata l'asta della guerra;</l>
                  <l>Sotto il braccio ha lo scudo, e l'elmo a terra.</l>
               </lg>
               <lg>
                  <l>Come nuvoli densi di molesti</l>
                  <l>Minutissimi insetti, a schiere a schiere</l>
                  <l>L'amoroso pensiere</l>
                  <l>Gli mandava gli affanni entro la mente:</l>
                  <l>Quasi vulcano ardente,</l>
                  <l>Fumo esalava tra' sospiri, e fiamme;</l>
                  <l>E mentre intorno intorno</l>
                  <l>Le valli e le foreste,</l>
                  <l>Tacite attente e meste</l>
                  <l>Stavano spettatrici a quella scena,</l>
                  <l>Così cantando disfogò sua pena.</l>
               </lg>
               <lg>
                  <l>Monti e poggi, assai men duri</l>
                  <l>Del cor fiero d'una Diva;</l>
                  <l>Antri e boschi, asili oscuri</l>
                  <l>Di mia vita fuggitiva;</l>
               </lg>
               <lg>
                  <l>Deh! scampatemi d'Amore,</l>
                  <l>Che m'insegue a tormi il core;</l>
                  <l>E lo manda la mia Dea,</l>
                  <l>La mia cara Dulcinèa.</l>
               </lg>
               <lg>
                  <l>Aure tepide lascive,</l>
                  <l>Ah! più gelide spirate;</l>
                  <l>Le mie piaghe ardenti e vive</l>
                  <l>Per pietà deh! rinfrescate;</l>
               </lg>
               <lg>
                  <l>E se piene d'amor siete</l>
                  <l>Perchè mai me solo ardete?</l>
                  <l>E fuggite la mia Dea,</l>
                  <l>La mia cara Dulcinèa?</l>
               </lg>
               <lg>
                  <l>Fiumicello lento lento,</l>
                  <l>Che con l'onda cristallina</l>
                  <l>Vai spargendo il tuo lamento</l>
                  <l>Per la selva e la collina;</l>
               </lg>
               <lg>
                  <l>Dimmi tu, dimmi se mai</l>
                  <l>Avrò pace de' miei guai;</l>
                  <l>Corri e il chiedi alla mia Dea,</l>
                  <l>La mia cara Dulcinèa.</l>
               </lg>
               <lg>
                  <l>Vaghi augei che in lieta schiera,</l>
                  <l>Del mattino al primo albore,</l>
                  <l>Al bel Sol di primavera</l>
                  <l>Intrecciate inni d'amore;</l>
               </lg>
               <lg>
                  <l>Deh! prestatemi gli accenti</l>
                  <l>Molli, teneri, gementi;</l>
                  <l>Si ch'io plachi la mia Dea,</l>
                  <l>La mia cara Dulcinèa.</l>
               </lg>
               <lg>
                  <l>Dalle balze ov'io m'aggiro,</l>
                  <l>Mio diletto amato bene,</l>
                  <l>L'aria stessa che respiro</l>
                  <l>Messaggera a te ne viene;</l>
               </lg>
               <lg>
                  <l>E un sospir la pena mia</l>
                  <l>A te reca, e a te l'invia</l>
                  <l>Don Chisciotte, a te, mia Dea,</l>
                  <l>A te cara Dulcinèa.</l>
               </lg>
               <trailer>Fine.</trailer>
            </lg>
            <p>Ma se la canzone di Don Chisciotte è finita, non però io finirò la mia lettera, tanto più che vedo bianche altre due colonne di questa edizione <foreign lang="lat">Antiquitatum Romanarum</foreign>. E importa a voi di sapere novelle di molti che in Firenze vi stimano, e vorrebbero rivedervi con la Lucietta. – La famiglia Orosco s'è ridotta in Bauci e Filemone, perchè la ragazza è ita a marito in casa di certo Bartolomeo Cenami Lucchese; nobile favorito, come si dice, e grande scudiere di questa Corte; poi scaduto; poi per rimettersi in grazia, maritatosi, come si dice; d'anni quaranta; bello, ma non virilmente; però brutto a quell'età; molto buon senso, ingegno poco; parla lemme lemme; superbo più che altero, carattere di quell'arte; avaro, come si dice. Dalle nozze in poi la Matildina vive in Corte; di rado in Firenze; ma ora a Poggio a Caiano, ora in Lucca; e sempre col marito; e felice, com'ella dice. – L'Albania sta bene, le voglio sempre bene; ma se lasciasse che gli altri facessero all'amore, senza dar esempio alle minori patrizie di pettegolezzo, l'Albania starebbe molto meglio nel mio cuore. – Le Prussiane non le vedo quasi mai; ma se le incontro mi domandano vostre notizie; ed io rispondo, che se voi non ve la passaste in buona salute, si saprebbe subito anche senza vostre lettere. – L'<emph>Armendaris</emph> che doveva, e non volle, essere madama Canova, la incontro più spesso in casa Albania; e con essa si ciarla tanto e sì secretamente de' Veneziani, che s'è fin detto che io ambisco di farmi rivale di Canova. Dio conosce il mio cuore! A voi dico, che vorrei quella donna amabile per mia moglie, ma non giurerei d'esserle fedele; il che giuro, fossi anche <foreign lang="lat">in articulo mortis</foreign>, ana mia Dulcinea. – Dalla Bellini non ci sono più andato. – L'Isabellina Roncioni è sempre di Stiozzi ed io la visito metodicamente di quindici in quindici giorni. – La Quirina vi saluta e vi risaluta tutti e due; e mi accusa di poca amicizia, perch'io non so risponderle la bugia <emph>ch'io vi scrivo e che la salutate</emph>. Le rendo l'onor suo: non è avara come ho creduto; anzi è generosissima fra le donne, e mi regala starne e beccacce sanesi, e <emph>panforte</emph>, e parecchi fiaschetti di Montalcino di cui mi fo merito con chi viene a trovarmi quassù. – Un cattivo scultore ha voluto per forza farmi un busto somigliantissimo, benchè ignobilmente forse fatto, ma ci supplisce l'estro mestamente vivo che ci ha messo in volto: lo feci gittare in iscagliola: vorrei mandarlo a mia Madre; lo diriggerei ben incassato a voi, come Presidente dell'Accademia affinchè giungesse più sicuro: scrivetemi se dovrò darvi questa noia.</p>
            <p>Addio tutti e due, addio carissimi e stimati, quanto mai credete, da me: della stima non ne dubitate, son certo; ma quanto mi siete cari, lo conoscereste forse meglio se sapeste ch'io quanto più amo tanto so meno mostrarlo. Scrivetemi a Firenze ferma in posta; bench'io da tre mesi e più mi stia volontierissimo a Bello-Sguardo, scendo pur nondimeno frequentemente, anche a raccorre le mie lettere. Addio addio.</p>
            <closer>
               <signed>L'amico vostro.</signed>
            </closer>
         </div1>
         <div1 n="1320. A Dionisio Bulzo (17 Giugno 1813)">
            <opener>
               <salute>A DIONISIO BULZO – <emph>Zante</emph>.</salute>
               <dateline>[Bellosguardo] 17 Giugno 1813.</dateline>
            </opener>
            <p>Dionisio mio – Tuo fratello non solamente per la propria ragione è <emph>convinto</emph>, ma per la bontà e generosità del suo cuore amorosissimo è <emph>persuaso</emph>, che in tutto quello che ridonda in bene della sua famiglia, ei deve concorrere lietamente. Però bastava che senz'altre ragioni tu avessi accennate le tue disposizioni. – Dello stato nostro, t'abbiamo scritto a' giorni passati: delle nostre mire pel tempo che verrà, non possiamo dirti nulla di certo per ora; sì perchè dipende dall'arrivo tuo; sì perchè le circostanze politiche e la mia salute non mi concedono di mandare i miei pensieri più in là dell'<emph>oggi</emph>, o tutt'al più del <emph>domani</emph>. Per ora stiamo passabilmente in Toscana, dove s'impara almeno a parlare; e in campagna, dove si trova più quiete. Io lavoro molto, e Stefanino studia; non quanto io vorrei, ma quanto egli può. Or addio mio caro; facci sapere spesso almeno tue nuove. Addio addio; e abbracciami Costantino, e salutami i parenti miei, e i vecchi amici <foreign lang="lat">juventutis meae</foreign> – Addio.</p>
         </div1>
         <div1 n="1321. A Isabella Teotochi Albrizzi (18 Giugno 1813)">
            <opener>
               <salute>A ISABELLA TEOTOCHI ALBRIZZI – <emph>Venezia</emph>.</salute>
               <dateline>Bellosguardo 18 Giugno 1813.</dateline>
            </opener>
            <p>Il signor Trenta, il quale nondimeno fa in tutto e per tutto un unico uomo, poco più, poco meno – vi recherà questa letterina a raccomandarmi alla vostra pietà; perchè non credo ch'ei possa raccomandarvisi in nome suo. – E quand'anche le gentilissime veneziane volessero provarsi d'inghirlandarlo come le sacerdotesse de' tempi antichi facevano co' giovenchi per ucciderli poscia, sono obligato d'avvertirle che perderebbero i fiori ed il tempo; il mio raccomandato è già svenato, benchè paia vivo; e squartato, e arrostito alle graticole di una fresca bionda, che lo arde co' languidissimi raggi di due occhi cerulei. Tutto questo vuol dire che alle gentilezze ch'io vi prego di fargli, e che voi, più ch'altra, sapete fare a chiunque vi si presenta, aggiungiate anche il consiglio <emph>che non s'innamori a Venezia</emph>; noi poveri galeotti della galera di Amore non possiamo vogare con due remi. Questo foglio vi serva anche d'avviso che ho ricevuto la vostra ed ho riscritto a posta corrente. Vivo in ispirito sempre con voi e desidero di potervi baciare la mano. – Un bacio a Giuseppino: Addio Addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1322. A Sigismondo Trechi [23 (?) Giugno 1813]">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Bellosguardo] Martedì 23 (?) Giugno [1813].</dateline>
            </opener>
            <p>Quand'anche tua Sorella avesse toccate le falde dell'Apennino, non avrei sperato di rivederla; bench'io desideri molto di rivederla; ed io solo so dentro di me quanto quella gentilissima donna mi è cara. Bench'io non ami le opinioni del fatalista Paini, vedo nondimeno che v'è sempre in tutto un certo che di <emph>Fatale</emph>; o se non altro mi pare, che la Madre Natura abbia temprate certe anime in modo che vivano per <emph>desiderare ardentemente</emph>, ciò che non <emph>vogliono fortemente</emph> cercar di ottenere: ma sono compensate dalla <emph>voluttà dell'infortunio</emph>, voluttà secreta e delicatissima, e dalla <emph>vittoria dolorosa della virtù</emph>. Comunque sia, certo è ch'io per ora non vedrò tua sorella, e ch'io vivrò nello stato di chi desidera senza speranza. E ti ringrazio con tutta l'anima mia poi che mi hai prontamente risposto, e m'hai più volte parlato di lei. La Sabina ha una sua miniatura appesa in un gabinetto, e le poche volte ch'io posso andarla a visitare, non esco mai senza mandare un sospiro, e pigliarmi un'occhiata da quel ritratto.</p>
            <p>Sigismondo mio; se non hai avuta per anche la tragedia, incolpane la <emph>Fortuna Postale</emph> che è diventata più capricciosa del solito. A' <emph>10</emph> Giugno ho spedito un pacchetto a Vaccari, che suole rispondermi a posta corrente anche per cose da nulla; e di quest'affare importantissimo a me, non fa motto. <emph>Silvio Pellico</emph>, impiegato presso Luini, aveva un'altra lettera per Vaccari; ma anche quel giovine che non lasciava partire corriere senza sue lettere, in questi giorni tace ostinatamente. Vedi dunque, mio caro, d'interrogarne Ramondini o altri; informati e informami; e le tue lettere sieno sempre <emph>ferme in posta</emph>. – se il pacchetto sia veramente capitato al Ministero. Sospetto (e forse con troppa malizia) che gl'ispettori politici vedendo tante carte spedite dall'impero a un Ministro del Regno, le abbiano per loro debito trasmesse per esame a Parigi: me ne rincrescerebbe assaissimo: informati dunque e rispondimi; e quando io sia certo che il manoscritto non s'è smarrito, scriverò a chi dovrà farne una copia, e l'avrai per Fulvietta e per te. – Rispondo in fretta alla tua giuntami alle ore dieci; e il corriere riparte al tocco: e da Bello Sguardo alla posta ci corrono due lunghe miglia. – La mia salute è in <foreign lang="lat">statu quo</foreign>. Risaluta la <emph>Curioni</emph> alla quale ho diretto il signor Trenta, che oggi sarà forse in Milano. Addio Fulvietta.</p>
         </div1>
         <div1 n="1323. Al p. Giuseppe Maria Pagnini (1813)">
            <opener>
               <salute>Al p. GIUSEPPE MARIA PAGNINI – <emph>Firenze</emph>.</salute>
               <dateline>[Bellosguardo] Venerdì sera [1813].</dateline>
            </opener>
            <p>Mio Signore e Maestro – S'ella domenica prossima vorrà degnarsi di fare un brindisi meco alle Muse, bench'io beva acqua schietta, non anderò a desinare finch'Ella non viene. Manderò anche un servidore che le faccia da fido Acate sino a Bellosguardo. Il latore ha ordine di aspettar risposta da Lei. Intanto le bacio la mano come a sacerdote ed a Maestro.</p>
         </div1>
         <div1 n="1324. Alla famiglia (8 Luglio 1813)">
            <opener>
               <salute>Alla famiglia – <emph>Venezia</emph>.</salute>
               <dateline>[Bellosguardo] Giovedì 8 Luglio [1813].</dateline>
            </opener>
            <p>Miei cari – Bisogna ch'io torni bambino, perchè da tre o quattro giorni mi sento il male de' vermi: – siccome mi veniva dopo desinare, l'ho creduto a principio effetto d'indigestione; ma ora mi sento pizzicore alla gola, e un certo peso su lo stomaco; mi dicono che siano vermi; onde ho cominciato da stamattina a pigliare certo <emph>musco di Corsica</emph>, che i medici dicono eccellente per questa malattia; s'infonde nell'acqua come il tè – nel resto sto bene; leggo, scrivo e passeggio al solito; ma non ho più la mia solita allegria: questa sporcheria che m'immagino d'avere nella gola mi dà più noia che dolore; ma, secondo me, la noia è peggio del dolore: oggi o domani sarò guarito ad ogni modo con questa pozione. L'Angiolo mi scrisse: sta benissimo. – Voleva prima di venire a Venezia, passare in Toscana a vedermi. Gli scrissi che sarebbe ben venuto, ma che si regolasse col danaro; i viaggi costano assai; ed era essenzialissimo che non perdesse il tempo di ozio ed il poco danaro che ha prima di venire a vedervi; voi lo sospirate da tanto tempo. – Addio intanto, miei cari; tu, madre mia, manda la tua santa benedizione a tutti i tuoi figliuoli, ed a me che ti amo con tenerezza e con religione. Addio, addio.</p>
            <closer>
               <signed>NICCOLÒ.</signed>
            </closer>
         </div1>
         <div1 n="1325. A Sigismondo Trechi (10 Luglio 1813)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Bellosguardo] Sabbato 10 Luglio 1813.</dateline>
            </opener>
            <p>Sigismondo mio – Chiedi conto del signor Silvio Pellico impiegato presso Luini: ad esso mando a brani la <title>Ricciarda</title>, ed egli la ricopierà in bel carattere per la Fulvietta. Mostragli questa lettera. Otto giorni dopo che l'avrete tenuta, restituitela a lui. Gliene scrivo. Addio. Non posso più, perchè da più dì sono malato di languore e di febbre, e di noiosissimi dolori di stomaco. Bacia la mano a tua sorella, e dille che talvolta si ricordi di me. Addio addio. – Del mio star male non parlare se non con Pellico.</p>
            <closer>
               <signed>Il tuo UGO.</signed>
            </closer>
         </div1>
         <div1 n="1326. Alla contessa D'Albany (13 Luglio 1813)">
            <opener>
               <salute>Alla contessa D'ALBANY – <emph>Livorno</emph>.</salute>
               <dateline>Bellosguardo 13 Luglio 1813.</dateline>
            </opener>
            <p>Signora Contessa –
<quote rend="block">
                  <l>»Parco di versi tessitor ben fia</l>
                  <l>»Che me l'Italia chiami;</l>
                  <l>»Ma non sarà che infami</l>
                  <l>»Taccia d'ingrato la memoria mia» –</l>
               </quote>
            </p>
            <p>Non so mai com'io mi posso ricordare di questi versi; oramai non mi ricordo più quasi di nulla. Ella, mia Signora, partì lasciandomi tra le Grazie; il dì dopo per l'appunto le Grazie ingratissime m'abbandonarono, e mi assalirono tre disgrazie. La prima ch'io caddi malato di languore impotentissimo; poi di febbre; hanno a forza voluto ch'io veda un medico, il quale a forza mi fece ingoiare oppio, china, e limatura di ferro; e la febbre è cresciuta oltre modo, e con la febbre il dolore di capo; scrivo da letto, e appena mi regge il polso. – S'aggiunge per seconda disgrazia che la <emph>coscrizione</emph> mi porta via il mio povero Pietro <emph>barbitonsore</emph>; giovine gentile, ingenuo, e disinteressato, benchè educato a servire. Mi leggeva il Boccaccio presso al mio letto, e m'aiutava ad imparare la pronunzia toscana ed a pigliar sonno. Giovedì, pur troppo, dovrò dargli l'ultimo addio, e chi sa se lo rivedrò. – Finalmente una peggiore disgrazia, che da più tempo mi minacciava, comincia a scoppiare: non le posso per ora dir nulla; perch'io parlo a quattr'occhi volentierissimo, ma scrivo malvolentieri. Forse, benchè così infermo, dovrò fra pochi giorni andare a Milano; anzi senza <emph>forse</emph>: ma ci starò per pochissime settimane; nessuno mi v'aspetta, ma io comparirò in mezzo a que' signori che vorrebbero, come <emph>conservatori del buon gusto</emph>, ch'io non toccassi mai penna. Ella può indovinare di che si tratta. – Il signor Tassi venne quassù; mi trovò malato, e mi avvisò della malattia del signor Fabre. Egli, se non altro è vicino a lei; ma io pover'uomo sono come que' disgraziati animaletti innocenti del re David: <foreign lang="lat">sicut nicticorax in domicilio, et passer solitarius in tecto</foreign>. – Piacciale di non dire ad anima nata le ragioni per le quali io partirò per Milano: di ciò la scongiuro; come pure di credermi Suo servidore ossequioso ed amico leale <emph>ecc</emph>.</p>
         </div1>
         <div1 n="1327. Della contessaa D'Albany [15 (?) Luglio 1813]" lang="fre">
            <head>Della contessa D'ALBANY.</head>
            <opener>
               <dateline>[Livorno] Le 15 [?] Juillet [1813].</dateline>
            </opener>
            <p>Je suis très-fâchée, mon cher Monsieur, de tout ce que vous me dites dans votre lettre que je viens de recevoir. Je crains bien pour vous que vous ne brûliez la chandelle par les deux bouts. Quand on travaille beaucoup de tête, il faut être raisonnable pour d'autres choses.... Soit dit en passant! Les Muses demandent la continence, ainsi le voyage de Milan vous fera du bien. Je ne suis pas étonné que vous deviez y aller. Dans ce moment il ne faut inspirer ni haine, ni envie, et tâcher qu'on vous oublie, sans cela il y a toujours des frelons qui viennent vous piquer au moment où on y pense le moins. Je suis fâchée de ne plus vous retrouver dans la capitale de la langue italienne, à mon retour des bains, qui jusqu'à présent, vu le mauvais tems, n'ont pas été heureux, ni fréquents dans la mer. Aujourd'hui il commence à faire chaud, vous vous en trouverez bien aussi pour votre santé, que je vous conseille de soigner, si vous voulez continuer de sacrifier aux Grâces. – Il est fâcheux pour votre valet de chambre de passer de Bellosguardo au bivouac, c'est un saut un peu violent, et il est désagréable pour vous de perdre un jeune homme qui vous convenait. La vie est remplie de peines, et de contradictions, on la passe outre cela à se défendre contre les méchants. Mr. Fabre, qui vous fait ses compliments, est cloué dans son lit par la goutte, il combat contre elle sans pouvoir la vaincre. Je [le] soigne le mieux que je puis: c'est quand on est malade que les amis sont le plus nécessaires. J'espère que les vôtres, mâles et femelles, ne vous laissent pas solitaire perché sur votre montagne. Revenez bien vite dans la belle Florence, pour ceux qui aiment l'étude et les Grâces, et donnez-moi de vos nouvelles, et de ce qui vous arrivera; un mot me suffit pour deviner le tout. Portez-vous bien, soignez-vous et souvenezvous qu'on ne vit qu'une fois, et lorsqu'on veut laisser un nom après soi, on a besoin de toutes ses facultés pour y réussir. Il ne faut donc pas user l'enveloppe. Comptez sur <emph>ma discrétion</emph>.</p>
         </div1>
         <div1 n="1328. Alla contessa D'Albany (15 Luglio 1813)">
            <opener>
               <salute>Alla contessa D'ALBANY – <emph>Livorno</emph>.</salute>
               <dateline>[Bellosguardo] Giovedì 15 Luglio 1813.</dateline>
            </opener>
            <p>Mia Signora – Appena ho tempo di ringraziarla della lettera che le piacque di scrivermi: me la portano ora (mezzodì), e fra non molto il corriere riparte. E la ringrazio anche, nè potrò mai perderne la memoria, de' suoi consigli. È vero ch'io stimo la vita – per usare del gergo geometrico – più in ragione dell'intensità che della quantità. Ma non è poi vero ch'io faccia prove d'Ercole: poveretto! appena mi reggo. La febbre pare impaurita della china; ier sera non s'è lasciata vedere; ma stamattina mi sento debolissimo: fors'anche l'aria troppo vivace della <emph>Montagna</emph>, facendomi <emph>troppo vivere</emph>, mi debilita. Scenderò: anzi vado cercandomi una casetta per l'autunno e l'inverno, perchè tornandomi da Milano io penso di non lasciare così presto l'<emph>elegante città</emph>. Ma chi sa se per sabbato o domenica avrò tante forze da correre a piè di piombo per l'erta e la discesa dell'Apennino! Bisogna ad ogni modo ch'io parta, perchè non si può essere cosmopolita, e d'altra parte chi non può dirsi <emph>cittadino</emph> d'un paese sta male oramai in tutti gli angoli dell'Europa. S'è fatto credere da' letterati <emph>maestri miei</emph> revisori politici della <title>Ricciarda</title>, che <emph>Averardo</emph> è un incendiario; che <emph>Guelfo</emph> è un prototipo della politica vendicativa italiana; che <emph>Guido</emph> è un seduttore, e che tutta la tragedia è una tela tessuta d'<emph>impolitica</emph> e d'<emph>atrocità</emph>: però s'è proibita. Chi può farsi giudice inappellabile non intende un verso italiano: <emph>i lontani hanno sempre torto</emph>; però stimo necessario d'andare io stesso in persona, a distrigarmi una volta da tante reti insidiose; o a vedere almeno a qual partito decisivo dovrò quind'innanzi attenermi. Eccole spiegata ogni cosa. Ma La prego, e ne prego il signor Fabre, di non aprir labbro su questa faccenda; deposito questo segreto come sopra l'altare. Perchè se nel <emph>Regno</emph> non si udissero le mie ragioni, stamperò la mia tragedia nell'<emph>Impero</emph>; ma se qui risapranno della proibizione di Milano, negheranno l'<foreign lang="lat">imprimatur</foreign>; e se non pubblico la tragedia, io non potrò giustificarmi davanti al mondo. Finisco perchè mi trema la mano; prima di partire le scriverò. Mi saluti il signor Fabre: e preghi il Cielo per esso e per me.</p>
            <closer>Suo servidore ossequioso ed amico leale <emph>ecc</emph>.</closer>
         </div1>
         <div1 n="1329. Della contessa D'Albany (16 Luglio 1813)" lang="fre">
            <head>Della contessa D'ALBANY.</head>
            <opener>
               <dateline>[Livorno] Vendredi 16 Juillet [1813].</dateline>
            </opener>
            <p>Votre exactitude, mon – cher Monsieur, mérite une prompte réponse de ma part pour vous remercier d'avoir employé une partie de vos forces à me rendre compte de désagrements que vous éprouvé pour votre belle production. Je dois vous dire que je l'avois prévu sans cependant trop me rendre compte du pourquoi. Je crois que vos censeurs ne pouvant chicaner le fond attaque[nt] la forme – ils imaginent toujours que dans tout ce que vous écrivez vous y entendez malice. Sont-ils les plus forts, et s'ils finissent pour vous dire – si ce n'est toi c'est done ton frère – aurez-vous quelque chose à leur répondre? – Comptez sur ma discrétion ainsi que sur celle de M. Fabre, qui vous fait ses compliments. – Pensez sérieusement à votre santé, ménagez-vous en passant les Apennins, et revenez bien vite achever votre poème des Grâces que vous ne pouvez terminer <emph>che nella bella Fiorenza</emph> a côté de vos modèles si cependant il y en a plus d'un. A vous revoir. Comptez à jamais sur Pintérêt que vos talents m'ont inspirés.</p>
         </div1>
         <div1 n="1330. Alla contessa D'Albany (22 Luglio 1813)">
            <opener>
               <salute>Alla contessa D'ALBANY – <emph>Livorno</emph>.</salute>
               <dateline>Firenze 22 Luglio 1813.</dateline>
            </opener>
            <p>Mia Signora – Non le risposi subito perch'io non aveva nè spiriti nè nervi, e la mia magra e malinconica persona andava peregrinando senza poter dire ch'era guidata da un'anima pensante e <emph>immortale</emph>. Ora sto alquanto meglio; e doman l'altro m'avvierò fuor di porta San Gallo. Mi duole, davvero, di partire senza vederla; sono sicuro di tornarmene a fra cinque o sei settimane, perchè darò una corsa sino a Venezia; ma la certezza ch'Ella non ha per anche potuto giovarsi de' bagni accresce in me il dispiacere della mia lunga assenza. Ed io sono anche affezionato all'elegante Firenze perch'io vi godo dell'onore e del piacere della di Lei compagnia. Tornerò ad ogni modo; e questa sicurezza mi presta forze ad affrontare il passaggio tristo del monte con salute sì trista, – ad affrontare con anima sì poco cortigiana tutte le brighe cortigianesche che m'insidiano questa mia pace innocente. Per quanto care mi sieno le persone ch'io rivedrò, io vinco in me il desiderio di vivere e di morire con esse, perchè il mio abborrimento contro i ciarlatani e impostori vendilettere, vendifama, vendipatria di Lombardia è più forte in me d'ogni altro affetto umano; e mille dolcezze domestiche non potrebbero compensarmi della noia che la vista di quegl'impudenti mi reca. Qui per lo più i letterati sono vilmente timidi; in Lombardia, segnatamente in Milano, sono, chi più chi meno, tutti vilmente raggiratori. Parto anche senza servidore, perchè l'uno non sa far che da cuoco; e l'altro, benchè abbia scappata l'imminente sciagura della coscrizione, non ha potuto per nessun verso ottenere un passaporto d'un solo mese fuori del dipartimento dell'Arno. Li lascio qui con Stefanino. Alla sua porta furono consegnati <emph>tredici</emph> volumi di <emph>Gibbon</emph> e la versione dell'opuscolo su l'<title>Equitazione</title>. L'avrei volentieri portato meco a Milano a farlo leggere al <emph>domatore-de'-cavalli</emph> mio fratello; ma non ho voluto arrogarmi questa libertà: forse mio fratello verrà meco in Firenze; potrà leggerlo allora meco. – Al Molini ho dato ordine che faccia avere a Lei una copia dello Sterne, ed un'altra al signor Fabre ch'io spero guarito della sua gotta; e se non altro pacificato per alcun tempo con quel nemico domestico. Mi scrivono che il telegrafo abbia annunziata a Milano la prolungazione della tregua per altri due mesi tra' nostri padroni: ma la è pur sempre una <emph>gotta</emph> politica che si calma e non si risana: Dio mi faccia falso Profeta! – se non che, io povero diavolo non devo nè voglio intricarmi nelle faccende de' Principi della terra veri vicari di Dio ed interpreti de' suoi sapielitissimi fini: basta ch'io possa vivere in pace meco e co' pochissimi che mi sono cari; ed io vivrò obbedientissimo sempre alle leggi, e lascerò i destini del mondo a' principi e al cielo. Frattanto, mia Signora, fino a che possa rivederla, io di quando in quando mi piglierò la confidenza di scriverle. Diriggerò le mie lettere a <emph>Firenze</emph> dove il signor Tassi le riscuoterà: s'Ella si degnerà di scrivermi, dirigga sempre a <emph>Milano</emph> dove v'è persona che me le ricapiterà in qualunque luogo io mi trovi; ed in qualunque luogo io porterò meco la memoria ed il cuore pieni di Lei, ed il desiderio di godere della di Lei società. –</p>
            <closer>Suo Servidore ed Amico leale <emph>ecc</emph>.</closer>
         </div1>
         <div1 n="1331. A Isabella Bartolommei Roncioni (24 Luglio 1813)">
            <opener>
               <salute>A ISABELLA BARTOLOMMEI RONCIONI – <emph>Firenze</emph>.</salute>
               <dateline>[Firenze] 24 Luglio 1813 ore 10.</dateline>
            </opener>
            <p>Mia cara Amica – Vorrei pur vedervi prima di partire – e parto fra un'ora – ma sono impicciato da mille noie; e il passaporto pel mio cameriere, che ho finalmente ottenuto, mi ha fatto perdere il fiato e le gambe. Addio dunque, donna gentile; tornerò fra un mese, e verrò a dare un bacio a Lorenzino, e a condurre la cagnetta alla Signorina. Per ora vi mando a tutti a tutti i miei saluti, e i miei ringraziamenti al signore Stiozzi. Egli mi ha regalato due bottiglie di vino navigate, ed hanno rallegrata davvero la mia magra e malinconica persona. In contraccambio, gli lascio alcune <emph>ricette</emph> di un parroco inglese e di un Chierico italiano, ch'io feci navigare da Londra, in Firenze, ricette che giovano a rallegrare lo spirito. Mandi fra pochi dì al negozio Molini che ha ordine di consegnare l'involto. Il signore Stiozzi frattanto le presterà a voi, mia cara Amica; quand'io tornerò n'avrete una collezione, di quelle ricette, anche per voi. – Addio Addio.</p>
         </div1>
         <div1 n="1332. A G. B. Niccolini (24 Luglio 1813)">
            <opener>
               <salute>A G. B. NICCOLINI – <emph>Firenze</emph>.</salute>
               <dateline>[Firenze] 24 Luglio [1813].</dateline>
            </opener>
            <p>Accogli, Amicissimo mio, il signor Michele Leoni uomo di svegliato e coltivatissimo ingegno, traduttore felice del <title>Cesare</title> di Shakespeare; per questi meriti tu lo stimeresti meco, nè io ti pregherei di fargli accoglienza: ma io l'ho sperimentato inoltre d'animo affettuoso e leale, e l'ebbi amico anche nella disgrazia; però mentre io per poche settimane lascio Firenze, lo diriggo a te affinchè ti porti l'Addio ch'io impicciato da mille noie non posso darti in persona. Addio intanto modestissimo, taciturnissimo, e carissimo Amico mio: se potessi in nulla a Milano, scrivimi. Iterum vale.</p>
            <closer>
               <signed>Il tuo UGO.</signed>
            </closer>
         </div1>
         <div1 n="1333. A Quirina Mocenni Magiotti (25 Luglio 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Bologna] 25 Luglio 1813.</dateline>
            </opener>
            <p>Mia cara Amica – Ho patito meno di quanto io temeva; ma m'è toccato il peggiore de' quattro corrieri che vanno per l'Apennino da Firenze a Bologna; Pietro è stato malissimo collocato, e ho pagato tra lui e me quanto se avessi viaggiato in posta. Da tre ore sono a letto cercando il sonno che da ieri in qua non è mai venuto nemmeno a tentarmi; m'addormenterò, spero, quando sarò fuor del pensiero di scriverti; la posta riparte stassera a quanto mi dicono. Domani continuerò il mio viaggio: ti scriverò da Parma ove mi fermerò mezza giornata a riscuotere, se potrò, almeno in parte un mio credito; ma il debitore è tanto eloquente, ed io patisco tanto certa sinistra vergogna in sì fatte cose, che forse anche questa volta me ne andrò a mani vote. Spero che a quest'ora Andrea e Lorenzo avranno adempinto alle mie commissioni. Piacciati di spedire al Molini l'annessa per mezzo del tuo Giuseppe quando passerà per gli Uffizi. Addio, mia donna gentile, e mia dolcissima amica, Addio. Ti rivedrò presto, e frattanto vivrò sempre con l'anima piena di te. Scrivi a Milano. – Addio.</p>
            <closer>
               <signed>UGO.</signed>
            </closer>
         </div1>
         <div1 n="1334. A Giuseppe Molini (25 Luglio 1813)">
            <opener>
               <salute>A GIUSEPPE MOLINI – <emph>Firenze</emph>.</salute>
               <dateline>Bologna 25 Luglio [1813].</dateline>
            </opener>
            <p>Giuseppe carissimo – Al signor Pompilio Pozzetti Professore e Bibliotecario a Bologna spedirete una copia dello Sterne per vostro conto, quanto più presto potete, ed egli vi farà pagare paoli 5, da che la compera per la Biblioteca. Ho viaggiato comodamente, ma dispendiosissimamente quasi quanto se fossi venuto in posta, il ...... è sì tristo, sì subdolo per avidità, sì spilorcio che perfino al nuo povero servidore ha negato di rendere 4 paoli e 1/2 che gli doveva di resto; promise bensì di restituirceli, ma <foreign lang="fre">ca[va]lierement</foreign> se li tenne. – Dio perdoni a sì fatta canaglia – Addio per ora.</p>
            <closer>
               <signed>Il vostro FOSCOLO.</signed>
            </closer>
            <ps>
               <p>Scrivetemi a Milano, e rendetemi conto con quell'occasione delle copie date alle persone scritte nella lista, più una, al signor Trenta per la Marchesa Gerini. Addio.</p>
            </ps>
         </div1>
         <div1 n="1335. Alla famiglia (28 Luglio 1813)">
            <opener>
               <salute>Alla famiglia – <emph>Venezia</emph>.</salute>
               <dateline>Lodi 28 Luglio 1813.</dateline>
            </opener>
            <p>Miei cari – Vi scrissi da Firenze ch'io veniva in Milano; una delle ragioni si era d'unirmi all'Angiolo, per venire ad abbracciarvi insieme, e poscia condurlo meco a Firenze. Quel <emph>benedetto ragazzo</emph> mi scrisse che non partiva se non al primo d'agosto: ho la sua lettera, e non può negarlo. Frattanto io m'affrettai a grandissime giornate per ritrovarlo a Lodi, e gli scrissi preventivamente. Eccomi qui, ed egli viaggia verso Venezia. Domani per tempo sarò a Milano. Vedrò le cose mie economiche e letterarie; vi scriverò quanto tempo bisognerà ad accomodarle; e vi saprò dire quando verrò a Venezia perchè l'Angiolo – non si muova. Frattanto vi avverto che sento qui, ne' pochi momenti che ci sono, dir benedizioni di lui. Dio lo conservi a voi ed a me! Io sto bene, e questo viaggio precipitato mi ha fatto forte vegeto, e sarei lietissimo se Giulio non mi avesse abbandonato. Ma volere o non volere lo rivedrò. Addio intanto. Scrivetemi subito subito a Milano; e tu Madre mia mandami la tua santa benedizione.</p>
            <closer>
               <signed>NICCOLÒ.</signed>
            </closer>
         </div1>
         <div1 n="1336. Al fratello Giulio (28 Luglio 1813)">
            <opener>
               <salute>Al fratello GIULIO – <emph>Venezia</emph>.</salute>
               <dateline>Lodi, dall'Albergo del Sole .... [28 Luglio 1813].</dateline>
            </opener>
            <p>Fratello mio – Oggi 28 Luglio alle ore otto della sera giungo in Lodi, e poi che non ti trovo, puoi immaginare s'io me ne resto contristato e confuso. Ma se tu, Giulio mio benedetto, fai le cose a rovescio. Mi scrivesti <emph>che saresti partito da Lodi il dì primo Agosto</emph>; ebbi la tua lettera giovedì scorso 22 e ti risposi subito le seguenti parole: <emph>Non ti movere; verrò io a pigliarti; finirò in pochi giorni la mia faccenda della Ricciarda, poi andremo insieme a Venezia, e poscia insieme a Firenze</emph>. Sabbato 24 corrente partii; eccomi oggi; ed io era certo che la mia lettera ti sarebbe capitata innanzi il 1<hi rend="apice">o</hi> d'Agosto, o che almeno io senza dubbio sarei qui. Odo dall'amico tuo Visconti che ti fermerai alcun giorno da Ugoni; ti mando un uomo a dirti ch'io sono a Milano; – se mai tu non fossi più in Brescia, questa ti troverà certamente a Venezia; ti dico dunque d'aspettarmi a Venezia, se non ti scrivo altro; perchè se finirò le cose mie presto, verrò a trovare la Mamma anch'io e andremo poscia in Toscana insieme sino al tempo che spiri il tuo permesso. Or addio in fretta, perchè io sento fame e stanchezza; domattina per tempo sarò a Milano.</p>
            <closer>
               <signed>UGO.</signed>
            </closer>
         </div1>
         <div1 n="1337. Di Paolo De Capitani (30 Luglio 1813)">
            <head>Di PAOLO DE CAPITANI.</head>
            <opener>
               <dateline>Milano 30 Luglio 1813.</dateline>
            </opener>
            <p>Ho la soddisfazione di parteciparvi che S. A. I. il Principe Vice Re con rescritto del giorno 27 corrente si è degnato di secondare i vostri desideri col permettervi di comprendere nel vostro Poema alle Grazie i versi da voi presentati che alludono alle imprese militari dello stesso Principe, e alle virtù dell'Augusta Sua Sposa.</p>
            <p>Mi pregio di attestarvi <emph>ecc</emph>.</p>
         </div1>
         <div1 n="1338. Alla Madre (31 Luglio 1813)">
            <opener>
               <salute>Alla Madre – <emph>Venezia</emph>.</salute>
               <dateline>Milano Sabbato 31 Luglio 1813.</dateline>
            </opener>
            <p>Cara Mamma – Da Lodi vi ho scritto mercoledì sera. La lettera fu impostata dal signor Visconti, amico dell'Angiolo: ve ne ho inserita una anche per l'Angiolo, che sarà a quest'ora con voi, o tarderà poco. Oggi è sabbato ed ho quasi finite bene le faccende per le quali io era venuto. Mi fermerò qui per due settimane, poi verrò a vedervi a Venezia: fate dunque che l'Angiolo mi aspetti assolutamente; lo condurrò meco a Firenze. Per ora addio. Dovete ricevere dal signor Naranzi lire italiane 240 per l'assegno, la pigione e le medicature. Mandami, madre mia, la tua santa benedizione. Addio.</p>
            <closer>
               <signed>NICCOLÒ.</signed>
            </closer>
         </div1>
         <div1 n="1339. Alla contessa D'Albany (1 Agosto 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 1° Agosto 1813.</dateline>
            </opener>
            <p>Signora mia – Bench'io ami o di non iscrivere affatto, a di scrivere lunghe lettere, non posso per oggi soddisfare al mio desiderio: e sì ch'io avrei da dirle di molte cose; ma se ne parlerà più piacevolmente e più sicuramente a quattr'occhi; e mi pare mill'anni di trovarmi seduto dinanzi a Lei presso a quel tavolinetto rotondo. La Ricciarda fu ribenedetta un giorno dopo il mio arrivo: e tutte le mie faccende furono raggiustate mediante una mia gita a Monza. Ma la corsa da Firenze a Milano mi ha ridate le forze; ed oggi, s'io fossi ippocondriaco, temerei di morire di troppo vigore, come quindici giorni addietro io mi sentiva uccidere dalla debolezza. Fra dieci o quindici dì partirò per Venezia a vedere mia Madre; e dopo una settimana di visita, tornerò in Firenze a sacrificare alle <emph>Muse</emph> alle <emph>Grazie</emph> ed a <emph>Lei</emph>. – Spero ch'Ella a quest'ora sarà tornata Lung-Arno; e che il Molini le avrà presentate tre copie dello Sterne e di Didimo Chierico; piacciale di darne una al signor Ab. di Caluso.</p>
            <p>Di cose politiche io non so mai nulla; bensì chi crede di saperne va dicendo che s'avrà la pace: ma in pace o in guerra, i Milanesi vivono splendidamente, lietamente, e riccamente, dolendosi delle sciagure pubbliche e godendo frattanto della propria fortuna. Que' pochi che hanno alto animo, mi parlano con religione e dell'Alfieri e di Lei, e mi credono più atto a far buone tragedie da che sanno ch'io sono onorato della sua benevolenza; ed io sarei ingrato se non dicessi, che quella benedetta casa Lungarno e quella sala con quella Musa e con quel quadro del Saule, e dove io era accolto da una ospite sì gentile m'hanno infuso spirito e nervi a far meglio. I miei complimenti al signor Fabre, e agli altri della conversazione. Ella, Signora mia m'abbia sempre per Amico ossequioso e Servidore leale <emph>ecc</emph>.</p>
         </div1>
         <div1 n="1340. A Quirina Mocenni Magiotti (1 Agosto 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Milano 1° Agosto 1813].</dateline>
            </opener>
            <p>Donna mia gentile – Quanto più vivo lontano da te, tanto più desidero di rivederti; e ti rivedrò donna mia ti vedrò presto. Ma e come mai la lettera ch'io domenica scorsa, ed oggi sono otto giorni, ti scrissi da Bologna, non t'è capitata il dì 27 quando scrivevi la tua? Fanne inchieste alla posta: vi troverai inclusa una per Giuseppe Molini; e ti prego di farla ricapitare quanto più presto. Le cose mie si sono mutate d'aspetto al mio primo mostrarmi; la <title>Ricciarda</title> fu ribenedetta: ciarleremo insieme, e vedrai, mia cara Amica, quali brighe, e quanti tristi, e che venale paura avevano, più assai di Guelfo, congiurato a rovinare per sempre quell'amabile e sfortunata ragazza. Ma non sono più in tempo da farla recitare in Milano: la reciteranno a Bologna, e poscia a Venezia, e alla fine dell'anno, quando la compagnia reale tornerà qui, sarà udita da' Milanesi. Frattanto perch'io voglio venire a Firenze a sacrificare alle <emph>Muse</emph> e alle <emph>Grazie</emph> ed a <emph>te</emph>, vado come posso insegnandola agli attori ch'io non potrò assistere; ma ho mezzo perduta la voce; la mia salute, o per parlare ippocratico-empiricamente, la <emph>diatesi</emph> della mia malattia s'è cangiata affatto; io prima era debolissimo, ora sono forte com'un Ercole, ma d'una forza così improvvisa che ho temuto di cadere malato di certa infermità infiammatoria regnante in Milano come il mal di nervi in Firenze. Un medico, ch'io peraltro non consultai, mi voleva, per amore più dell'arte sua che della mia salute, far senz'altro esame un salasso; gli voltai le spalle, meco promettendogli di raccomandarlo al Gran-Giudice se mai avesse bisogno d'un carnefice; qui o ammazzano, o guariscono a forza di salassi, e chi ammala d'infiammazione muore presto o tardi di consunzione. – Da Parma, Donna mia, non ti scrissi. Le poche ore ch'io mi vi fermai mi bastarono appena ad accomodare, non com'io voleva, ma come Dio volle, le mie faccende: ed ho dovuto contentarmi di tre cambiali pagabili in rate nel corso degli anni 1815 e 1816; seppure frattanto il mio debitore non fallirà; ho lasciato quelle cambiali in mano al Bodoni perchè le negozi anche al 60 per 100 di sconto: non so cos'abbia potuto fare. – Sai tu che quello stordito di mio fratello il quale mi aveva scritto che partirebbe per Venezia a' primi di agosto, non avendo ricevuto mie lettere, nè sperando ch'io abbandonassi l'<emph>elegante città</emph>, se n'andò a' 27 di luglio, poche ore prima ch'io giungessi in Lodi? – Ma fra due o tre settimane gli andrò incontro a Venezia; e nostra Madre avrà il conforto di vedere tutti i suoi due figliuoli ad un tempo. – Quanto al danaro della lavandaia, è vero che le vanno, come mi dice Pietro, pagati sette paoli e non so che crazie; ma quanto al danaro che Lorenzo esige da Pietro, la cosa è anzi tutto al contrario, perchè anzi Pietro deve avere nove paoli da Lorenzo; e sarebbero dieci, se non che io ne ho diffalcato uno per certa acqua antisterica comperata senza mio ordine, e andata a male: ed io credo più a Pietro che a Lorenzo perchè il Lucchese fu da me sperimentato per ipocrita, ed interessato: invece il povero Pietro non è punto venale, ed è sempre schiettissimo. Ditegli queste cose al Lucchese. – Raccomanda all'Andrea e al Ciampi che incassino il mio busto rimasto a Bellosguardo, e lo spediscano subito al signor Camillo Ugoni a Brescia – e che frattanto Ciampi ne getti un altro, ma in iscagliola migliore. –</p>
            <p>Or Addio, donna mia, addio; vivi certa sempre del mio tenerissimo amore, e della mia riconoscenza a tanta cordialità, ch'io non ne ho incontrata mai altrettanta in mia vita. Addio Addio.</p>
            <p>Scrivimi per carità, sempre de' portamenti di Stefanino, e fa che sia da lontano invigilato da Andrea, e che me ne scriva, perchè io [ne] vivo o molto sollecito. – Addio addio.</p>
         </div1>
         <div1 n="1341. Della contessa D'Albany (5 Agosto 1813)" lang="fre">
            <head>Della contessa D'ALBANY.</head>
            <opener>
               <dateline>Florence le 5 Août [1813].</dateline>
            </opener>
            <p>J'ai reçu, mon cher Ugo, votre lettre de Florence au moment de totre départ, je n'y pas répondu d'abord parce que j'étois au moment de quitter cet horrible séjour de Livourne; et j'allois prendre la plume quand j'ai reçu dans ce moment la vôtre du I. Je vous remercie de votre très-aimable souvenir que je prise beaucoup. Si j'avais plus d'amour propre et moins d'expérience du monde je serois très flattée de tout ce que vous me dites; mais je mets tout cela aux pieds de celui qui a habité, si peu de temps pour moi, la maison que vous fréquentez, et où on vous voit avec plaisir; parceque, laissant à part vos qualités supérieures de votre esprit, votre bonté attache. Je puis vous assurer que je vous regrette tous les soirs, ce que je ne laisse pas ignorer à la societé. Je conviens aussi que vous valez mieux pour ami que pour amant; mais comme à mon âge on est au port, vous me convenez fort.</p>
            <p>J'ai vu hier votre première <emph>fantaisie</emph> qui est convenue avec moi de la même chose; elle paroit vous être attachée.</p>
            <p>La première de vos <emph>Grâces</emph> se console de votre absence avec un joli françois. On m'a dit que vous vous étiez refroidi avant de partir. Vous prenez l'amour en philosophe, vous jouissez tant que vous pouvez et vous écartez les épines. C'est très-bien! Heureusement que les femmes de ce pays font comme vous, cela ne m'aurait pas convenue, car je m'avisois de m'attacher quand une fois j'avois dit que j'aimois.</p>
            <p>Vous ne me dites pas si on représentera ma chère <title>Ricciarda</title>, vous me direz tout naturellement comment on l'a trouvée. Elle doit réussir car elle est belle et bonne, et passionnée non pas comme vos <emph>Grâces</emph>, qui n'en sont pas capables; heureusement pour vous. A propos de vos Grâces, vous devriez être plus raisonnable, sans cela vous vous tuerez. Conservez toutes vos facultés pour les Muses, et n'en donnez qu'une très petite portion aux Grâces. Encensez-les une fois la semaine.</p>
            <p>Ce pauvre ruiné de Molini ne m'a pas encore donné vos exemplaires de Sterne; il a voulu les nier et puis il m'a dit qu'ils n'étoient pas arrivés de Pise. Je suis curieuse de les lire, comme tout ce que vous faites. Il y a toujours le cachet de l'originalité. L'abbé de Caluso est ici et va partir bientôt. Mr. Fabre toujours goutteux vous présente ses hommages. Je me porte bien, vous attends avec impatience pour causer autour de la table ronde, sans cependant les chevaliers. Conservez-moi votre amitié je la mérite par celle que vous m'avez inspirée. Je n'ai d'autre qualité que d'être une bonne femme très-attachée à mes amis, et sans autre prétentions. Revenez vite achever votre hommage aux Grâces, et me laisser jouir de la lecture, ainsi que de votre conversation gaye, instructive et spirituelle.</p>
         </div1>
         <div1 n="1342. A Quirina Mocenni Magiotti (6 Agosto 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>Milano 6 Agosto 1813.</dateline>
            </opener>
            <p>Quirina mia – Ricevo la tua seconda lettera: la posta riparte fra un'ora, e ti scrivo assai brevemente. Ti ringrazio dell'amor tuo, e te ne corrispondo con tutta la tenerezza e la riconoscenza dell'anima mia. Ma non ti posso perdonare il dubbio che le <emph>Grazie</emph> mi tolgano dal cuore i sentimenti leali e profondi ch'io nutro e nutrirò sempre con religione e con compiacenza per te. – Le <emph>ossa slogate</emph> si sono rimesse al lor posto; ma bisogna una forte e lunga fasciatura: s'io partissi così subito, tutti i tristi che rimasero confusi tornerebbero a darmi addosso: aspetterò dunque finchè io possa vedere decisamente finita ogni cosa, nè finirà sino a che io non abbia veduto il Vice Re che è a Monza; gli ho chiesto udienza, e aspetto oggi o dimani la sua risposta. Ripartirò poscia; e andrò, come ti scrissi, a vedere mia Madre; e a vedere di condurti mio fratello a Firenze: ma vedi di non far all'amore con lui. – Secondo i miei computi, io sarò teco a mezzo settembre, e forse prima. Frattanto scrivimi di Stefanino, e dei suoi portamenti, e s'egli è contento di Lorenzo, e come sta il povero Andrea, a cui dirai ch'io non lo abbandonerò. – Prima di lasciare Milano vorrei spedire del danaro a Firenze; fammi sapere se sarà ben consegnato al signor Giulio del Taja: su di ciò dammi pronta risposta. Addio in fretta, e un lungo bacio. Addio.</p>
         </div1>
         <div1 n="1343. Alla contessa D'Albany (Agosto 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Milano Agosto 1813].</dateline>
            </opener>
            <p>Signora Contessa – Oh come io vado sospirando un'ora di quiete, tanto ch'io possa scrivere a Lei; scrivere in modo da spassionare il mio cuore ch'io sono costretto a nascondere per quanto me lo permettono i muscoli della mia inquieta fisonomia! – non ne posso più; e se non fosse ch'io stando per altri quindici giorni in Milano m'apparecchio altri quindici mesi di dimora libera e riposata in Firenze, io sarei già fuggito a quest'ora in campagna; – non ne posso più: visitare; essere visitato; ascoltare chi mente; mostrarmi obbligato a promesse di cose che m'ucciderebbero se mi fossero concedute; sapere d'essere tradito da chi mi loda; dover tacere – e questo non è il peggio – ma dover parlare malgrado mio; perdere mezz'ora a rivestirmi ora in fibbie, ora in borsa, con un impotentissimo spiedo al fianco; or soldatescamente; infastidirmi sedendo a' desinari illustri per un paio d'ore, e spesso con commensali che sono e da più e da meno di me; – oh, come volo e rivolo col pensiero in Firenze, quand'anche dovessi starvi malato: è vero; il signor Fabre ha ragione; la libertà è più necessaria della salute:
<quote rend="block">
                  <l>Libertà, caro e desiato bene</l>
                  <l>Mal conosciuto a chi talor nol perde!</l>
               </quote>
Son versi del Petrarca; e beato lui che si ravvide per tempo del faticoso ozio delle città capitali. Le <emph>Grazie</emph> lombarde non mi compensano: alcune di quelle alle quali io aveva – <emph>Nel dolce tempo della prima etade</emph> – sacrificato, o sono in campagna, o villeggiano a Monza; ed una sola che in Milano mi piangerebbe, e sola m'amerebbe vecchio e infelice, la vedo, è vero, ogni giorno, ma per doverla compiangere amarissimamente, e non potere, quand'anche io fossi sterminatamente ricco, aiutarla. Non le posso dir tutto, Signora Contessa; anzi non le posso dir nulla scrivendo: ma verrò intorno al tavolino rotondo; ed avrò, s'ella avrà la pazienza d'udirmi, avrò da ciarlare per sette lunghe sere di settecento cose diverse. Oh quanto ho imparato in quattordici giorni s da che sono tornato! oh come io era bambino in Firenze! e m'illudeva illudendo anche gli altri; l'amore, le lettere, e parecchie altre cose alle quali io aveva pensato già da tant'anni, mi si sono mostrate in un aspetto affatto diverso; e molti uomini, co' quali io conviveva, non serbano, dal volto in fuori, nulla nulla, nemmeno l'ombra di ciò che mi pareva d'avere conosciuto in essi. Non dico se sieno migliorati o peggiorati; a me per altro dispiace che si siano sì fattamente cangiati ch'io debba nuovamente studiarli: lunga e difficile applicazione, e inutile forse: almeno per me, che oggimai posso dire a me stesso d'avere un riposo nella stabilità de' miei principj, nella modestia de' miei desiderj, e sopra tutto nell'amore di que' pochi ch'io amo e stimo davvero. Questa lettera, mia Signora, le parrà una leggenda di enigmi; ma ella conosce tanto le umane cose da penetrarli con poco studio; e quand'anche ella non volesse perdere il tempo a spiegarli, io tornerò fra non molto, e le sarò interprete e commentatore. Frattanto l'essere sicuro ch'io sarò ben accolto al mio ritorno, mi consola delle noie presenti, e mi rincuora a terminare a ogni costo le mie faccende affinchè io possa star senza pensieri vicino a Lei: a Firenze <emph>noi siamo tutti gente del secolo d'oro</emph>; forse perchè, come Didimo, non siamo nè <emph>avidi</emph>, nè <emph>ambiziosi</emph>. – Appunto; ha Ella per anche avuta la versione di Didimo? Altri l'hanno avuta prima di Lei; non già per colpa del povero Molini: bensì perchè le copie in carta comune furono stampate prima; ed io lasciai ordine ch'Ella, e il Pittore Egregio, e l'ottimista Abate di Caluso avessero l'edizione in carta velina. La Ricciarda si reciterà; la prima volta in Bologna a mezzo settembre, se pure non sorgeranno nuovi impedimenti ed eccezioni alle quali io mi sono deliberato di non conformarmi: tanto più che questi Signori sanno oramai ch'io non sono Cosmopolita, e che avendo una patria, non posso nè voglio scrivere sillaba che possa turbare la quiete de' miei concittadini, o far disprezzare le leggi ed odiare il governo: ma se temono allusioni in ogni parola indifferente ed innocentissima, io, oltre la patria, amo anche l'<emph>Arte</emph>, nè posso violarla per compiacere a' capricciosi timori di chi rivede politicamente le tragedie e le commedie. Ad ogni modo, sebbene i <emph>Censori</emph> e il lor tribunale, non so dire se per paura o per cabale, abbia scomunicato la mia afflitta Ricciarda, io non posso se non lodarmi de' Ministri e di S. A. che m'ascoltarono liberalmente e la permisero: tuttavia so che alcuni letterati <emph>Maestri miei</emph> si vanno arrabbattando. per persuadere gli altri – e lo affermano con giuramento – ch'io sono Scrittore pericoloso: e forse ci riesciranno: chi picchia spesso rompe il ferro più presto di chi picchia giusto. – Ma d'altra parte l'essere onesto, altero e irremovibilmente forte ne' proprii proponimenti è, a quanto io provo in me stesso, una voluttà che avvicina l'uomo all'Eroe, e che i dispregiatissimi <emph>Maestri miei</emph> non hanno provata mai. –</p>
            <p>Fra due settimane dunque partirò per Venezia; alla fine d'agosto sarò in campagna, dove mio fratello che è andato anch'egli a trovare sua Madre, m'aspetta; e se la guerra non rompe apertamente, lo condurrò meco a udire la Ricciarda a Bologna, e poscia avrò l'onore di presentarlo a Firenze a Lei, e di vederlo prostrato meco su le tombe di Santa Croce. Allora io le riferirò schiettamente l'effetto che avrà fatto in me la recita della tragedia, e gli errori che v'avrò scoperti; e se non potrò correggerli in questa, l'esperienza mi gioverà almeno per l'altre. – Io non sono stanco di scrivere; ma Ella certamente, benchè aiutata da Mr. Fabre, si sarà stancata di leggere tre pagine fitte di sì arabesco carattere; onde domandandole perdono, e ringraziando e mandando mille cordiali e rispettosi saluti a Mr. Fabre, la prego di credere ch'io da che la conobbi, imparai ad educare meglio l'animo mio ad essere nobilmente generoso ed indipendente dalla Fortuna, e dagli stolti applausi e da' vani biasimi degli uomini venduti alle ricchezze e agli onori. –</p>
            <closer>Suo Servidore ed Amico leale <emph>ecc</emph>.</closer>
         </div1>
         <div1 n="1344. Alla famiglia [11(?) Agosto 1813]">
            <opener>
               <salute>Alla famiglia – <emph>Venezia</emph>.</salute>
               <dateline>Milano 11 (?) Agosto 1813.</dateline>
            </opener>
            <p>Miei cari, e tu Giulio mio carissimo – Prima ch'io abbia sbrigate le faccende della <title>Ricciarda</title>, e tante altre piccole noie, passeranno ancor dieci o dodici giorni, ed io non potrò mettermi in viaggio per Venezia prima de' 24 d'agosto; o poco prima. Ma per allora senza dubbio verrò lietissimo verso di voi. Ho anch'io meco un servidore, e lo lascerò a Padova. La mia povera <title>Ricciarda</title> ha trionfato delle cabale, e si reciterà la prima volta a Bologna, poscia a Venezia; finalmente in Milano alla fine dell'anno corrente nel teatro della <emph>Canobiana</emph>; perch'io non ho assolutamente voluto che si sperimenti su la immensa scena della <emph>Scala</emph>. – Starò a Venezia dieci o dodici giorni; passerò poscia a Bologna ad assistere la compagnia Fabbrichesi: se tu verrai meco, avrai poi da Bologna non molta strada a fare per tornartene alla tua sede di Lodi. – Quanto al danaro di cui mi parli, sappi, Giulio mio, ch'io in questi viaggi necessarissimi ho consumato quanto io aveva, e più di quel ch'io poteva: vedi dunque di regolarti nelle spese giornaliere durante il tuo soggiorno in Venezia; quanto alle spese mensili per la famiglia, tu che vedi il suo stato, sei abbastanza persuaso che non v'è danaro meglio speso; e il cuore gode anche de' debiti che si fanno per quelle sante creature. Io frattanto vedrò ad ogni modo di venire, non dirò in istato di gareggiare teco in beneficj, ma in caso d'aggiungere una stilla d'acqua alla terra che tu hai sì amorosamente innaffiata. – Or addio miei cari, addio, Rubina mia; godo che tu stia meglio, e ne ringrazio Dio e il dottor Della Torre. Madre mia, mandami la tua santa benedizione.</p>
         </div1>
         <div1 n="1345. A Quirina Mocenni Magiotti (11 Agosto 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>Milano 11 Agosto 1813.</dateline>
            </opener>
            <p>Donna mia gentile – Questa è la quarta lettera ch'io ti scrivo; e questa è la millesima volta ch'io mi ricordo amorosamente di te, e sospiro l'ora di rivederti. Quante noie, Quirina mia, quante ore consunte in visite, in desinari ed in complimenti! appena ho tempo di pigliare la penna: l'affare per cui venni in Paneropoli sonnolenta fu spicciato poche ore dopo il mio arrivo; ma si tratta ch'io possa stare quietissimo d'ora in poi teco, e dove e come vorrò; e s'io mi contentava d'una promessa e d'un ravvedimento, le brighe al mio partire sarebbero state riordite, e m'avrebbero forse costretto ad un nuovo fastidiosissimo viaggio. Però mi sto qui operando deliberatamente e diplomaticamente: ma, per quanto vigore io ci ponga, la diplomazia è lentissima sempre, perchè non si può affrontarla a viso aperto, e i miei alleati sono affettuosissimi, ma deboli come per lo più sono tutte le anime affettuose. Mi starò qui dunque sino a' 22 o 24 del mese: andrò a vedere mia Madre; da Venezia andrò poscia a Bologna ad assistere i comici·a imparare la mia Ricciarda; e poichè avrò veduta la prima recita, e notate le correzioni da farvi, tornerò in fretta a Firenze, mia donna gentile abbracciandoti e baciandoti. Frattanto voglimi bene; e ricordati ch'io sarò teco con tutti i pensieri finchè vivrò. – Ti raccomando Stefanino, a cui scrissi l'ordinario passato; informami per mia quiete de' suoi portamenti: raccomandagli che mi scriva: non ho mai saputo nulla di lui nè di Andrea: gran poltroni, per non dir altro. Ma io non mi lagno della ingratitudine de' mortali. – Affretta Ciampi a incassare il busto, se pur non lo ha incassato e spedito a <emph>Brescia al sig. Camillo Ugoni</emph>, come io aveva raccomandato ad Andrea. – Scrivimi presto; e fa ch'io pur sappia se i danari da spedirsi saranno ben consegnati al sig. Giulio del Taja. – Or addio addio donna mia. – Per mezzo settembre al più tardi sarò con te. Addio addio.</p>
         </div1>
         <div1 n="1346. A Camillo Ugoni (11 Agosto 1813)">
            <opener>
               <salute>A CAMILLO UGONI – <emph>Firenze</emph>.</salute>
               <dateline>Milano 11 Agosto 1813.</dateline>
            </opener>
            <p>Carissimo – Spero che avrete ricevuto a quest'ora il busto speditovi da Firenze verso gli ultimi giorni di luglio – Molini spedirà a Brescia lo Sterne che è già bello e stampato – Non ho potuto recarne meco molte copie, perchè quando partii di Toscana l'ultimo foglio non era per anche rasciutto. – Potrò mostrarvi l'edizione fra due settimane; passerò verso il dì 20 o 24 d'agosto per Brescia; e abbraccerò voi e gli amici vostri. Intanto vivetevi tutti lieti ed amatemi. –</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1347. A Michele Leoni (11 Agosto 1813)">
            <opener>
               <salute>A MICHELE LEONI – <emph>Firenze</emph>.</salute>
               <dateline>[Milano] 11 Agosto [1813].</dateline>
            </opener>
            <p>L'articolo m'è arrivato ieri soltanto; oggi riparte il corriere; e lo consegno con alcune postille a vostro fratello. Vi ho compiaciuto, e ho trascritto il capitolo del carcerato; benchè se ne potessero paragonare di quelli, dove l'anonimo traduttore moderno non ha inteso una sillaba del povero Yorick: gran vitupero per altro! meraviglia che il Poligrafo non l'abbia lodato: ed oggimai il Poligrafo loda ogni cosa, sino a chiamare ariostesche prette le Croniche del disgraziatissimo buffone detto l'Anelli. Credo che Lamberti si stia morendo d'idrope al polmone: però i Poligrafici paiono ravveduti. – Del resto la traduzione stampata dal De-Stefanis è peggiore d'assai di quella antica uscita in due volumetti a Venezia. – Quanto all'articolo, vorrei che in esso parlaste più brevemente e più argutamente intorno a Didimo; e se a voi pare, aggiungete: «<emph>Nella dubbiezza se Didimo sia persona ideale o reale, l'unica cosa che possiamo certamente asserire si è, che il signore Ugo Foscolo attese, benchè lontano da Pisa, a questa edizione: e dallo stile si può inoltre ragionevolmente congetturare che le notizie intorno alla vita di Didimo sieno uscite dalla stessa penna che scrisse gli atti dell'Accademia de' Pittagorici, da che vi si vede e l'intento e i principj e i modi dello scrittore italiano che con lepida serietà tenta di far ravvedere i nostri letterati da' vizi che deturpano l'arte bellissima ch'essi professano</emph>».</p>
            <p>Al Fabbrichesi ho consegnato ier sera la vostra tragedia: – la reciterà in autunno; ma quanto al danaro, non pare ch'egli abbia <emph>intenzione o potere</emph> di sborsarne prima della recita: quel povero disgraziato questa volta in Milano ci ha rimesso del suo; e ci rimette tutte le sere. Risposemi positivamente che la reciterà la prima volta in Milano, e al vostro delegato pagherà il quinto dell'introito di tutte le sere, detratte le spese: ben inteso che questo patto non reggerà per gli altri anni; voi potrete, se la tragedia riesce, intendervela poscia col signor Ricci, che dal 1814 in poi assume tutta l'azienda della Compagnia Reale che sarà stabile alla Canobiana. Addio addio.</p>
            <closer>
               <signed>Vostro – DIDIMO.</signed>
            </closer>
         </div1>
         <div1 n="1348. Della contessa D'Albany (14 Agosto 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 14 Août [1813].</dateline>
            </opener>
            <p>Je viens, mon cher Ugo, de recevoir votre lettre sans date. Je vous remercie de votre aimable souvenir et des assurances de votre intérêt. Je vous le rend bien sincèrement, car je vous connois bon et noble dans votre manière de penser. J'ai trèsbien compris votre lettre, parce que j'ai éprouvé le même effet à mon dernier voyage de Paris, aussi j'en suis revenue plus éloignée que jamais du commun des hommes, et chérissant d'avantage mes amis et les personnes qui pensent comme j'ai toujours pensé. Il faut cependant se servir de son indulgence, et se rappeler la situation particulière d'un chacun.</p>
            <p>Nous causeront de cela à satiété autour de la table ronde; car c'est un sujet inépuisable. J'aime mieux que vous différiez de revenir pour pouvoir rester ici plus librement et sans devoir retourner chez vous que lorsque vous en aurez envie. Je serois curieuse de voir réciter votre Tragedie; c'est dommage que malgré mon indépendance, et mon âge je doive penser au qu'en dira-t-on. Sans cela j'irais à Boulogne l'entendre. J'espère que vous la ferez donner à Florence, où elle a été composée et achevée. – J'ai reçu Didimo et j'ai lu avec plaisir les justifications du Chierico. J'en ai ris. Sterne me paroit bien traduit; et vous avez rendu en italien l'esprit et la naiveté de l'anglais. – Je doute que les Florentins en goûtent le sens, et la finesse. Ils sont si matière pour certailles choses, tout leur esprit est tourné au commérage, et à ses puérilités. – Vous verrez probablement encore l'abbé de Caluso à Milan. Je conçois que la manière de vivre de ce pays-là, quand on a été accoutumé à s'occuper de choses utiles, doit être ennuyeuse, les discours du vulgaire sont fatigants. Lorsque on aime l'étude on ne peut voir que des amis (des grâces) ou des personnes qui enseignent quelque chose. On dit que la première de vos Grâces doit aller a Boulogne voir sa mère. Je m'imagine que vous en êtes informé. Je l'ai vue dimanche passé, elle étoit très-jolie et très-sugosa, car elle est un peu engraissée. Vous avez raison de la chanter. Il faut un objet distingué pour réveiller l'imagination et animer la verve d'un poète, – et il faut une amie raisonnable à qui pouvoir tout confier, et vous la trouverez en moi. Je serai charmée de vous revoir, vous animez mes soirées par votre esprit et votre gaité, et vos belles qualités sont pour moi. Stiozzi vous aime aussi pour la même raison que moi. Il me l'a dit souvent. Il a donné l'autre jour un concert dans son jardin, j'y ai été passer une heure. L'Isabelle se porte bien, et je crois que nous avons fait un <emph>jugement téméraire</emph> à moins qu'elle n'y ai mis une adresse infinie.</p>
            <p>J'ai vu ici Mr. Alario qui m'a dit être votre grand ami. – La famille Trivulzia et sa soeur sont allés aux Bains de Lucques. Je serai charmée de connaître votre frère, surtout s'il pense comme vous. Tout le monde est encore a Lucques, il y a peu de monde de la societé. Je vois beaucoup Mr. Millin qui est trèsamusant et très-gai. Il m'a raconté des drôles de choses dont je vous ferai part, et que peut-être vous aurez entendu aussi.</p>
            <p>Portez-vous bien, soyez sage, et revenez bien vite. Mr. Fabre, qui a toujours la goutte, vous présente ses hommages. Il est furieux de ne pouvoir courir; il a été plusieurs jour à ne pouvoir aller que de son lit à son canapé. Je dois aussi vous faire mes excuses de vous écrire des bibles; j'espère qu'à mon exemple vous continuerez à m'écrire longuement. C'est un dédommagement de votre conversation, qui me manque. – Adieu à vous revoir; en attendant croyez-moi votre amie pour la vie.</p>
         </div1>
         <div1 n="1349. A Isabella Teotochi Albrizzi (16 Agosto 1813)">
            <opener>
               <salute>A ISABELLA TEOTOCHI ALBRIZZI – <emph>Padova</emph>.</salute>
               <dateline>[Milano] Lunedì 16 Agosto 1813.</dateline>
            </opener>
            <p>Non so, mia cara Amica, se quel disgraziato di Molini v'abbia per anche mandato tre copie d'<title>Yorick</title> e di <title>Didimo chierico</title>, una per Soranzo, l'altra per Pindemonte, la terza per voi, Donna gentile. Sono partito di Firenze che il libro non era per anche rasciutto; e n'ho appena una copia. Lo vedrete ad ogni modo quand'io passerò per Padova, da che, s'altro non accadesse, spero di partire per Venezia lunedì prossimo. Verrò a' vostri piedi, e vi presenterò anche la mia povera Ricciarda, e un carme su le <emph>Grazie</emph> ch'io intendo di dedicare al loro divino scultore. Intanto Addio, mia cara amica; baciatemi Pippi, e salutate Soranzo con gli altri amici nostri; salutateli, come raccomandava San Pietro, <foreign lang="lat">in osculo sancto</foreign>. Addio addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1350. A Quirina Mocenni Magiotti (16 Agosto 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Milano] Lunedì 16 Agosto 1813.</dateline>
            </opener>
            <p>Donna mia gentile e tutta cuore – Sabbato io aveva la buona intenzione di scriverti; la posta part[iva la sera, ma un] amico troppo ufficioso conducendomi in campagna per poche ore, volle ad ogni modo ch'io desinassi cenassi e dormissi fuor di Milano; io aveva bel tempestare; ma io, povero diavolo, non aveva cavalli che m'aiutassero a rifare dieci e più miglia sino a Milano. Ti ringrazio, mia dolcissima amica, di tante tue cure per me; ti ringrazio dell'ultima tua; la lessi, e la rileggo e la rileggerò. Le mie faccende sono quasi finite; e lunedì prossimo potrò andare a Venezia. A mezzo settembre sarò senza dubbio in Firenze, e ti darò novelle della Ricciarda, che si reciterà la prima volta a Bologna. Innanzi d'uscir di Milano ti scriverò, e ti manderò una cambiale a vista, da che il signor Taja mi mosse non so quali difficoltà dicendomi «ch'egli non poteva ricevere danaro <emph>per ora</emph>, stante che aveva <emph>per ora</emph> finite le sue faccende in Toscana, però <emph>per ora</emph> gli rincrescerebbe aver qui una somma che gli sarebbe inutile <emph>per ora</emph>.» Fatto sta che il povero del Taja patisce della miseria, e degli scrupoli, e de' timori, e de' sospetti di ladri domestici, malattie alle quali il cielo condanna gli avari. Qui vive da sciagurato spilorcio, e gli amici miei penano a credere ch'egli abbia tanto da desinare a sue spese: ma quasi tutti i vostri toscani vengono a far la brutta figura di pezzenti a Milano. – Così sia. – A proposito d'avarizia, io sono avarissimo con gl'ingordi indiscreti. – Perchè mai Ciampi ha voluto tre monete da te? io non gli era debitore fuorchè d'una mensola brutta di tre paoli, e che ordinai che gli fosse restituita: il nuovo busto varrà, secondo il contratto, una moneta; possibile che la incassatura del busto inviato a Brescia costi venti paoli? Tu non impicciartene, me ne farò rendere conto io; ma va bene che tu per l'avvenire non t'arrenda alle sue indiscrete domande. Addio addio. Ho accettato la cambiale e te la pagherò in danaro sonante a Firenze. – Addio, mia cara ed amorosissima amica, addio con tutta l'anima.</p>
            <ps>
               <p>
                  <emph>P. S.</emph> Il signor Leoni vi chiederà un libro intitolato <title>Opinioni</title> sul dosso della legatura. Piacciavi di darglielo; ma piacciavi ancor più di farvelo ridare il dì dopo; ve ne supplico; non potete idearvi quanti e quali libri ho perduto prestandoli a persone che avendo la buona volontà di restituirli non ebbero la cura di custodirli. Addio, addio.</p>
            </ps>
         </div1>
         <div1 n="1351. Alla madre (16 Agosto 1813)">
            <opener>
               <salute>Alla Madre – <emph>Venezia</emph>.</salute>
               <dateline>[Milano] Lunedì 16 Agosto 1813.</dateline>
            </opener>
            <p>Madre mia – Dirai a Giulio Angiolo Capitano Aiutante di campo, fratello mio, figlio tuo: che:</p>
            <p>1<hi rend="apice">o</hi> Lunedì prossimo partirò per Venezia.</p>
            <p>2<hi rend="apice">o</hi> Che se mai fosse richiamato all'esercito, stante questi movimenti, mi scriva a <emph>Milano</emph> ferma in posta subito; a Verona ferma in posta; a Brescia ferma in posta; a Vicenza ferma in posta; perchè dovrò fermarmi in tutti questi paesi: mi scriva dove si diriggerà perch'io voglio ad ogni costo vederlo.</p>
            <p>3<hi rend="apice">o</hi> Gli dirai finalmente che s'egli torna per ora a Lodi, me lo faccia sapere a posta corrente; e passando per Padova domandi di me alla Croce di Malta; a Vicenza al prefetto Magenta; a Verona al prefetto Mancini e a Brescia al barone Ugoni: così in qualche luogo c'incontreremo.</p>
            <p>Madre mia non ho altro da dirti se non ch'io sto bene, ti amo, ti rivedrò, abbraccerò te, e la mia cara Sorella e l'Angiolo; e frattanto mandami la tua benedizione che m'accompagni. – Addio.</p>
         </div1>
         <div1 n="1352. A Giuseppe Grassi (16 Agosto 1813)">
            <opener>
               <salute>A GIUSEPPE GRASSI – <emph>Torino</emph>.</salute>
               <dateline>Milano 16 Agosto 1813.</dateline>
            </opener>
            <p>Pochi libri ho letto scritti a' dì nostri che possano gareggiare col buon senso, e col profondo e modesto calore dell'Elogio al Saluzzo; e il buon senso e il calore producono necessariamente i pregi dello stile, il quale ove sia secondato dalla castità dell'idioma riesce perfetto: però vi ringrazio di quel vostro libretto, ch'io rileggerò, e lo scevrerò dagli opuscoli che molti autori mi regalano, e ch'io regalo al mio barbiere affinchè leggendoli e compitandovi sopra si distolga da' vizi del suo ozioso mestiero. Alcune affettazioncelle di lingua – sono ad ogni modo assai poche, – vorrei tolte qua e là; le noterò al margine, e ve le mostrerò quando il cielo mi concederà di abbracciarvi: e oggimai voi sentite sì addentro nella lingua da conoscerle per voi stesso. Fors'anche m'inganno, e quelle che a me paiono affettazioni, sono grazie per altri meno severi. – In contraccambio del libretto vostro, n'avrete uno mezzo mio mezzo del Parroco <emph>Sterne</emph>: bench'io ritorni fra non molto in Toscana, lascio qui a monsignor De-Breme la preghiera di farvelo ricapitare in Torino; e l'avreste avuto a quest'ora se il libraio di Pisa non avesse indugiato a farne la spedizione. Prima che spiri quest'anno, avrete, ov'altro non accadesse, il Carme su le <emph>Grazie</emph> diviso in tre inni. È finito; ma non terminato, perchè fino a che non sieno stampati io mi sento impacciatissimo de' miei scritti. Addio; a' 24 corrente sarò a Venezia nel tetto materno; a' primi di settembre starò aiutando la mia <title>Ricciarda</title> che si reciterà la prima volta in Bologna; e a mezzo settembre andrò a rapire dalle labbra de' Fiorentini i bei modi vivi della lingua toscana: ma in qualunque luogo, vivrò col pensiero vicino a voi. Addio addio.</p>
            <ps>
               <p>
                  <emph>P. S.</emph> Grassi mio, – Bertolotti mi parla di non so che tabacco, dato per me a non so chi generale; ma se non l'avete raccomandato <foreign lang="lat">in visceribus</foreign> e diretto industriosamente, temo che tra il generale vegnente, e il Bertolotti impaziente e me fuggente fra non molto, il regalo si perderà, chi sa dove! – Ad ogni modo ve ne ringrazio. – Darache qui presente vi manda un saluto <foreign lang="lat">in osculo sancto</foreign>.</p>
            </ps>
         </div1>
         <div1 n="1353. A Ugo Brunetti (Agosto 1813)">
            <opener>
               <salute>A UGO BRUNETTI – <emph>Milano</emph>.</salute>
               <dateline>[Milano Agosto 1813].</dateline>
            </opener>
            <p>Foscolo è venuto con l'<emph>iscrizione</emph>. Domenica e lunedì è stato a letto; e teme che se continuerà a Milano sarà seppellito fra' paneropolitani. Quando sarete tornati, fatemi il piacere di farmene motto all'albergo reale. Sarò qui ancora fino a' 18 di agosto.</p>
         </div1>
         <div1 n="1354. A Quirina Mocenni Magiotti (30 Agosto 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Milano] Lunedì 30 Agosto [1813].</dateline>
            </opener>
            <p>Ricevo ora la tua brevissima del 21. Tu scrivi a Venezia, ed io frattanto volere e non volere andai ramingando da Milano su per tutti i laghi che confinano con gli Svizzeri. Ritorno ora, stanco, sfinito, e con gli occhi afflitti dal sonno e dal sole, perchè credendo di star fuori un dì solo, io aveva lasciati a Milano i miei occhiali azzurri. Ti dirò poi, – davvero non posso scrivere, e la posta parte fra un'ora – ma abbracciandoti ti dirò le ragioni non prevedute di questo mio pellegrinaggio d'undici lunghi giorni. Non so dirti quando potrò partire per Venezia, m'è venuto tra capo e collo un affare per cui ci vorrà mezza settimana: ma ad ogni modo pel giorno 12 dovrò trovarmi a Bologna dove la Ricciarda farà la sua prima comparsa; e non posso lasciarla abbandonata agli attori. Non posso più; ho bisogno di pace. – Al banchiere Ciani ho consegnato mille franchi che fanno ottantasette zecchini poco più; mi prometteva che essendo oggi assai tardi, ti farà spedir la cambiale per mezzo del corriere di doman l'altro; cercane dunque alla posta: intanto addio, mia dolcissima amica; mi struggo di rivederti, addio. – Quanto alle spese tu devi contenerti come per agosto. Per carità, fa che incominciando da ottobre io abbia la casa. Addio addio.</p>
            <closer>
               <signed>Il tuo amico dormente.</signed>
            </closer>
         </div1>
         <div1 n="1355. A Gaetano Cattaneo [Agosto (?) 1813]">
            <opener>
               <salute>A GAETANO CATTANEO – <emph>Milano</emph>.</salute>
               <dateline>[Milano] Venerdì ore 11½ [Agosto (?) 1813].</dateline>
            </opener>
            <p>Caro Cataneo – Ieri è stata delusa la mia speranza di desinare con voi; e m'è rincresciuto: e fu preludio d'una febbre che mi venne addosso col freddo, <emph>facendomi battere i denti in nota di cicogna</emph>: nè posso uscire per venire a leggere l'ultimo numero del <title>Giornale enciclopedico</title> ove, a quanto ho sentito dire, si parla della mia versione d'Omero. Fatemi dunque il favore di mandarlo, e lo riavrete fra un'ora. E pregate Dio Signore che gli piaccia d'avermi avvertito de' miei peccati con una sola febbre, piuttosto che castigarmi con una malattia di tre settimane.</p>
            <p>Or addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1356. A Quirina Mocenni Magiotti (1 Settembre 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Milano] Mercoledì 1° Settembre 1813.</dateline>
            </opener>
            <p>Mia cara Amica – Eccoti una cambialetta sopra Giuntini; riscuoterai monete d'argento fiorentine 183 (cento ottantatrè) ed alcuni paoli. Mettine a parte pel mio debito centotrenta; – le altre cinquantatrè spendile con la solita ripartizione per Stefanino. Sai tu un guai terribilissimo, che mentr'era sul lago, il signor Domenico <foreign lang="lat">proprio jure</foreign> non sapendo dov'io mi fossi, immaginò ch'io già tornava in Firenze, e disse alla posta che rimandassero a Firenze tutte le lettere mie? – Scrivo oggi costì affinchè le rispingano tosto a Milano; e da Milano la posta me le diriggerà ove sarò. Ma pel giorno 12 mi troverò senza dubbio in Bologna. – T'avverto che la cambiale è ad un mese data; se ti preme ti sarà pagata subito col piccolissimo sconto del mezzo per cento. Non te la ho fatta <emph>a vista </emph>perchè il cambio a questi giorni perde assaissimo. Addio donna mia cara e dolcissima. Addio in fretta con tutta l'anima.</p>
         </div1>
         <div1 n="1357. A Giuseppe Grassi (2 Settembre 1813)">
            <opener>
               <salute>A GIUSEPPE GRASSI – <emph>Torino</emph>.</salute>
               <dateline>Milano 2 Settembre 1813.</dateline>
            </opener>
            <p>Carissimo – Mentre io rivisitava il Lario e i Lariani – per me <foreign lang="lat">est aliquid sacri</foreign> ne' luoghi da me una volta abitati, e nelle antiche amicizie – un antico mio servidore, e come antico non posso punirlo – avvisò alla posta ch'io ripassava il Po, e l'Apennino; e parecchie lettere furono rimandate a Firenze; e fors'anche avranno rimandato una vostra; tanto più che il Bertolotti – da che sono tornato dal lago non l'ho veduto – disse a non so chi di certe carte da voi spedite; ma non vidi nè carte, nè messo, nè tabacco; e vorrei sapere se voi ed io dovremo dolerci della nostra fortuna e dell'altrui negligenza; ad ogni modo io vi sono riconoscente; e per disobbligarmi, non del sentimento dolcissimo della gratitudine, bensì del debito del contraccambio, vi mando una nitida edizione del <title>Viaggio sentimentale</title>: Darache la ebbe ier sera da me; e voi, spero, l'avrete domattina per tempo. Fatene cenno nel vostro giornale, se a voi così pare; ma non lascio già in vostro arbitrio di parlarne o non parlarne a Didimo Chierico, il quale anzi v'intima di scrivere a me il vostro parere, sopra tutto intorno allo stile, e di notare le cose che v'offendessero. Scrivete dunque, e vivetevi lieto, e certo dell'amor mio. – Perch'io ripartirò fra non molto, affrettato la vostra risposta – Addio.</p>
            <closer>Tutto vostro <emph>ecc</emph>.</closer>
         </div1>
         <div1 n="1358. Alla contessa D'Albany (4 Settembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 4 Settembre 1813.</dateline>
            </opener>
            <p>Mia Signora – S'ha un bel vantare l'umana prudenza; naturalmente, io ci ho poco creduto; e molti esperimenti m'hanno poscia insegnato a non crederci nulla. Un giorno, un'ora, un solo minuto sono arbitri delle nostre azioni; e di dieci cose ch'io voleva pur fare, non m'è per anche riescito di mandarne a fine veruna: non parlo della Ricciarda, e d'altre faccende politiche dipendenti dall'altrui autorità; benchè sieno finite in bene, io m'era già rassegnato se finivano male; e la mia forte rassegnazione m'avrebbe fatto insuperbire nobilmente in me stesso, e sorridere delle ingiuste persecuzioni. Ma io sono stato afflitto dalla Fortuna, bruttissima deità, calva, guercia e dispettosissima – afflitto nelle mie più care speranze; e le sciagure si concatenarono successivamente per la sola ragione ch'io sono partito da Firenze <emph>in mal punto</emph>. Per esempio: s'io partiva tre giorni dopo, avrei riveduto Lei e Mr. Fabre; e s'io fossi partito due giorni prima, avrei abbracciato mio fratello, il quale non aspettandomi, uscì in posta da Lodi poche ore prima ch'io v'arrivassi. Oggi sono quindici giorni, andai a visitare il Principe di Belgioioso; m'accolse lietissimo; e mentre chiamavano a tavola, lo colse l'apoplessia di cui morì poco dopo; ed eccomi ospite nella casa del lutto; e per non essere importuno ed importunato (tanto più che non v'era persona da consolare) montai subitamente in calesse, e pigliai la volta di Como. I Comaschi, quantunque avarissimi, si sono ricordati d'essere concittadini de' Plinii; e si vergognarono d'esaltare le ruine de' lor monumenti, eretti in Como innanzi che i Vandali e il tempo li avessero distrutti: fabbricarono un bel teatro; e s'apriva appunto nel giorno ch'io v'arrivava: ma i capomaestri, l'impresario, i cantanti, e mille altri inconvenienti protrassero l'apertura di giorno in giorno sino a' 28 d'agosto; ed io di giorno in giorno – adulando anche in me stesso non so quale antica fiamma che s'andava raccendendo – mi fermai volendo e non volendo per più d'otto giorni; e vi fu chi credette che non sarei ripartito che a' primi freddi. Lasciai Como, e navigando su per quel lago, andava verso Bellagio a visitare un solitario voluttuoso che inganna le nebbie e i caldi della valle lombarda rifuggiandosi tutto l'anno in quel beatiesimo clima della Tramezzina: ma in quest'anno non v'è beatitudine di clima per la povera Italia; a mezzo il Lago fui colto dal vento; e bench'io, aiutato da certo coraggio macchinale, e dal matto piacere che ho sempre avuto d'incontrare i pericoli strani, volessi andare innanzi, i navicellai non vollero a verun patto ascoltarmi: nè il vento minacciava imminente naufragio; ma i navicellai di quel lago sono codardi come quasi tutti i gentiluomini miei cari concittadini; e non ho avuto se non se per mezz'ora il piacere di osservare il principio d'una tempestuccia innocente. Si pigliò porto a un paese detto <emph>Menaggio</emph>; donde io per certe montagne di Porlezza e d'Intelvi, nidi di Ciclopi, andai camminando mezzo a piedi mezzo sul dosso orizzontale de' muli, per due lunghi giorni, e giunsi a Erba sul lago di Pusiano a rivedere Mad.<hi rend="apice">a</hi> B., la terza, e la più bella, e la più amabile, e la più infelice insieme delle mie Grazie: non la trovai; e da tre giorni era tornata a Milano. Frattanto il mio servo era restato in barca aspettando che il tempo si serenasse, per tornare a Como a ripigliare il calesse che non era mio; ed io giunsi, come un ufficiale ch'esce dallo spedale, sopra un tristo baroccio a Milano, tutto arso dalla polvere, dalla stanchezza e dal sole. Corsi alla posta cercando mie lettere; e mi fu risposto che credendomi tornato in Firenze, le avevano rimandate; e la colpa fu tutta d'un mio vecchio servo, il quale veniva tutte le mattine a darmi il buon giorno; ed essendo tornato più e più volte vanamente al mio alloggio, si cacciò in testa ch'io avessi ripassato il Po, e l'Apennino. Così, mia Signora, s'Ella, com'io spero, m'avesse scritto, io sono restato senza sue lettere; e solo mi rimane la speranza di riaverle quando Dio Signore vorrà. Ma il peggio si è ch'io non sapendo se mio fratello torna da Venezia, o m'aspetta, io mi sto qui sospeso fra l'andare e lo starmene; m'avrà certamente scritto, ma le sue lettere sono anch'esse a Firenze. Ed io mi struggo di rivederlo; tanto più ch'egli andrà senza dubbio all'esercito del Vice-Re; e chi sa quando potrei avere la consolazione di riabbracciarlo e parlargli. Gli scrissi ad ogni modo ch'io starò sino il dì 9 settembre di piè fermo a Milano, poich'egli deve pur giungervi ad unirsi al suo Generale ed a due reggimenti di cavalleria che partiranno fra pochi giorni. S'egli fino allora non fosse venuto, gli andrò incontro, guardando in tutte le carrozze che mi trapasseranno vicine lungo la via, e facendo inquisizioni in tutti gli alberghi da Milano a Venezia. – S' Ella dunque, Signora Contessa, non fosse persuasa che la Fortuna può tutto, questa lunga filastrocca gioverà forse a farle almeno dubitare che l'umana prudenza prevede, ma non provvede. E la Fortuna co' suoi contrattempi m'avrebbe danneggiato assaissimo, se il mio involontario silenzio facesse a Lei sospettare ch'io vivo smemorato ed ingrato. E per discolparmi, ho anteposto di parerle noioso, e le ho indiscretamente scritta questa leggenda. Io non perderò la memoria delle persone che le somigliano; – e le sono pur poche, pochissime! – Non perderò la gratitudine che mi obbliga ad esse, se non quando il mio cuore cesserà di sentire la vita, e i nobili affetti che me la rendono cara. Però sospiro di tornare presso a quel tavolino rotondo; e ci sarò prima che spiri settembre. Frattanto s'ella si degnasse di scrivermi, dirigga le lettere <emph>ferme in posta</emph> a Bologna; perchè starò un giorno solo a Venezia, e correrò a Bologna ove tra il 12 e il 15 si rappresenterà la Ricciarda. – Piacciale di assicurare il signor Fabre della mia rispettosa amicizia; ed ella mi creda finchè vivrò Suo Servidore ed Amico leale <emph>ecc</emph>.</p>
         </div1>
         <div1 n="1359. Alla contessa D'Albany (10 Settembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Venezia 10 Settembre 1813.</dateline>
            </opener>
            <p>Mia Signora – La di Lei lettera viaggiò raminga peggio d'un militare de' nostri giorni: – da Firenze a Milano – da Milano a Firenze – da Firenze a Milano – da Milano a Venezia – e fu miracolo ch'io l'abbia finalmente trovata. E mi sarebbe doluto davvero s'io l'avessi perduta, tant'è piena di gentilezza, e di degnazione, e di benevolenza e d'amore. – Io ardisco proferire e scrivere quest'ultimo vocabolo perchè il sentimento che esprime lo sento candidamente in me stesso, e lo alimento religiosamente, e vorrei che mi fosse ricambiato da quelle poche persone che volendomi bene mi fanno cara la vita, e men faticosi gli studi – perch'io in fine del conto non perdo gli occhi ed il tempo su i libri se non se per piacere a me stesso ed ai pochi ch'io amo. – Ho appena avuto tempo di desinare con mia Madre in campagna; l'ho trovata tutta sgomentata per la guerra che minaccia l'Italia, e la sua villetta sarebbe una delle prime ad essere oppressa da' vincitori e dai vinti. Ma qui s'odono meraviglie del Vice-Re; e quand'anche non avesse fatto grandi progressi, il suo valore e la dabbenaggine tedesca mi fanno temere men lontano il pericolo. Pare ad ogni modo che la guerra nell'Illirio dipenderà dagli avvenimenti in Boemia e in Breslavia. Odo che i confederati sieno stati rotti assai più di ciò che riferisce il Monitore; quand'io lasciai Milano (e fu ier l'altro sera) correvano due <emph>bollettini</emph> quasi officiali dove si trattava di 50.000 prigionieri senza i morti e i feriti: così sia, purchè la guerra finisca. Frattanto fra un'ora abbraccerò – per quanto tempo Dio sa! – mio fratello, che mentre s'apparecchiava ad andare a pigliare de' soldati a Milano, ebbe ordine di unirsi a quei che sono già nell'Illirio. Però affrettai il mio viaggio; e l'ho incontrato mentr'ei stava su le mosse. Fra un'ora egli andrà verso il Friuli, ed io verso Padova; a' 12 del corrente sarò senza dubbio in Bologna. Le scriverò la sorte dell'afflitta Ricciarda. Frattanto Ella, mia Signora, perdoni al mio carattere arabico che guasta indegnamente la bella carta inglese da lei ragalatami; ma la ho scarabocchiata sì perchè viene a Lei, e sì perchè è l'unica carta ch'io mi trovi nel mio scrignetto da viaggio. Piacciale di ringraziare il signor Fabre de' suoi gentili saluti, e di riferirgli i miei. Fino a che io possa aver l'onore di rivederla, vivrò sempre impaziente di tornarmi a Firenze.</p>
            <closer>Suo servidore devoto ed amico leale <emph>ecc</emph>.</closer>
         </div1>
         <div1 n="1360. Della contessa D'Albany (10 Settembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 10 Septembre [1813].</dateline>
            </opener>
            <p>J'ai reçu, mon cher Ugo, votre lettre du 4. Il y avoit un siècle que je n'avois reçu de vos nouvelles. J'étois bien persuadé que vous couriez d'un pays à l'autre. Des Bolonais m'ont dit que vous aviez été dans leur ville il y a 15 jours, entre autre M.<hi rend="apice">de</hi> Conti qui à present est ici avec son <emph>endormi mari</emph>. Je vous ai répondu le 14 à votre avant dernière lettre. J'attends avec impatience de savoir la réussite de votre <title>Ricciarda</title> qui doit faire effet, si elle est bien jouée.</p>
            <p>Vous avez raison, toute la prudence et la prévoyance de Socrate ne peut pas empêcher de souffrir certaines contrariétés. Je crois cependant qu'on peut empêcher les grands évènements quand'on les prévois d'avance. Il y en a d'autres aussi qu'on peut prévoir, comme qui <emph>quitte sa place la perd</emph>; à bon entendeur peu de paroles suffisent. Il y a un certain Major qui occupe la ville et la cour, et on prend parti pour ou contre le <emph>souffrant</emph> ou celui qui jouit. Vous voyez que dans ce pays on ne pense guère aux grands évènements, puisque si peu de chose occupe. Nous parlerons de cela à votre rétour; au reste vous prenez l'amour comme doit le faire un auteur de tragédies, qui n'a pas encore fixé son coeur tranquillement, et veut encore papilloner. Je suis de l'avis de votre première flamme Toscane, vous êtes meilleur ami qu'adorateur, et j'en suis charmée, puisqu'on peut compter sur votre amitié, et vous pouvez compter aussi sur le retour de ma part; connoissant les bonnes qualités de votre coeur, sans compter celles de votre esprit qui réjouissent la societé et la raniment. Je vous attends avec impatience. – Mr. Sismondi m'écrit qu'il sera aussi au mois d'octobre à Florence. Je veux vous le faire connaître, il uni beaucoup de mérite a beaucoup de bonté, ce qui n'est pas commun, car pour l'ordinaire les gens d'esprit sont souvent méchaus et sévères.</p>
            <p>Je vois d'après votre lettre que vous avez manqué votre but dans toutes vos courses, et que vous avez trouvez la tempête où vous cherchiez le plaisir; c'etoit un autre espece de plaisir pour votre courage. Mr. Fabre, qui n'est pas encore guéri de sa goutte, vous remercie de votre souvenir. Il vient de finir de restorer un superbe tableau de Raphael de sa plus belle manière, et nouvellement découvert. Je suis bien curieuse de vous parler d'une comédie donnée 40 fois a Venise, et dont l'auteur a fait un tome de notes pour chaque acte. C'est assez plaisant! L'abbé de Caluso m'en parle dans sa dernière lettre.</p>
            <p>Portez-vous bien, revenez vite me donner des nouvelles de votre <title>Ricciarda</title>. Comptez à jamais sur les sentimens d'intérêt que vous m'avez inspirés. Je ne mérite pas tout ce que vous me dites de flatteur; mais je compte sur votre amitié, et je la mérite pour celle que j'ai pour vous.</p>
         </div1>
         <div1 n="1361. A Quirina Mocenni Magiotti (12 Settembre 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>Bologna 12 Settembre [1813].</dateline>
            </opener>
            <p>Arrivo in questo momento: ci starò sino al dì 19; scrivetemi dunque subito; non vi lasciate scappare la casa sul duomo di cui mi avete scritto. – Scrivetemi dunque dove dovrò smontare. Altrimenti andrò alle <emph>quattro Nazioni</emph>. Non ho ancora udita veruna prova della Ricciarda; la udrò domattina. Addio, mia cara ed affettuosissima amica; addio; sono stanco, e cadente di sonno. Addio.</p>
         </div1>
         <div1 n="1362. Alla contessa D'Albany (12 Settembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Bologna 12 Settembre 1813.</dateline>
            </opener>
            <p>Mia Signora – Eccomi solamente diviso da Firenze dal <emph>Padre Apennino</emph>, come lo chiamava il povero Tasso quando fuggiva ramingo in Urbino: e spesso mi vergogno pensando ch'io ho speso in questo giro quanto a quel grand'uomo sarebbe bastato a vivere un anno. Mi fermerò qui sino a tutto il dì 20. – La bella Martinetti è partita per Parigi; anzi era in Milano quand'io vi giungeva a' 28 di luglio: ed ora sarà affaccendata a vedere ed a farsi vedere; ed io frattanto mi sono albergato a una trista locanda, dove tremo di freddo, e torco il naso quando m'apparecchiano da desinare; ho voluto ad ogni modo andare a visitare il bel giardino e la bella casa della bella Martinetti; e bench'io non abbia sospirato – oggimai non posso sospirare che per una sola persona – m'è tuttavia rincresciuto di non trovarvi la gentile padrona. – L'altra Gratia, di cui Ella mi dice che sarebbe venuta in Bologna, non s'è per anche lasciata vedere; nè ci verrà, a quanto io credo: ma quand'anche mi capitasse innanzi, non mi farebbe nè bene nè male: in questi giorni non ho l'animo disposto alla galanteria: – poche ore prima d'uscir di Milano ebbi un lungo colloquio con la B...., e mi parve più infelice e più virtuosa e più bella che mai – e mi s'aprì una nuova piaga, in cui non so se l'antico amore ci ha parte, ma che mi si esacerba sempre più in tutti i pensieri, specialmente quando mi trovo solo; e sono mal mio grado convinto che non posso nè potrò forse mai recare sollievo alle sciagure di quella infelicissima giovine. Ma l'averla lasciata in questi momenti, e in sì critiche circostanze, e senza persona capace di consolarla, è un rimorso che non può acquetarsi dentro di me. – Ma di questo parlerò con lei, mia Signora, ed ella m'udrà con bontà e con pietà; e narrandole schiettamente la storia s'accorgerà ch'io non esagero il mio dispiacere: è vero che v'è certa voluttà nel dolore, anzi v'è spesso non so quale ostentazione patetica; ma la voluttà e l'ostentazione non hanno luogo quando l'afflizione nostra deriva dagli irreparabili mali degli altri, – e di persone che non erano educate a soffrire; e che avevano sortito dalla natura tanta virtù da non avere bisogno delle aspre lezioni della sventura.</p>
            <p>Non so dirle di certo se la Ricciarda si reciterà; andrò fra un'ora in teatro alle prove; e se l'attore che fa da <emph>Guido</emph> non ci riescisse, io sospenderò assolutamente la recita: gli amici miei che udirono le prove anteriori mi hanno pronosticato assai male di quel disgraziatissimo Attore; tanto più che il carattere di Guido, parte per colpa dell'argomento, e parte per colpa dell'autore, è il più infelice della tragedia. – Comunque sia, pel giorno 20, o prima forse sarò a discorrere con Lei; e mi struggo di riposare una volta da questo pellegrinaggio, e di venire in una casa dove si possa caldamente e schiettamente parlare. I miei saluti al signor Fabre; spero di trovarlo sano della podagra, e che non abbia bisogno de' miei conforti. Ed Ella, Signora mia, viva certa ch'io verrò a rivederla com'uomo che in questi cinquanta giorni ha quasi in tutte le ore pensato a Lei, e desiderando di darle prove di gratitudine per tante affettuosissime gentilezze di cui mi ha oltre ogni mio merito ed aspettazione onorato.</p>
            <closer>Suo Servidore ed Amico leale <emph>ecc</emph>.</closer>
         </div1>
         <div1 n="1363. A Lucietta Frapolli (12 Settembre 1813)">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>Bologna 12 Settembre [1813].</dateline>
            </opener>
            <p>S'io dovessi e potessi scrivervi tutte le idee che mi sono passate per la mente dalle ore 3 di venerdì scorso, sino a questo momento, io riempierei venti fogli; e vi lascerei nondimeno nella stessa confusione in cui mi trovo dentro di me. Gli occhi miei si sono fissati sempre e si fissano in quel pezzetto di carta scritta col lapis; o amica mia; voi non ci avete scritto che una sola parola – <emph>piangere</emph> – ma è scritta da voi, e mentr'io vedeva gli occhi vostri bagnati di pianto. – E in questo unico pensiero che voi piangerete, e in questo rimorso che io vostro amico, vostro unico consolatore, vostro confidente, che io vi ho, per mia fatale e colpevole imprudenza, sforzata alle lagrime, in questo tremendo rimorso finiscono, in questo rimorso rincominciano tutte le mie triste meditazioni sopra una passione che se non si poteva impedirle di nascere, si doveva – io doveva, io solo doveva – vietare che non si palesasse mai, mai: ed io stesso più volte, molti anni addietro, rimproverava, sdegnato contro di me, i sentimenti che secretamente nascevano nel mio cuore; io nel salire le vostre scale cercava di comporre la mia fisonomia in modo che non poteste avvedervene, e mi sarei soffocato anzichè lasciarmi uscire di bocca la parola d'amore. Vi ricordate voi quante e quante volte, o con che fermo aspetto vi dissi <emph>ch'io non ho mai sentito amore per voi</emph>? E vi confesso anche che quelle parole mi erano le più volte dettate dalla certezza in cui io era, che voi non mi avreste amato mai; e dal timore di perdere anche la vostra stima s'io v'avessi mostrata un'amicizia così interessata. Ma oggimai non posso, non potrò più parlarvi se non d'amore; verrà tempo che voi non vorrete più udirmi, ch'io non potrò più vedervi; e voi forse, voi stessa – e prego il cielo che in quel momento mi tolga la vita – voi stessa vi pentirete de' vostri sentimenti; m'udrete freddamente; il mio silenzio v'adirerà; le mie lagrime vi saranno noiose; – ma non temete, non v'annoierò mai; e se non ho saputo celarvi il mio amore, saprò – perchè questo dipende in tutto da me – saprò trovare il modo che non vi sembri spregevole. Questo, in tanti ragionamenti e delirj sullo stato del vostro cuore, questo timore che voi non possiate amarmi, è il tormento più amaro della mia vita. Domandalo a te stessa, rendi conto esatto alla tua ragione, se la tua tenerezza e le tue lagrime, e le tue parole derivavano dall'amore: credimi; l'amore si nasconde spesso sotto la gratitudine la pietà e l'amicizia; ma qualche altra volta succede anche che si piglia per Amore que' sentimenti che non sono Amore davvero. Io non esigo nessuna dichiarazione <gap/>
            </p>
         </div1>
         <div1 n="1364. Alla contessa D'Albany (14 Settembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Bologna 14 Settembre 1813.</dateline>
            </opener>
            <p>Signora mia – Ricevo oggi la lettera 10 settembre. Le scrissi ier l'altro; e il dì 10 le scriveva da Venezia dove mi sono fermato poche ore. Le notizie ch'Ella mi scrive della prima Grazia, potrebbero forse affliggermi, se mi toccassero dentro al vivo; ma non offenderebbero in nulla la bella persona, liberissima in tutto, perchè non mi ha dato nè promesso mai nulla. Ebbi tutt'al più un fiorellino colto forse nel suo giardino, e regalatomi dalle mani maestre dell'arpa; me lo infilvai nell'occhiello del mio frack e m'è forse passato per la testa il capriccio di dichiararmi secretamente cavaliere della bella persona fondatrice dell'ordine del Fiorellino: ma il fiorellino frattanto appassiva; m'ingegnai di tenerlo vivo; avrei voluto spruzzarlo di qualche lagrime e rinfrescarlo, ma io lagrime non ne aveva; e le foglie diventarono così aride che il vento di Bello-Sguardo se le portò via a mezzo luglio. Rimane bensì un po' di fragranza di quel fioretto sul panno del frack ove fu appeso per qualche giorno; svanirà la fragranza, ma non mai la memoria – perchè io non mi dimentico di veruno benchè minimo accidente della mia vita – ma la memoria non sarà riscaldata dalla fiamma del cuore, nè incarnata dal pennello magico della fantasia. Che se la bella persona ha trovato cavaliere più fedele di me, non posso, senza rimorso di malignità, presupporre ch'egli sia più felice: nè io per altro lo invidierei; tanto più ch'egli per la sua fedeltà lo meriterebbe assai più di me, ed io posso forse essere fortunato per pochi giorni, ma oramai non potrei essere più felice se non se con una sola donna, che sola io sento di poter amare, e sono anzi forzato ad amarla per non so quale fatalità; perchè spesso e lungamente ripenso a questa mia disgraziata passione e mi convinco che non c'entra, nè l'amor proprio, nè la galanteria, nè la gelosia, nè la vanità, nè la sensualità, nè tanti altri ingredienti che formano quasi sempre la universale passione del bel mondo nobilitata del nome d'amore. Forse, s'io non l'avessi riveduta – e in quello stato! – forse avrei corsi de' nuovi pericoli; ma ora sto così male, che nessun'altra donna può farmi star peggio, ed è tal piaga che ricusa balsamo d'altra mano: nè so come io mi sia deliberato a partire; nè so se potrò stare, bench'io lo tenterò con ogni mia forza, star immobile per alcuni altri mesi a Firenze. – Non ho più tempo; il corriere parte; le prove della Ricciarda vanno alla peggio: ma sarà quel che sarà.</p>
         </div1>
         <div1 n="1365. A Giuseppe Grassi (14 Settembre 1813)">
            <opener>
               <salute>A GIUSEPPE GRASSI – <emph>Torino</emph>.</salute>
               <dateline>Bologna 14 Settembre 1813.</dateline>
            </opener>
            <p>Carissimo – Poche ore innanzi ch'io uscissi di Milano, madama Gieglier mi mandò la tabacchiera per Didimo; e Didimo saggiò del vostro tabacco e ricordatosi del suo Frate, ne pigliò una presa, calcandosi l'indice e il pollice socchiusi sotto le narici, e allentandoli adagio adagio, e spalancando gli occhi, gridò: <emph>Squisito!</emph> si mise in seno la tabacchiera, non senza qualche lagrima all'ombra del maresciallo Turenna; e nel partirsi m'impose di rendervi poche ma cordialissime grazie con queste parole: «S'io mi divezzerò dal tabacco, porterò pur meco sempre la scattola». – Io frattanto mi sto qui, non so dirvi se ad agio, o a disagio, facendo provare la mia Ricciarda; nè so per anche s'io la lascerò recitare; da che per concatenazione di guai chi dovea far certa parte principale d'innamorato più ciarliere degli altri personaggi della tragedia, ammalò di pleuritide e se n'è ito a curarsi a Venezia; e chi gli suppliva, ammalò di <emph>tonsille</emph>, che son certe varici alla gola, ed oggi per l'appunto un chirurgo gliele ha tagliate; ed il terzo che per disperazione s'assunse la parte è più infermo degli altri: è vero che costui <emph>et mangia, et beve, et dorme, et veste panni, e fa cose da sano altre parecchie</emph>, ma alla stretta de' conti, è infermissimo, perchè ha il cervello fatto naturalmente di fibra cornea. Gl'insegno, e gli faccio insegnare,. picchio e ripicchio; e se quel cervellaccio si piegherà alquanto ammollito, reciteremo; ma se mai, come temo, resistesse, o a forza di picchi andasse in frantumi, rimetterò la rappresentazione al giorno e al luogo che Dio vorrà. Or addio. Scrivetemi a Firenze; pel giorno 20 corrente udrò parlare come io vorrei poter sempre scrivere; i Fiorentini ad ogni modo scrivendo non sanno cosa si dicano. – Mandatemi quel foglio del giornale in cui si farà menzione del parroco Yorick e del suo povero chierico. Vivetevi lieto, ed amatemi.</p>
            <closer>Vostro <emph>ecc</emph>.</closer>
         </div1>
         <div1 n="1366. Della contessa D'Albany (14 Settembre 1813)">
            <head>Della contessa D'ALBANY.</head>
            <opener>
               <dateline>[Firenze] 14 Septembre [1813].</dateline>
            </opener>
            <p>Je viens, mon cher Ugo, de recevoir votre lettre du 12. Il y a peut-être de l'indiscrétion de vous en remercier par écrit, et de vous distraire de votre occupation théatrale. Je suis trèsempressée de savoir la réussite de la Ricciarda. Si elle est bien jouée elle devroit avoir du succès. Je conçois que votre coeur souffre pour votre ancienne amie. Il y a une gouvernante des Torrigiani qui étoit dans la maison Vassalli qui l'a connue, et m'en a parlé. Elle vous connoit aussi. Votre seconde Grâce. n'a pas pu résister à Penvie de voir Paris; ce n'est pas le moment le plus heureux pour y jouer son rôle. Je crois aussi que la première des Grâces a renoncé a Boulogne; il est possible que vous la retrouviez comme vous l'avez laissée. Car on s'avise souvent mal à propos de juger d'après les apparences qui sont souvent fausses. Je me réjoui de pouvoir écrire (?) franchement et sincèrement avec vous; il y a si peu de personnes qui savent nous entendre dans ce tems-ci. Je serai charmé de vous revoir et de vous assurer de vive voix de ma tendre amitié. En attendant recevez-en Passurance par écrit. Mr. Fabre me charge de vous remercier.</p>
            <p>Il y a ici un Grec qui vous attend; c'est un artist qui vient de Rome, et qui a été fâché de ne pas vous trouver à Florence.</p>
            <p>Adieu au plaisir de vous revoir.</p>
         </div1>
         <div1 n="1367. Di Giambattista Giovio (17 Settembre 1813)">
            <head>Di GIAMBATTISTA GIOVIO.</head>
            <opener>
               <dateline>Como 17 Settembre 1813.</dateline>
            </opener>
            <p>Signor Ugo Pregiatissimo – La sera del 12 comparve improvviso nella mia stanza a me e alla Consorte mia il Capitan Giulio di Lei fratello. Egli era venuto a Como per godere del teatro insieme con una compagnia milanese. Il vederlo in quell'uniforme di cavalleria, il sol vederlo e ripiombarmi sul cuore la memoria tuttor acerbissima del perduto nostro Benedetto fu un colpo solo.... A me venne a mente la campagna Germanica ed Ungarica del 1809, nella quale il di lei Giulio passava le giornate assieme col mio povero figlio.... Oh! Dio! Adoro e piango.... Un simil colpo provai nello scorso agosto, quand'Ella mi comparve d'innanzi, e piangemmo insieme.</p>
            <p>Purtroppo in questi giorni avranno da lacrimare tanti altri occhi, abbenchè non tutti i Genitori e le spose abbiano il mio cuore e quantunque ben pochi perdano tanta grazia e valore e speranza e talenti.... Oh misera età de' macelli e de' sofismi!
<quote rend="block">
                  <l>Povera Italia, <foreign lang="lat">sic fortis Hetruria crevit</foreign>
                  </l>
                  <l lang="lat">Scilicet, et rerum facta est pulcherrima Roma?</l>
               </quote>
            </p>
            <p>M'aspetto che più dolci lagrime faccia versare in codesto Teatro Bolognese la di Lei <title>Ricciarda</title>. Son curioso di vedere questa tragedia sua. Mi ricordo troppo di ciò ch'Ella mi disse, e dell'aver voluto copiare pel suo <emph>Guido</emph> il carattere in parte del figlio mio.</p>
            <p>Costì Ella non avrà tutti que' che s'impegnavano in Milano ad offuscare la celebrità del suo nome, quelli, che <emph>Didimo Cherico</emph> appella «i maestri suoi», <foreign lang="fre">et il donne le fouet à ses maîtres</foreign>. Ma la mascheretta del Didimo è diafana affatto; e tutti sotto vi ravvisano l'Ugo.</p>
            <p>Le mando due esemplari del Numero 32 del <title>Giornale del Lario</title> in cui io stesi un articoletto sulla versione del <title>Viaggio sentimentale</title> pubblicatosi sotto il nome di quel <emph>Cherico</emph>. Pe' curiosi che vogliono sapere chi sia quel <emph>Didimo</emph>, io scrissi lo scherzo che bisogna interpellarne <emph>Jacopo Ortis</emph>, e volli pur recare l'Articolo da lei scritto sul nostro Teatro. Quante ciance v'udii io far sopra! Con un vocabolo solo ne divenni l'apologetico. Ma i censori non mi perdonarono quel brevissimo «L'intesero?»</p>
            <p>Dopo vedravvi alquante righe chiestemi per lodare il canto e l'azione della Famiglia Mombelli, che attrae gran concorso al Teatro. Procurai che mi venisse a penna corrente non una semplice lode, ma volli dir qualche cosa intorno a Metastasio, e non so come m'avvenne a scrivere anche il gran nome d'Alfieri. Ella deve emularlo, e vivendo in Firenze e frequentando la contessa d'Albany, quanto non Le si crescerà desiderio di questa carriera tragica? Le auguro di nuovo e questo bene ed ogni altro!</p>
            <closer>Il suo aff.mo <emph>ecc</emph>.</closer>
         </div1>
         <div1 n="1368. Alla contessa D'Albany (19 Settembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Bologna 19 Settembre 1813.</dateline>
            </opener>
            <p>Signora Contessa – La Tragedia fu pessimamente recitata; ed io lo sapeva innanzi la recita: e <quote>saetta antiveduta vien più lenta</quote>, diceva Dante: ma lasciai correre una pessima recita per fare un esperimento qualunque su l'arte mia, e levare a' <emph>proibitori</emph> l'occasione di scomunicare politicamente i miei scritti. – <emph>Guelfo</emph> avrebbe fatto eccellentemente se non avesse voluto far troppo; <emph>Ricciarda</emph> pareva una ragazza sentimentale, anzichè una principessa innamorata altamente; piacque nondimeno al pubblico; a me spiacque moltissimo. <emph>Averardo</emph> fu sostenuto ragionevolmente. Ma <emph>Guido</emph> fu recitato in modo ch'io stesso che lo aveva meditato e scritto e riletto non intendeva ciò che quel disgraziato fantoccio vestito in scena da Eroe volesse mai dire. E se si vuol dire il vero, quel mio <emph>Guido</emph> è carattere che mi piace ognor meno; parla e non opera; è cagione di tutti i guai, e non può, nè sa, nè medita mai di recarvi rimedi; e se non trova un attore il quale con la sua immaginazione animi i versi del poeta, Guido, ho paura, sarà carattere Don-Chisciottescamente petrarchesco: ridicolo insomma; e Dio mi faccia tristo profeta: in questo esperimento peraltro non ho per anche potuto assolutamente decidere intorno a sì fatto personaggio, perchè nè il pubblico nè l'attore intesero una parola da lui pronunziata. La scena era ben decorata, esattamente dipinta, e il vestiario convenientissimo a' tempi e magnifico. – Dopo il primo atto il pubblico picchiava le mani; ed io nel mio cuore avrei picchiate tutte quelle testacce di corno, le quali non sapevano che il migliore regalo che si possa fare a un autore è il silenzio. Ma la benevolenza pubblica m'irritava ancor più dopo il secondo atto; si chiamava l'autore a battimani, si urlava il mio nome; si tempestava rompendo le sedie perch' io venissi a ricevere le congratulazioni del <emph>popolo-giudice</emph>, il quale intanto guastava la tragedia: uscivano gli attori a incominciare il terz'atto, ed erano rispinti dal <emph>popolo sovrano</emph> che voleva <emph>fuori</emph> l'Autore. Ma l'Autore che fa lo scrittore, e non già il ciarlatano; e che non espone la sua persona, bensì le tragedia, fece il sordo per più di mezz'ora; e non si lasciò smuovere mai, nemmeno dal <emph>podestà</emph> ch'era accorso per farlo uscire. Doveva io presentarmi sul palco scenico? Avrei fatto ciò che fanno gli istrioni pagati. – Salutare l'uditorio dal mio palchetto? Avrei, e ciò si sarebbe certamente ridetto a Milano, avrei affettati i modi di sua Maestà e del suo Augusto rappresentante i quali soli nel Regno d'Italia sogliono ringraziare il popolo sporgendo il capo fuori del loro palchetto. Dio me ne guardi! – Ma la mia modestia fu dan'uditorio ascritta a superbia; non volle più ascoltare col primo silenzio i tre atti seguenti, e il mio prematuro alloro mi si sfrondava ad un tratto. I comici smarrirono anche quel po' di buon senso e di coraggio che avevano; e il terzo e il quart'atto furono recitati ch'io non ho mai sentito recitar peggio; il mormorio della platea andava per altro acquetandosi, e il quint'atto fu solennemente udito ed inteso, perchè Guelfo gridava, anche troppo; ma rieccitava l'attenzione de' nostri spettatori i quali vogliono essere percossi dagli urli. La scena in cui Guido esce ad affrontare il pugnale di Guelfo riescì poco terribile, forse per la poca abilità degli attori, e forse per troppa lunghezza; io non posso ancora decidere se vada rifatta nè come. Ma quanto all'ultima scena, nè il popolo, nè i comici stessi sanno come la sia finita; perchè il Diavolo ci ha messo nuovamente la coda. Avvenne che, mentre Averardo e Corrado prorompevano su la scena con armati e con fiaccole – io ne rido, ed ella ridera certamente leggendo – avvenne che una di quelle torce diè fuoco alla barba di crino d'una comparsa – le comparse erano una trentina di Tedeschi Lurchi di certo reggimento amfibio di guarnigione a Bologna – e il fuoco da una barba s'appicciò alle altre; e al ridere successe il terrore, perchè l'acquarasa delle fiaccole, cadendo su le assi della scena, le ardeva; e frattanto gli spettatori erano divisi con l'attenzione all'accidente funestamente ridicolo ma reale, ed alla catastrofe immaginaria dell'infelice Ricciarda. Tuttavia il pubblico, con mia grandissima meraviglia, si contenne decentemente; e la mia Ricciarda, benchè recitata, non fu recitata per me nè per gli altri. Chi la lodasse o la biasimasse dopo questa recita, sarebbe ingiusto o impostore. Io frattanto rimasi incantucciato nel mio palchetto e imperterrito, come quel Turco fatalista che mentre gli crollava addosso la casa continuava a fumar la sua pipa e a sorseggiare il caffè. – Eccole tutto – se non le pare che basti, io le dirò rimanente martedì a sera dintorno al tavolino rotondo. Dio Signore le conceda pazienza, e le preservi gli occhi alla lettura di queste mie ciffre caldee. – Mando mille e mille saluti al signor Fabre; e prego la signora Contessa di considerarmi, finchè avrò spirito di vita, suo servidore leale e riconoscentissimo Amico.</p>
         </div1>
         <div1 n="1369. A Francesco Tognetti (19 Settembre 1813)">
            <opener>
               <salute>A FRANCESCO TOGNETTI – <emph>Bologna</emph>.</salute>
               <dateline>Bologna Domenica 19 Settembre 1813.</dateline>
            </opener>
            <p>Signor Tognetti pregiatissimo – Piacciale di spedire al signore <emph>Smancini</emph> Barone del Regno, Consigliere di Stato, Prefetto dell'Adige a Verona due o tre copie del noto foglio.</p>
            <p>Così pure al signor cavaliere Vismara Prefetto del Mincio a Mantova.</p>
            <p>Ma specialmente al signor <emph>Gherardini</emph> estensore del <title>Giornale Italiano</title>, presso il signor <emph>Agnelli</emph> editore del foglio, Contrada Santa Margherita, Milano.</p>
            <p>E finalmente un esemplare con questo <emph>soprascritto</emph>: <emph>Al Signore Silvio Pellico</emph>, Milano.</p>
            <p>S'ella crede di spedirne una copia al <title>Corriere delle Dame</title>, lo faccia.</p>
            <p>M'era dimenticato di pregarla che facesse spedire due copie, una al signore cavaliere Tamassia Prefetto del Lario, a Como, l'altra al signor barone <emph>Camillo Ugoni</emph> a Brescia.</p>
            <p>Nessuno di questi involti deve avere biglietto.</p>
            <p>Le chiedo mille perdoni, le rendo infiniti ringraziamenti, e la prego di valersi di me, che non soglio essere cortigianesco promettitore.</p>
            <closer>Suo servitore <emph>ecc</emph>.</closer>
         </div1>
         <div1 n="1370. A Quirina Mocenni Magiotti [Settembre 1813 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Settembre 1813 (?)].</dateline>
            </opener>
            <p>Questa sera, donna gentile, e con mio sommo dispiacere non potrò venire a vedervi. Di dieci cose ch'io voleva fare, non ne ho fatta in tutto oggi una sola. Una benedetta partita puntigliosissima a scacchi mi fece perdere il tempo, e quasi anche il buon umore ch'io aveva portato di Lombardia. Alla partita è succeduto un invito grazioso, ed ho desinato col mio competitore; appena n'esco, e bisogna ch'io mi faccia da Pietro barbitonsore scorticare le guance, e rivestire, per presentarmi a Madame la Comtesse. Dunque per istasera addio, e buona sera alla Grifagna, e la buona notte alla Badessa, e una carezza alla Topina.</p>
            <closer>
               <signed>UGO DIDIMO.</signed>
            </closer>
         </div1>
         <div1 n="1371. Alla Madre (23 Settembre 1813)">
            <opener>
               <salute>Alla Madre – <emph>Venezia</emph>.</salute>
               <dateline>[Firenze] Giovedì 23 Settembre 1813.</dateline>
            </opener>
            <p>Madre mia – Ti scrissi già da Bologna; ed oggi ti annunzio che da tre giorni sono tornato alla mia quiete in Firenze, dove passerò i mesi più freddi, e poi sarà quello che il cielo vorrà. Ma le tue preghiere, e i tuoi meriti faranno che il cielo ascolti almen in parte i miei voti. M'è altamente doluto nel cuore a non poter venire a vederti, e baciarti, mia cara Madre, e abbracciare la mia cara Sorella, e vedere da vicino come vanno le cose nostre. Ma le forze non rispondono sempre, pur troppo!, al buon volere; e dopo tanta e sì dispendiosa dimora a Milano, e sì lungo viaggio, io appena mi sono trovato tanto da tornarmi in Toscana. Verrò dunque quanto più prestamente potrò; e forse a Natale, ma certamente a Carnevale quando si reciterà la mia Ricciarda a Venezia. Attenderò frattanto a lavorare, e ad avere cura della mia salute la quale s'è felicissimamente ristabilita. Per l'affare di <emph>Pippi</emph> ho già scritto alla Rubina fin da Bologna, e aspetto le sue risposte; anzi – perchè oggi mi manca il tempo – martedì prossimo le spedirò la lettera promessale per Gabriele, se mai potesse persuadersi. Or addio, miei cari, addio. Buon giorno al carissimo dottor Della Torre ch'io amo come fratello, e venero come tuo liberatore, mia cara Rubina, e consolatore di tutta la nostra famiglia. Tu, madre mia, manda a tutti i tuoi cari figliuoli, e a me pure la tua santa benedizione – Addio addio.</p>
            <closer>
               <signed>UGO.</signed>
            </closer>
         </div1>
         <div1 n="1372. A Lucietta Frapolli [23 (?) Settembre 1813]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Firenze 23 (?) Settembre 1813].</dateline>
            </opener>
            <p>S'io t'avessi risposto subito, – e la tua lettera mi giunse ier l'altro mentr'io arrivava a Firenze – certo, s'io t'avessi risposto subito, io mi sarei dimenticato di ringraziarti affettuosamente, dolcissimamente della tua premura a rispondermi. Ma mentre io leggeva per le prime volte quella tua lettera, la terribile confusione affannosa che circonda l'anima mia, divenne più forte subitamente, e più lunga; vidi che il tuo stato è in tutto simile al mio; lessi quello ch'io già sapeva; e mi confermai nella mortale certezza che tu stessa inalzavi fra noi una barriera di divisione perpetua, e ch'io credeva necessaria, quand'anche io dovessi riescirci morendo; – è necessario, <gap/> mia, è necessario che tu spenga dentro al tuo cuore qualunque scintilla ti potesse allettare per me, qualunque scintilla d'amore, e perfino la dolce e falsa illusione che l'amor nostro possa contenersi ne' limiti d'una <emph>religiosa e cauta amicizia</emph>. E tu devi, tu puoi, tu, donna di spiriti generosi e dilicatissimi, saprai vincerti; t'aiuterò a vincerti io stesso; ma non v'è oggimai che un unico mezzo; io tremo gemendo nel suggerirtelo; ma non v'è che l'unico mezzo <emph>di non vederci mai più</emph>: – non credere no, ch'io ti scriva con animo deliberato sul partito che prenderò poscia io medesimo; non lo so; non lo saprò forse mai – Ma ch'io t'ami, ch'io t'abbia amato, e ch'io anche morendo t'amerò d'un amore di cui tu medesima non puoi farti un'idea, e ch'io solo posso sentire, io che mi sono creato lungamente quest'amore dentro di me, io che l'ho combattuto e alimentato nel tempo stesso, io che in una parola non ho saputo celarlo – ch'io t'ami, <gap/> mia, ch'io viva per amarti, ch'io voglia morire per te, di questo tu non puoi dubitare. E ti prego, te ne scongiuro per le lagrime che hai versate davanti a me, ti prego di non dubitarne mai: t'amo, t'amo; e la mia felicità consiste omai tutta che tu sappia ch'io t'amo, e che tu lo sappia per avere, ma da lontano, alcuna pietà del tuo misero amico. Ch'io non ti veda mai più, vivendo in esilio tristo e lunghissimo; ch'io non ti nomini mai; ch'io non ti scriva; ch'io insomma viva com'uomo che non t'abbia mai veduta nè conosciuta, tutte queste cose tu potrai – non temere – tu potrai tutte facilissimamente ottenerle da me; e basta una tua sola parola. – Ma ch'io non t'ami, ch'io non sia mal mio grado costretto a trascorrere in una adorazione superstiziosa, quand'io penso a un tuo bacio; ch'io non pianga, e fremendo, e illudendomi, e delirando; ch'io non mi ricordi di te per amarti e sempre di più, e per sapere insieme ch'io ti ho disperatamente perduta per sempre – nessuna di queste cose mi potranno essere più impedite. – Nell'amore io non conosco che Amore, e in questa parola tutti i desiderj più forsennati contemporaneamente alle più lunghe e dolorosissime privazioni. Bramo che tu sia meno amante di me, perchè tu sia meno infelice: è impossibile <gap/>
            </p>
         </div1>
         <div1 n="1373. A Lucietta Frapolli [Settembre (?) 1813]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Firenze (?) Settembre (?) 1813].</dateline>
            </opener>
            <p>O bella giovine, io t'amo teneramente – questo sentimento solo, – ma quando è solo mi conforta d'un diletto profondo indicibile, e d'una mestizia soave; – ma quando poscia a poco a poco ripenso alla storia passata, lunghissima storia di contrasti, d'afflizioni, di dissimulazione dell'affetto più dolce ch'io abbia più secretamente nutrito dentro di me – quando penso all'avvenire che mi sovrasta; quand'io veggo per quante miglia e per quanto tempo io vivo e vivrò lontano da te; e quando prevedo che un giorno forse ti pentirai d'avermi parlato con tanta nobile tenerezza, allora maledico me stesso, e la mia confessione funesta, e il viaggio fatale che mi ricondusse a Milano; non ti ho riveduta che per acquistarmi un rossore; tu non m'hai ascoltato che per sospirare, – per abbandonare chi t'abbandonava, e per dimenticarti un giorno di lui. Io era certo che tu non ti saresti dimenticata mai dell'amico tuo, dell'unico depositario de' tuoi sentimenti; ma ora, me misero, ora è più facile che tu tenti di dimenticarti dell'amante imprudente, e infelice; n'avrai pietà, mentr'egli non avrà che amore per te; tu vorresti poterti compiacere del disinteressato sentimento dell'amicizia; ma io avrò desiderii più smaniosi e più ardenti; ti cercherò da per tutto e temerò di trovarti; ti vedrò, e temerò d'ora innanzi di tradirti guardandoti; tacerò quando potrò essere solo con te; non ti rammenterò che ti fui caro una volta; soffocherò i miei gemiti; ma tu te ne accorgerai, tu avrai pietà, pietà dolorosa di me; tu piena di tenerezza (?) delicata (?) certamente sentirai un rimorso del mio misero stato; ma non oserai consolarmi, perchè ogni specie di consolazioni lusingherebbe forsennatamente il mio cuore – sciagurato, sciagurato, che ho fatto mai: io aveva la tua amicizia, ora l'ho perduta; quand'anche tu volessi la mia, temeresti di domandarmela perchè sai apertamente che non è più schietta e tranquilla; nè io vorrei più la tua, non mi basterebbe più se tu non mi amassi. – O amami; amami come puoi; amami quand'anche io fossi condannato a un esilio perpetuo lungi da te; – oh se fossi sicuro che tu non ti dimenticheresti di me, che mi ameresti quand'anche il mio cuore non mi battesse più dentro il petto, quand'anche gli occhi miei non potessero più aprirsi a vederti, e ad amarti (?), ad adorarti – sì ad adorarti, – non è espressione romanzesca per me – e ti se' avveduta sovente ch'io ti stava vicino in una tacita adorazione; e quanto tu mi parevi bellissima, tanto più io nascondeva il mio amore infelice; – sì, bella donna, sì, se io fossi certo che tu m'ameresti anche morto, oh come mi sarebbe dolce l'andare ad aspettarti chi sa dove! ma quando pure si perdesse ogni senso di vita in quell'ultima ora, oh come la morte mi sarebbe dolce nella certezza che tu serberesti il tuo cuore pieno di me. Che se tu pure senti la funesta e cara necessità d'essere amata, amata con tutte le forze dell'anima, con tutti i sacrifici, con tutta la nobiltà e la delicatezza possibile in un uomo, <gap/>
            </p>
         </div1>
         <div1 n="1374. A Giovanni Serbelloni (27 Settembre 1813)">
            <opener>
               <salute>A GIOVANNI SERRELLONI – <emph>Milano</emph>.</salute>
               <dateline>Firenze Lunedì 27 Settembre 1813.</dateline>
            </opener>
            <p>Sono ormai così vecchio, Giovannino mio, ch'io mi trovo ridotto a seccare gli amici miei, consigliandoli: e potrei regalarvi un intero rosario d'avvertimenti paterni; ma mi contenterò di pochissimi; e voi li terreste per belli ed avuti quando anche io non ve li avessi mai dati: non posso tacerli, perchè mi furono suggeriti da' discorsi ch'ebbi la fortuna di tenere – e per lo più s'è parlato di voi – con vostra sorella. E m'è sembrato che la donna gentile fosse alle volte del mio parere; ond'io tengo i miei consigli per veri, e a voi certamente riesciranno più cari, e molto più se li udrete da lei che abbellisce le sue parole del più grazioso sorriso che la madre natura abbia mai conceduto alle labbra d'una donna gentile: ma voi non le dite nulla di questo sorriso; la signora s'adira delle sue lodi, ed io voglio star in pace con chi non si lascia mai vincere. – Or, Giovannino mio bello, io vi consiglio, io vi consiglio, – e forse parlando, come ho con voi fatto altre volte, al deserto, – vi consiglio <emph>di giovarvi, finchè potete, dell'amabile gioventù</emph>:·credetelo a me che ne feci esperienza, ed è l'unica cosa di cui mi compiaccio assaissimo: la gioventù non è bella solamente per quel tempo che dura; ma se è ben adoprata acquista molti e bellissimi capitali anche per l'età malinconica e fredda. Non crediate che io voglia farvi da pedagogo inculcandovi di coltivare le Muse; bensì voglio esservi amico scongiurandovi di coltivare le Grazie, le Grazie vive e presenti, le Grazie a cui potete baciare la mano, e che, poco più poco meno, sono tutte quasi clementi per chi le adora. Ma non abbiate la triste opinione che tutte bramino sacrifìci venali; io non sono oggi ricco, e sono stato povero un tempo – e voi, Giovannino; siete anche bello – e nondimeno potrei giurare di non aver mai comperato un unico bacio: l'ho bensì ricompensato di gratitudine, e di secreto, e d'amore; e quando la fortuna, ed il tempo, e la variabilità dell'umano cuore hanno illanguidito l'amore, non però ho potuto mai perdere la graziosa memoria de' baci. Le donne sono per lo più migliori di noi, perchè sono educate alla compassione e al pudore assai più di noi, e sono create all'Amore, che quando è nobile e dolce, raddolcisce e nobilita tutti i sentimenti dell'uomo; e le donne fors'anche sono migliori <emph>amiche</emph> che <emph>amanti</emph>: ma voi, Giovannino mio, spererete invano amicizia da una donna con la quale voi non abbiate fatto, almeno sentimentalmente, all'amore: i desiderj, e le cortesie, e la modestia, e mille altre passioncelle che germogliano dall'amore aprono spesso la porta ad una amicizia disinteressata e leale; e se voi non avrete amanti da giovane, starete un dì o l'altro senza veruna amica di cuore la quale vi consoli nelle noie inevitabili della vita. Avrete amici forse; ma l'amicizia tra uomo e uomo ha un non so che di severo; e per quanto sia calda, non è per altro molto indulgente; ama più di comandare, che d'arrendersi: ma le donne, Giovannino mio, s'arrendono facilmente, s'arrendono sempre quando sanno di non fare peccato. Amatele dunque amorosamente finchè siete giovane; e se tutte non potranno riamarvi – e guai a voi se tutte vi riamassero! – sarete almen certo che tutte vi vorranno bene amichevolmente e quando sarete canuto: e la canizie ha bisogno d'affetti preparati con previdenza: la canizie non trova tutto ad un tratto benevolenza se non a danari contanti. D'una sola cosa voglio avvertirvi, ed avvertitene anche tutti i giovinetti per loro bene: non fate mai il <emph>cascamorto</emph>, perchè le donne sogghignano di chi non sa reggersi in piedi; e voi ad un sogghigno sì fatto stareste a rischio di <emph>cascar vivo</emph>, ma senza potervi rialzare mai più: inoltre non fate mai dichiarazioni immature; se le belle persone non sono adagio adagio venute verso di voi in modo che non possano d'un sol passo tornare addietro, voi, dicendo d'amarle siete perduto; vi rispondono un <emph>no</emph>, benchè vorrebbero dir di <emph>sì</emph>; e per l'onore di quel benedetto <emph>no</emph> pronunziato, voi rimarrete con l'unico partito di andarvene, se pure non vi piace lo sciagurato mestiere di recitare la parte dell'amante che vorrebbe essere esaudito per compassione. – Ma sopra ogni cosa non v'impacciate se non con quelle donne che sono degne d'essere padrone d'un uomo d'animo generoso. È pur grande il supplizio, ed io l'ho provato, e spesso la memoria me lo fa nuovamente provare, – il supplizio che viene dalla vergogna d'un amore laido, e sleale: ma io allora avevo poco più di vent'anni; nè ci sono ricaduto mai più. Or addio, Giovannino; se queste chiacchiere non vi giovano, perdonatele all'amicizia che le ha dettate; ma sopra tutto non le comunicate a quel <emph>Pandemonio</emph> dell'Accademia de' Pittagorici, dov'io sono trattato da Don-Chisciotte amoroso. Ridete, ma ridete almen voi solo di me. –</p>
            <p>Addio di nuovo, mio caro Amico; vorrei pure abbracciarvi, e condurvi meco a rampicare su per questi bei colli:
<quote rend="block">
                  <lg>
                     <l>I cento colli onde Apennin corona</l>
                     <l>D'ulivi e d'antri e di marmoree ville</l>
                     <l>L'elegante città dove con Flora</l>
                     <l>Le Grazie han serti, e amabil idïoma –</l>
                  </lg>
               </quote>
ma se non venite, baciate spesso almeno per me la vostra amabile nipotina; e ringraziate vostra Sorella della graziosa accoglienza di cui le piacque onorarmi: non però ho perduta la soggezione ch'io aveva di Lei. Addio addio.</p>
            <closer>L'amico vostro <emph>ecc</emph>.</closer>
         </div1>
         <div1 n="1375. A Sigismondo Trechi (Settembre 1813)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>[Firenze Settembre 1813].</dateline>
            </opener>
            <p>Sigismondo mio – Ho veduta la Trivulzi con sua sorella, e m'accorsi che tu dovevi lodarla. Ha un ingegno rapido, acuto; un parlare dilicatissimo, e punge; molta affabilità signorile; un sorriso quasi perpetuo e soave che ti sorride nell'anima; ma sopra tutto un'amabile ilarità nelle noie della sua salute, e nel lutto dell'anima sua: e quella ilarità mi pareva un velo color di rosa da cui trasparisse un pallidissimo volto. E mi sono fieramente ricordato della Fatale persona. – Della Crivelli, io era disinteressato e tacito cavaliere quando chiamavasi la Giulietta Serbelloni; la sua mestizia, o almeno ciò che nel suo volto a me pareva mestizia, mi faceva bramare che trovasse uno sposo: ma quando di giovinetta diventò donna, si parlò sì freddamente di lei, e mi parve sì contegnosa ch'io senza accorgermi ho lasciato cadere il nastro cilestro ch'io portava per lei: ora la ho riveduta, e tutta affabile e ingenua: e mi trovo fisionomo assai mal pratico; e ripiglierei forse quel nastro se sapessi dove trovarlo. Tu frattanto salutale, e ringraziale quanto più gentilmente saprai delle graziose accoglienze che hanno fatto ad un uomo il quale non aveva mai parlato con esse; di cui forse avevano sentito parlare assai male; e che certamente non avrà più occasioni di rivederle così da vicino. Ma tu farai bene, Sigismondo mio, farai bene a stare vicino alla madre di Vittorina; potrai forse pericolare; ma tu moriresti di noia se non avessi e non ti cercassi pericoli; ed è meglio trovarsi in burrasca nel lago splendido di Pusiano che nel pantanoso naviglio. – Ma di me, di me – s'io ti dicessi ch'io non so cosa sia ora di me, tu Sigismondo mio, rideresti: ridi dunque; così è. Nè il tuo riso nè la tua compassione potrebbero cangiare il mio stato: non dipende da me. E non andare fantasticando accidenti e persone che m'abbiano improvvisamente cangiato: le cose stanno come già stavano; ed io non accuso nessuno, nemmeno il clima, della mia malinconia, che dopo la noia, è la più vile infermità de' mortali; perchè è infermità inoperosa; ingrata alla natura; freddissima ne' desiderj; fantastica in tutto fuorchè ad illudersi delle promesse della speranza. Ed io ora sono sì mesto, anzi tristo, che non mai più tanto: <emph>Pace non trovo e non ho da far guerra</emph>; vorrei stare e tornarmene; e non ti meravigliare se mai fra non molto mi vedessi ricomparire nella tua stanza, o s'io, stando di dì in dì per partire, mi piantassi in Firenze fino al giorno del <emph>Deprofundis</emph>. Beati gli uomini creati dalla madre natura a godere della molle perplessità! ma io quanto più vivo incerto, tanto più mi credo vicino a morire: ed ho abbandonato Virgilio, e sto, nelle ore che ho voglia di leggere, con la Bibbia; e medito più spesso il capitolo: <quote lang="lat">Ego vir videns paupertatem meam in virga indignationis ejus. In tenebrosis collocavit me, quasi mortuos sempiternos. Misit in renibus meis felias pharetrae suae. Conturbata sunt viscera mea. Oblitus sum bonorum.</quote> E potrei dirtelo a mente. Questo gran libro della Bibbia non mi somministra, pur troppo, molta persuasione intorno alle cose soprannaturali; si confà bensì le più volte allo stato naturale dei miei pensieri, e più che mai quando il presente non riempie più d'illusioni la mia fantasia. In sì fatta vita, t'immaginerai perchè io abbia tardato a scriverti, ed ora io ti scriva, sì pazzamente e con tanti illeggibili scarabocchi, e men lungamente del solito. Anche le cose dubbie d'Italia, qui dove giungono tarde e false notizie, mi vanno sollecitando a tornare nel Regno; non posso indurmi allo stato d'indifferente cosmopolita. – Or addio. Addio con tutta l'anima anche a tua Sorella; non le dire di queste mie malinconie; troverebbe alimento e giustificazioni alle sue. Addio; ricordati del tuo</p>
            <closer>
               <signed>FOSCOLO.</signed>
            </closer>
            <ps>
               <p>
                  <emph>P. S.</emph> Mi dimenticava di parlarti, com'io t'aveva promesso, della <title>Ricciarda</title>; ma io mi sono oggimai dimenticato della Ricciarda, e quasi anche della promessa. Fa di trovare il <title>Giornale del Dipart.<hi rend="apice">o</hi> del Reno</title>: ne scrive al N.<hi rend="apice">o</hi> 38, 21 7bre. Mi fu mandato; e vedo che, <emph>quanto al fatto</emph>, quel giornalista è più galantuomo de' suoi confratelli, e dice la verità schietta. – Addio addio. –</p>
            </ps>
         </div1>
         <div1 n="1376. A Lucietta Frapolli [28 Settembre (?) 1813]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Firenze] Martedì 28 [Settembre?] 1813.</dateline>
            </opener>
            <p>Da tutte l'altre mie lettere, ricavate, mia cara amica, tutto quel che potete: io so a un di presso quello che vi ho scritto, ma come io l'abbia scritto non so: avrei potuto ricopiarle e liberarvi dal fastidio di tante ripetizioni, ed assumere uno stile più placido: ma quelle mie ardentissime fantasie, così come ve lo ho spedite, conservano fedelmente lo stato dell'anima mia più che se vi fosse stato descritto dal più eloquente ed acuto osservatore degli uomini; ed una delle mie tante obbligazioni ch'io giurai a me stesso di serbare inviolabilmente verso di voi, è questa: di svelarvi candidamente il mio cuore; foss'anche in istato febbrile; e quand'anche co' suoi delirj dovesse eccitare non solo la vostra pietà, ma fors'anche la vostra collera. Ma voi mi perdonerete, mia cara; col tempo, e solo col tempo voi potrete essere contenta di me. Bensì vi rinovo l'unica mia preghiera, di scrivermi la storia del vostro cuore a mio riguardo. N'ho bisogno, per sapere anche come comportarmi con voi per guarirvi. – Quanto a me, i miei sentimenti dipendevano forse dai vostri prima di quel venerdì; ma ora, qualunque contegno voi possiate prendere meco, qualunque idea voi possiate avere di me, il mio cuore non si può più cangiare; non dipende più da voi; ma dalla sua passione; o piuttosto da una fatale necessità che mi strascinerebbe per forza, s'io non volessi secondarla con tranquilla rassegnazione. Ho dunque risoluto d'<emph>amarvi</emph>, e di non essere <emph>riamato</emph> per l'avvenire: e perch'io debba amarvi ostinatamente finchè avrò vita, basta che voi mi abbiate amato un sol giorno; e perch'io v'amo davvero voglio assolutamente, per quanto io posso, ridarvi la vostra tranquillità. –</p>
            <p>Ma io provvederei male alla vostra tranquillità s'io vi lasciassi in preda alle vostre meste immaginazioni: ed ecco il <emph>rimprovero</emph> ch'io vi promisi. La lettera vostra, la prima da me ricevuta, ha queste parole che mi trafissero l'anima: <emph>Infine, cosa è la morte?</emph> – E le ho meco ripetute spesso queste parole, e l'unica idea in cui terminarono tutte le mie dolorose riflessioni fu questa: che se voi, o per una passione infelice eccitata da me nell'anima vostra, o per una propensione al disprezzo della vita insinuatasi in voi da' miei scritti e da' miei discorsi, voi meditaste di togliervi i giorni, io sarei non solo il più deplorabile, ma ben anche il più scellerato degli uomini. E non si tratta già solamente se voi arriverete, o no, a quel momento di disperazione; la mia sventura e la mia colpa sussisterebbero quand'anche voi vi limitaste al solo lontano pensiero del suicidio. Voi mi direte ch'io canto la <emph>Palinodia</emph> dell'<title>Ortis</title>, e che discordo poco sinceramente da' miei principj. A ciò in primo luogo rispondo che s'io avessi potuto e saputo prevedere la profonda ferita che quel libro avrebbe aperto nel petto delle giovinette, io non lo avrei mai pubblicato: ora me ne pento davvero; e sola mi conforta la certezza che quelle afflitte mie pagine, se destano la gioventù alla meditazione e al dolore, la guidano ad ogni modo alla virtù, ed <emph>al vero Amore</emph>, la più santa e la più bella delle passioni, quando non tende che a sacrificarsi per la persona che si ama; e felice me s'io potessi sacrificarmi per voi. Ma il vero sacrificio non consiste nel morire. Dimmi tu, se tu sospettassi ch'io avessi perduta la vita per te, se tu mai risapessi ch'io l'ho abborrita e fuggita per cagion tua, potresti tu mai avere i tuoi sonni tranquilli? potresti udir più pronunziare il mio nome, senza fremere dentro te stessa? e spesso saresti tentata a credere ch'io non t'amava poichè cercando io l'eterna mia pace t'ho abbandonata a lunghi e crudeli rimorsi. – Sai tu quand'io vorrei e dovrei morire per te? Quando potessi con la mia morte salvare la vostra fama, e procurare la vostra felicità celando a voi le cagioni del mio sacrificio; quando insomma voi non aveste altro rimedio se non la mia morte; o ch'io fossi certo che, quand'anche io vivessi, voi dovreste scendere nel sepolcro. Ti confesso, o dolcissima e amabile giovane, – ed io solo forse fra quanti ti conoscono, io solo ti posso stimare quanto tu meriti – ti confesso che io, e in questi giorni sovente, e talvolta anche ne' tempi passati, ho vagheggiata la morte per amor tuo. E mi pareva di vederti vicina a rendere l'ultimo spirito a Dio, ed io frattanto non poteva accostarmi al tuo letto, nè innoltrarmi nella tua stanza; ma io aspettava di vedere il luogo dove ogni uomo avrebbe abbandonato per sempre il tuo esanime corpo, e allora, mentre tu non potevi più vedermi nè udirmi, allora venire sotterra ad abbracciarti, ed unirmi con te. Tu sorriderai forse ed avrai pietà di me udendo questo nuovo delirio; ma perdonami te ne supplico; non v'è delirio d'uomo innamorato, e ch'io oggimai non lo provi. – Eppure negherei anche a me stesso anche la consolazione estrema di unire le mie ossa alle tue <gap/>
            </p>
         </div1>
         <div1 n="1377. Alla Sorella (28 Settembre 1813)">
            <opener>
               <salute>Alla Sorella – <emph>Venezia</emph>.</salute>
               <dateline>Firenze Martedì 28 Settembre 1813.</dateline>
            </opener>
            <p>Sorella mia cara – La tua lettera mi ha cavate le lagrime, e vedo che forse io con troppa vivezza mossi a te quei consigli e que' lamenti che ti sono sembrati acerbi rimproveri; onde te ne domando perdono; non già perch'io non creda d'averti detto il vero, bensì perchè ora m'accorgo d'avertelo detto risentitamente, ed in guisa che ti ha recata afflizione; e la tua afflizione, mia cara Rubina, si ripercuote amarissima sul mio cuore. Ma dalla tua lettera vedo che o io mi sono male spiegato, o tu non hai potuto intendermi. Non mi sono già adirato perchè tu non allontani il tuo figliuoletto dalla tua casa; sarebbe pazzia l'adirarmene teco, non solo perchè non è ancora in età da provvedere alla sua educazione, ma ben anche perchè il dartene i mezzi dipende da me. Mi sono bensì doluto <emph>che tu non lo divida dal tuo letto</emph>; ed appunto di questa mia doglianza non fai parola nella tua risposta, e pare che tu non l'abbia capita. Questo dormire con te, può, pur troppo! rendere quel povero ragazzo infermo e impotente per tutta la vita; perchè quella malattia si comunica facilissimamente col contatto e più assai coll'alito specialmente di notte e nel sonno quando la respirazione è più forte, e il calore rilascia ed apre tutti i pori del corpo i quali s'imbevono di que' fatali miasmi, e li diffondono in tutta la tessitura dell'individuo: del resto parlane al Dottore, e vedrai s'egli mi darà torto. Questo dunque ti ho raccomandato, e per le viscere di Dio ti raccomando che tu non tenga a dormire con te quel ragazzo: ma se non mi sono ben espresso, o l'ho fatto un po' acerbamente scrivendoti da Bologna, torno a dirti che te ne chiedo perdono; e tu, mia cara sorella, perdonerai, sono certo, le mie imprudenti espressioni all'amore per te che me le ha suggerite. – Del fratello avrete buonissime nuove; e per fortuna nostra, bench'egli se ne affligga, anche per ora egli è obbligato a stare senza pericoli a Lodi; e le fatiche che egli fa per la milizia lo renderanno benemerito quanto s'egli corresse pericoli. – Or addio per oggi, miei cari; e a te Madre mia, mentre ti ringrazio delle righe scritte di tua mano, ti domando anche per me e per tutti i tuoi figli la tua amorosa e santa benedizione Addio –</p>
            <closer>
               <signed>NICCOLÒ.</signed>
            </closer>
         </div1>
         <div1 n="1378. A Giambattista Giovio (28 Settembre 1813)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>Firenze 28 Settembre 1813.</dateline>
            </opener>
            <p>Signor mio – Didimo le rende cordialissime grazie dell'articoletto; e vorrebbe che di sì fatti lodatori ve ne fossero parecchi; ma oggimai la letteratura si vende al minuto, e i dotti nostri escono co' loro canestri dinanzi sopra il mercato, vituperando per venalità invidiosa la merce altrui, e gridando: comperate da me e da' miei parenti e consorti. E il chierico amico nostro l'è più grato d'assai della spartana difesa delle sue opinioni sul teatro di Como; ma perchè appunto quella difesa fu epigrammatica e altera, egli vorrebbe non aver avuto occasione di ringraziarnela; avrebbe pigliata rassegnatissimo sopra il suo capo la gragnuola delle lingue lariane, anzichè temere che potesse forse tempestare sopra di lei, mio signore ed amico. Ella deve oggimai riposare col sicuro conforto nel cuore d'avere onorata e soccorsa de' suoi scritti la patria: per quanto si spregino gl'insetti umani, o si chiuda l'orecchio al loro ronzio, non però, se ci sono vicinissimi attorno, potremo fare che non ci turbino o che, se non altro, non ci movano a schifo. Parmi che la dignità della vita consista anche nel non provocare a battaglia tal gente che, quando pur resti sconfitta, non lascia vittoria onorata. Ella mi dirà forse que' versi che sono di fra Jacopone, o di tal altro suo pari:
<quote rend="block">
                  <l>»Frate, che fai</l>
                  <l>»Lo gridatore,</l>
                  <l>»Torto ti vai; –»</l>
               </quote>
e se i versi son miseri, il rimprovero è giusto; risponderò dunque: <emph>peccai</emph>. Inoltre ella ed io siamo in casi diversi: ella deve riposare; e vive perpetuamente in luogo ove non può fuggire gl'insetti: ed io devo fornire quanto più animosamente ancor posso la mia carriera; e movendo le tende mie come un Arabo, corro in luoghi dove lo schiamazzo de' pigmei, che quando sanno di non essere intesi s'acquetano, non può facilmente raggiungermi. Non sono <foreign lang="lat">obnoxius</foreign> a verun municipio: ogni terra d'Italia m'è patria natia, e a me basta di non uscire d'Italia: ed in Italia io vivo non tanto con quelli che stanno abitandola in questo <foreign lang="lat">mortalis aevi spatium</foreign> brevissimo, quanto con que' magnanimi che l'hanno da molti e molti secoli addietro abitata, e con quelli più di noi fortunati, forse,
<quote rend="block">
                  <l>»Che questo tempo chiameranno antico»: –</l>
               </quote>
però chi ha riverenza per gli avi nostri, e cura amorosa de' posteri loderà almeno l'intento delle mie lunghe fatiche; e la loro lode m'è compenso del biasimo mosso da misere passioncelle che la loro stessa miseria consuma. Così per mandare a' nepoti quanto men contaminata si può la presente letteratura, mi sono, e forse mattamente, ingolfato nel mare magnum dell'impostura e della ciarlataneria contro a'maestri miei, mercatanti di libri, evirati(?) d'ingegno, e di cuore, e di fama. E se verrà un giorno l'Italia vera, io l'avrò giudice pia: ma fors'anche
<quote rend="block" lang="lat">
                  <l part="F">Per mare magnum</l>
                  <l>Italiam sequimur fugientem, et volvimur undis.</l>
               </quote>
Tuttavia chi si pigliasse a cuore solamente l'oggi, avrebbe vita e studi sciaguratissimi. L'uomo letterato, fino che vive, non ha se non tre confederati ne' quali possa sperare; e tutti tre sono molto indecisi nella loro fede, e ciechi nel loro giudizio: il governo che ti protegge; i dotti che ti lodano; e il popolo che t'applaude. Ma la protezione avvilisce; la lode è interessata perchè molti si credono dotti, e tutti vogliono esser ricambiati di maggior lode; e l'applauso popolare è un certo picchiar di palme, più liberale a chi alletta le pazze passioni del volgo che allo scrittore che tenta di nobilitarle e dirigerle. Evvi un ceto indipendentissimo; ma appunto l'indipendenza fa sì ch'egli si stia sempre neutrale; e libero e contento di giudicare secretamente, senza impacciarsi nelle altrui risse; e fa saggiamente; perchè il suo giudizio prevale quando il tempo e la verità spengono l'orgoglio de' protettori, la vanità de' dotti, e il susurrar della plebe. Queste cose io le scrivo, perchè appunto in quest'ultimi giorni la recita della <title>Ricciarda</title> in Bologna me le ha fatte tornare alla mente. Le donne piangevano a' casi dell'amorosa e religiosissima principessa; alcuni uomini educati incoraggiavano con tacita e perpetua attenzione l'autore; ma il popolo volle far da <emph>sovrano</emph> almeno in teatro: rompeva il verso in bocca agli attori co' battimani; ad ogni atto interloquiva chiamando su la scena il poeta; ma il poeta non fa l'istrione; ed espone la tragedia, non la persona: e il popolo s'adirava incagnandosi con urli e schiamazzi a volersi far inchinare dal poeta, e costui a non volerlo inchinare: così frattanto i personaggi tragici penavano a uscire a dar principio al terz'atto; nè io posso dire d'avere veduto l'esperimento del mio lavoro: tuttavia vi conobbi alcuni difetti capitali, ed inevitabili forse ne' soggetti dell'età ferrea, per chi non voglia travisare la storia: inoltre mi convinsi quasi, che il mio stile non è punto per gli orecchi del popolo; e questo è difetto incorreggibile perchè sta nella tempra dell'animo e della mente dello scrittore: andrò dunque innanzi così. –</p>
            <p>Or io, signor Conte, la ringrazio con tutta l'anima delle oneste accoglienze ch'ella (ne son certo) avrà fatte al mio Giulio. E mi dorrebbe ch'egli avesse con la sua presenza posto il dito sovra una piaga che non si chiuderà nel suo cuore, da che sento che non potrà più rimarginarsi nel mio che pure non è cuore paterno: – me ne dorrebbe, se mai sapessi che il trovare chi piange sinceramente con noi la persona cara e perduta non ci riescisse di qualche conforto: ed io e mio fratello lontani da Como o vicini avremo Benedetto per vivo sempre, e amico nostro, e consolatore, e compagno e partecipe de' nostri affetti; e quando poi, pur troppo, ci accorgeremo ch'egli ci manca, e che la sola illusione ci ha consolati, allora noi lo sospireremo con mestissimo desiderio. Ed io ripeterò a lei queste veraci espressioni del mio dolore, perchè mi crederò di alleggerire il suo forse: <foreign lang="lat">Solatia luctus Exigua ingentis, misero sed debita patri</foreign>. – Altri modi di consolarla, io non ho. Or, addio, signor Conte: in ciò ch'io potrò servirla mi scriva, perch'io desidero di non mostrarle l'amor mio solamente in parole. Presenti, la prego, gli ossequi miei alla signora contessa; e le mie congratulazioni agl'ingenui sposini. Piacciale anche di chiedere alla signora contessa Panigadi se mai avesse ricevuta una mia lettera e un involtino con la versione di Didimo inviato prima ch'io uscissi di Milano. Un altro involtino ho spedito a madame Vautré, ma <foreign lang="lat">nec verbum quidem</foreign> da lei; tanto ch'io sappia almeno se le sia capitato. Mi contenterò dunque d'un cenno suo, mio signore; ed ella mi servirà d'interprete con le figlie alle quali non so se rincresca o non giovi di pigliare la penna per me. – La prego inoltre di salutare il prefetto, e Mochetti, e il rubicondo professorino soavissimo lodatore del Soave. – Ella m'abbia per servidore ed amico leale, e perdoni a questi miei scarabocchi; ma il cattivo inchiostro, e la pessima carta che trasuda congiurano con la mia inelegantissima penna. –</p>
            <closer>Tutto suo <emph>ecc</emph>.</closer>
         </div1>
         <div1 n="1379. A Giuseppe Molini [Settembre o Ottobre (?) 1813]">
            <opener>
               <salute>A GIUSEPPE MOLINI – <emph>Firenze</emph>.</salute>
               <dateline>[Firenze Settembre o Ottobre (?) 1813].</dateline>
            </opener>
            <p>Caro Molini – Mandatemi le <emph>3</emph> copie di Didimo da compire le <emph>39</emph> – Prestatemi, e mi preme moltissimo, la Vita dell'Alfieri, di qualunque edizione, e meglio se non è bella.</p>
            <p>Avete voi ricevuta una cassa di libri diretta a me?</p>
            <p>Spacciate presto il mio servo. Addio.</p>
            <closer>
               <signed>Didimo.</signed>
            </closer>
         </div1>
         <div1 n="1380. A Michele Ciciliani (1 Ottobre 1813)">
            <opener>
               <salute>A MICHELE CICILIANI – <emph>Zante</emph>.</salute>
               <dateline>Firenze 1 Ottobre 1813.</dateline>
            </opener>
            <p>Michele mio, carissimo amico e più che fratello mio, di cui mi ricorderò finchè avrò cuore e memoria. – Vive qui meco da un anno, e mi aiuta ne' miei studi, ed è mio partecipe in tutto, un giovine nato al Zante di padre e madre zacintii, e si nomina Andrea Calbo. E tornandomi (il che sarà fra non molto) a Milano, lo terrò mio compagno, per non abbandonare questo ingegno sorgente e concittadino alla povertà maestra d'arti volgari; e tu sai che la povertà, e Omero lo disse primo e meglio degli altri, <emph>tarpa l'ali all'ingegno</emph>. Questo Calbo scrive di elegante carattere, sa un po' di francese e di greco, ma moltissimo d'italiano; e scrisse in casa mia due tragedie, non paragonabili, a dir vero, con quelle de' grandi poeti, ma tali che dànno non comune presagio. Non ha peranche ventiquattro anni. Inoltre è di vita costumata e modesta, e filosofo morale più per felicità d'indole, che per vanità di sentenze imparate su' libri. Ma tu sai ch'io non sono nè ricco, nè certo della mia vita; – però vorrei che questo povero giovine avesse alcun mezzo da progredire ne' suoi studi, se mai la fortuna mi contendesse di poterlo più oltre aiutare. E gli è venuto il pensiero di chiedere alla sua Patria un annuo sussidio per un quinquennio, tanto ch'ei possa divenir uomo letterato, e tale da tornare al suo paese ad istruire la gioventù: il che riescirebbe utile a lui insieme e alla Patria. Corfù mantiene a spese pubbliche qualcuno de' suoi: Cefalonia pure mantiene il giovane Pizzamano, ch'io vidi qui a' giorni scorsi, e che, a quanto mi pare, può divenire architetto di nome; tanto è lo zelo e la sete e l'amore con cui coltiva le arti in Roma, e va per esse correndo l'Italia. Se dunque i miei compatriotti volessero imitare l'esempio di Corfù e di Cefalonia, assegnando una ventina di talleri al mese anche al Calbo, farebbero cosa equa e pietosa, quand'anche non riescisse com'essi bramerebbero forse; ottima poi ed utilissima se riescisse, ed il Calbo tornasse a pagare con la propria dottrina alla Patria i sussidi ch'essa gli ha dati. Di questo, mio caro amico, ti prego, che tu, virtuoso e dolcemente eloquente come pur sei, t'ingegni di persuadere o quelli che governano al Zante, o quelli che hanno autorità di nome, – a fare verso il loro giovine concittadino quest'opera clemente insieme ed utilissima. Ricopia questa mia lettera e mandala al nostro Giorgio Rossi, con quanti e quanto più cordiali abbracciamenti saprai. La farà leggere ad altri, e a' pochi buoni ed illuminati, i quali esaudiranno la mia preghiera. Ed io faccio sacrissima fede di quanto ho qui scritto in lode del Calbo; – e l'amore di lui, ma più assai il desiderio di provvedere alla mia terra materna e all'onor suo, mi ha confortato oggi a scrivere.</p>
            <p>Di me frattanto, Michele mio, non posso dirti se non che vivo come viveva, e come, s'io non mi dimentico di me stesso, vivrò sino al momento che andrò a riposare sotterra. Il nome di Patria non s'è spento nell'anima mia, e la dignità delle lettere mi sta a cuore assai più della fortuna e della tranquillità della vita. E n'avresti prova s'io potessi mandarti tutto quello che ho scritto; ma se sono difficili gl'incontri di spedir lettere, trovo impossibili i mezzi di farti sicuramente giungere involti di manoscritti. Ma verrà tempo forse che potrai vederli tutti, e tu stesso assisterai fors'anche alla stampa; e non è certo ch'io non debba mai ripassare l'Adriatico, e venire a cantare io medesimo al Zante que' versi che ho scritti, e che scrivo in sua lode. – Or addio, addio. Salutami Zambelli: io saluterò in nome tuo Attanasi Politi, verecondo e ingegnoso e amabile giovine, e degno d'esserti concittadino ed amico. Lessi ier l'altro un quinterno della sua traduzione in greco dell'<title>Ortis</title>; e me ne pare assai bene. E se fosse diffuso in Grecia quel libro, potrebbe forse ravvivare le fiamme dell'amor patrio, e della libera vita, e della liberissima morte, e l'ira generosa contro la tirannide e l'ignoranza. Ma a stamparlo bisognerebbero alcuni associati che aiutassero il traduttore alle spese dell'edizione. Vedi se tu puoi giovargli, trovandone alcuni per l'Isole: mi ha detto egli stesso di pregartene; ma io te ne prego ancor più in nome mio. Abbimi amico, Michele mio, amico ardente, leale, di te e della Patria. Addio addio.</p>
         </div1>
         <div1 n="1381. A Dionisio Bulzo (1 Ottobre 1813)">
            <opener>
               <salute>A DIONISIO BULZO – <emph>Zante</emph>.</salute>
               <dateline>Firenze 1 Ottobre 1813.</dateline>
            </opener>
            <p>Questa volta davvero, mio caro Dionisio, viviamo impazienti di rivederti: ed è pur assai tempo che non sappiamo tue nuove; alcuna voce ne viene di tratto in tratto che tu stai bene, e che sei utile ed onorato nella tua patria; ma è voce incertissima, e non è confermata da te. Ora le cose pubbliche e le nostre private accrescono la sollecitudine in noi, e ci fanno desiderare che tu ritorni, per nostra consolazione e compagnia, e per mio aiuto nell'educazione di Stefano. Stefano comincia ad essere uomo, e mette barba; ed io, benchè abbia egli per me molto amore e cordiale rispetto, non potrò presto presto aiutarlo che de' miei soli consigli: l'età sua domanda <emph>libertà</emph>; io andrò limitandola quanto potrò e saprò; ma voi vedete che la mia sola autorità non è sufficiente perchè non può spiegarsi che coi diritti dell'amicizia; inoltre sapendo egli i mezzi di danaro che voi gli mandate, potrebbe forse anche credere ch'io volessi maneggiarli a mio modo. Non dico ch'egli sospetti bassezza in me; l'animo suo generoso, e la mia condotta aperta in tutto e leale non ammettono sì vili congetture: ma il cuore dell'uomo, sopra tutto negli anni che dalla puerizia conducono all'adolescenza, si cangia; e il desiderio di <emph>libertà</emph> fa credere che chi ci ama, sia nostro tiranno. È dunque necessaria, Dionisio mio, la vostra presenza se pure v'è cara l'educazione di un fratello per cui avete assunte tante cure amorose. Il farlo tornare al Zante, lascerebbe la sua educazione imperfetta, e guasterebbe tutto quello che si è fatto fino ad ora: Stefano ha bisogno di altri quattro o cinque anni di studi, e sopra tutto di quella coltura e cognizione del mondo che non s'acquista che in questi paesi. Allora potrebbe, se pur volesse, tornare cittadino utile alla sua patria, ed atto a ridestare ne' giovani l'emulazione del sapere, della vera politezza signorile, e della virtù. Ha molto ingegno, non tanto a creare, quanto a concepire giustamente ed a giudicare; ha buon cuore, e coraggiosissimo; ed alcune sue stranezze provengono dalla sua vivacità; studia più con passione che con metodo; ed antepone per istinto più le belle arti che la letteratura; però lo lascio conversare con pittori, architetti, e scultori; e stiamo cercando un maestro di disegno: ma al metodo non può assoggettarsi; benchè abbia il mio esempio, e mi veda studiare spesso per diciassette ore di seguito: ma tutti non siamo dalla natura creati ad un modo; ed è meglio che in ciò non m'imiti; perch'io nella state scorsa per troppo studio mi era ridotto cadavere; ora mi sono alquanto ristabilito.</p>
            <p>Queste cose ho volute dirvele per obbligo santo d'amicizia, e per sentirmi libero il cuore: del resto io non lascerò mai Stefanino, mai, abbandonato a sè solo: gli sarò padre, e fratello, ed amico, e più che amico finchè voi siate tornato, o abbiate diversamente disposto della sua sorte. Bensì vorrei che voi foste qui meco; e darei anche la metà del mio sangue per rivedervi: e non solo per vostro fratello, ma anche per me. Io, mio caro amico, benchè io goda di qualche fama, e di seicento zecchini all'anno, non però godo di quella certezza e sicurezza di vita che rende cara la fama e il danaro. La fama mi ha fatto conoscere e perseguitare; perch'io non vendo nè venderò mai la dignità delle lettere e dell'anima mia. – E queste mie pensioni sono incertissime; sì perchè possono essere tolte da chi me le ha date; e sì perchè dipendono da' cangiamenti politici che all'età nostra sono perpetui. Vorrei dunque che tu fossi qui anche per consigliarmi teco intorno al mio stato, e pigliare qualche partito onde renderlo più sicuro, e men soggetto alla fortuna ed agli uomini.</p>
            <p>Ma di me per ora non preme che ti prenda grande pensiero. Mi preme bensì che tu al Zante parlando con gli amici nostri, e con quelli che vorrebbero pur vedere illuminata ed ornata di letteratura la loro città, tentassi di far soccorrere un nostro compatriota. Chiamasi <emph>Andrea Calbo</emph>, ed è parente di Stravopodi e del Canonico Rossi. Questo giovine mi fu presentato a Firenze perch'io cercava una specie di Mentore a tuo fratello acciocchè invigilasse su la sua condotta a tutte le ore, e lo accompagnasse fuori di casa, specialmente la sera al teatro. Pigliai dunque questo <emph>Andrea Calbo</emph> meco, e gli diedi alloggio e tavola e tre zecchini al mese, ed egli adempiva con intelligenza e con zelo all'obbligo suo. Bensì dispiacque, e dispiace anche ora, alquanto a Stefanino perchè gli faceva una guardia perpetua. Io per altro conoscendo quanta fede e quanto ingegno e coltura aveva questo giovine, non l'ho lasciato mai uscire di casa mia, e vive sempre con noi; e questo l'ho fatto non tanto in grazia di Stefano che già comincia a ingrandire, e gli si farebbe torto a dargli una guida perpetua, quanto in grazia del profitto che il buon Andrea fa meco studiando, e copiando i miei scritti, ed esaminando i libri de' classici sotto la mia direzione: abbandonerei questo ingegno sorgente alla povertà, la quale lo costringerebbe ad appigliarsi a volgare professione per vivere. Scrive di bellissimo carattere; possiede la lingua italiana quanto un toscano; sa un po' di francese e di greco; ha costumi egregie castissimi; si contenta di poco; e si sacrifica con tutte le potenze della sua mente e del suo cuore alle lettere. Ha scritte due tragedie non senza merito; e danno speranza di molti progressi. Di queste cose io farò fede giurata. – Ora egli domanda alla sua patria un qualche sussidio mensile affinchè possa, senza dar più, incomodo a me, nè andar ramingo nell'indigenza, continuare i suoi studi; e tornare al Zante ad istruire la gioventù. E sarebbe onorato partito pe' nostri concittadini se in ciò imitassero quei di Cefalonia e di Corfù; questi mantengono a pubbliche spese il signor Mustoxidi in Italia, gli altri il signor Pizzamano che studia utilmente le belle arti a Roma, segnatamente l'architettura. Venti talleri al mese assegnati per quattro o cinque anni al Calbo, basterebbero forse; frutterebbero vantaggio ed onore alla nostra città, e soccorrerebbero un bell'ingegno. Parlane dunque tu in mio nome a tutti i buoni; metti tutte le tue forze perchè la cosa riesca; t'includo qui un suo memoriale; non perder tempo, non perdonare a persuasioni.</p>
            <p>Abbraccia chi si ricorda di me, eprimo il mio Costantino. E tu credimi finchè avrò spirito di vita amico tuo caldo e leale.</p>
         </div1>
         <div1 n="1382. A Francesco Tognetti (3 Ottobre 18139">
            <opener>
               <salute>A FRANCESCO TOGNETTI – <emph>Bologna</emph>.</salute>
               <dateline>Firenze 3 Ottobre 1813.</dateline>
            </opener>
            <p>Signor mio – Poi che fu impostata la mia precedente, ebbi il foglio: e lo riebbi ier l'altro con l'altro numero; e la ringrazierò ancora più s'ella m'associerà alla parte letteraria del Giornale, e me lo spedirà, tanto ch'io sappia cosa oggi faccia Bologna <foreign lang="lat">Mater studiorum</foreign> – Benchè forse è sì buona madre e sì antica, che i suoi figliuolini se la passano in ozio santissimo memori dell'antica gloria e contenti; ma io vorrei che si ricordassero anche dell'Evangelo: e s'io fossi predicatore, mi torrei le più volte per testo quelle parole = <quote lang="lat">Et ne velitis dicere intra vos: Patrem habemus Abraham: omnis ergo arbor quae non facit fructum bonum, excidetur et in ignem mittetur.</quote> = Ma di questi testi parlerà forse un giorno l'Amicissimo mio Didimo Chierico. – Nel <title>Giornale Italiano</title>, 1<hi rend="apice">o</hi> corrente leggo ripetuto l'articolo; e di ciò pure ringrazierò lei, mio signore, come di merito tutto suo. La mi saluti assai cordialmente il suo giovine latinista; e m'abbia sempre per servitore ed amico –</p>
            <ps>
               <p>P. S. Col foglietto qui annesso, mandandolo al libraio Ramponi, Ella riceverà un volumetto: lo legga e lo serbi per mia memoria; l'ho pubblicato qui mesi addietro col nome di Didimo; e mi piacque di tradurlo perchè è un libricciuolo tutto nuovo e desunto da' ripostigli del cuore umano. Potrà a suo agio parlarne; trovasi nel Giornale Italiano, credo verso gli ultimi giorni d'agosto, un articolo; ma benchè lodi, non mi pare che abbia moltissimo garbo – queste cose stieno fra noi. – Vive iterum valeque.</p>
            </ps>
         </div1>
         <div1 n="1383. Di Giambattista Giovio (4 Ottobre 1813)">
            <head>Di GIAMBATTISTA GIOVIO.</head>
            <opener>
               <dateline>Como 4 Ottobre 1813.</dateline>
            </opener>
            <p>Signor Ugo mio Pregiatissimo – Ieri mi giunse il caro suo foglio del 24 settembre e il dico caro perchè sempre grate mi tornarono le sue lettere, perchè poi quest'ultima è piena di sentimenti per me amorevoli, e pel dolor mio paterno, perchè tante mi eccita idee sulla letteratura, e i letterati, e i tempi nostri, e l'Italia attuale e la futura. Duolmi che noi non vedremo probabilmente ritornare il secolo di Leon X...! sebbene anche in quello ebbero luogo piaggerie e rivalità d'ingegno, in quello Franceschi ed Iberi e la tedesca rabbia insanguinarono la nostra terra, e diedero anche quegli anni al Filicaja il pensiero di veder questa nostra patria <emph>del non suo ferro cinta, per servir sempre o vincitrice o vinta</emph>. Ma queste però sono malinconie ben diverse dalla continua che mi pasce il cuore.... per la morte di quel nostro caro.... Povero Benedetto, dovevi tu dunque finire così a Gubingen in quel fatalissimo 17 decembre...! Dovevi tu dunque lasciar la tua amorosissima madre in quel sì angusto e sì umile e perpetuo mal di cuore, in quelle preghiere continue...! Oh quante volte non la sento io nella notte profonda sospirare per te, e pregare Dio, e parlarti mentre insonne ben di sovente io pure lìngo dormire per lasciarla più libera nello sfogo dell'animo suo tenerissimo e religioso! Ed io poi, sig. Ugo, io per sole distrazioni ho tregua al mestissimo mio desiderio, ed Ella colle sue lettere, Ella che lo amava, può con quelle cessare il mio cordoglio, e alimentarlo insieme, e queste sono le due affezioni per cui sento di vivere. Me ne sia dunque talvolta cortese, e vengano quelle a trovarmi nel mio Verzago, dove nella ventura settimana mi ricovererò; ma que' pineti non vedranno più il passeggiatore leggiadro, e in quel laghetto, che io formai per Lui, non discenderà più il nuotatore più vago del mondo, e frattanto avviomi anch'io al sentier bruno, ma mi conforta speranza, in chi creommi. Ei ben sa che in altrui non ho speranza.</p>
            <p>Il bel sole e la verdura dei poggi e la quiete delle foreste, e il correre di chiare, fresche e dolci acque, mi dilettano ancora.... Or che sarà per me, che sì bello, sì caro trovo questo sole, che sarà quando il Fattor d'esso, e il mio m'illumini, e tutti i difetti miei adempia di sua grazia?... Dolce pensiero! fiat!</p>
            <p>M'avveggo di parlar troppo di me. Ma se questa è una pecca degli albagiosi e degli sconsiderati, questo è il diritto dei miseri, e misero chi più di me, che la pupilla perdetti degli occhi miei, che su quel figlio fondava ogni sogno futuro? II di lui cuore il volto i talenti tutte insomma le più amate memorie mi fanno guerra. Ella pertanto e mi distragga, e m'inchiodi nei miei pensieri colle sue lettere.</p>
            <p>Frattanto io Le dirò che i due esemplari del di Lei Sterne giunsero alla Vincenzina. Quella mia cara figlia me lo disse tosto, e da me ora interrogata mi narra d'averle scritto a Firenze, saranno sei giorni. Cerchi dunque Ella in posta. La Vincenzina diede tantosto all'altra mia figlia, la Vautré, una copia. Oggi la Vautré non pranza meco. Se non farò domani una sbrigliata a Verzago, interrogherolla io stesso, perchè è uno de' giorni fissi, ch'essa pure corona la mensa del Padre.</p>
            <p>Alla Luigia, ed allo sposo Baldessarre Lambertenghi dissi le grazie sue. Quel Lambertenghi è davvero un bravo e pulitissimo giovane. Ieri sera corse a prendermi il <title>Giornale Italiano</title> per farmi vedere l'articolo posto nel foglio di Bologna sulla di Lei <title>Ricciarda</title>. Mi permette Ella che io disapprovi la di Lei ostinazione nel non voler porger fuori la testa dalla loggia dove era? Accattar plausi è basso pensiero; ma il non arrendersi al plauso degli spettatori, plauso non invocato, ella è, Foscolo mio, dura cosa ed anche imprudente. Dico ciò per amor suo.</p>
            <p>Ella seguiti la ben incominciata carriera. Parmi che se Foscolo non si ristà, avremo un altro Alfieri, non men robusto nello stile, ma più ancora poeta! Gran passioni e fuooo non Le mancano, e ne' dialoghi repentini scarseggiarono forse mai le di Lei labbra d'acconcie parole, o gli affetti di persuasione e d'immagini?
<quote rend="block" lang="lat">
                  <l>Vade age et ingentem fer ad aethera,</l>
                  <l>Fusce, cothurnum.</l>
               </quote>
            </p>
            <p>Esortola colle parole di Virgilio miste alle mie. Desidero vedere quella Ricciarda per quel Guido in cui Ella mi disse di aver voluto delineare qualche tratto del mio Benedetto. Desidero pure di veder qualche altra cosa sua. E come non s'animerà Ella sempre più sotto gli occhi della contessa d'Albany, in riva al bell'Arno, nel ritiro ameno di Bellosguardo, in mezzo a quell'aria respirata già da tanti grandi uomini, in mezzo a quegli aranci odorosi, in un clima clemente, e lungi dal ronzar di quelli insetti, che se non trafiggono, annoiano?
<quote rend="block" lang="lat">
                  <l>Vade age, ecc....</l>
               </quote>
            </p>
            <p>La Contessa mia Le ricambia i suoi saluti, ed io con il cuore, con quel però, che stanco mi resta e lacero, Le desidero ogni bene.</p>
            <closer>Il suo aff.<hi rend="apice">mo</hi>
               <emph>ecc</emph>.</closer>
         </div1>
         <div1 n="1384. A Lucietta Frapolli (8 Ottobre 1813)">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Firenze] 8 Ottobre [1813].</dateline>
            </opener>
            <p>N'ho ricevute già quattro – e la quarta porta la data de' 28 settembre: questa è la undecima delle mie. – Ma ch'io arda mai le tue lettere? Le arderei nell'ultima estremità; ma così accese, le inghiottirei quand'anche dovessero abbrucciarmi le viscere. Non temere nessun le vedrà nessuno saprà mai dove sono, se non nel caso ch'io morissi improvvisamente: ma penserò anche a quel caso – Se tutta la mia vita fosse come oggi non potrei tollerarla lungamente. So cosa devo fare, ma non so il come – La Signora è arrivata ier sera – l'ho veduta nel suo palchetto: mi disse che mi trovava di lieta ciera, e d'umore mestissimo; aggiungendo graziosamente <emph>che il mio sorriso è più bello quando è più mesto</emph>: non parve sdegnata ch'io non le abbia scritto fuorchè una volta dopo il mio ritorno; ed anche questa sua rassegnazione mi ammazza: sono sì stupido ch'io lasciai da stamattina in qua fuggir l'ore e i minuti, e mi riduco a scrivere nel punto che il corriere sta per partire. Dio mio! ma cosa mai posso scrivere a te che non t'affligga mostrandoti quanto e come sono dentro di me insanguinato? – Non posso star a Firenze; non ci starò lungamente: se avrò danari anderò a Roma; se non, piglierò il pretesto della recita della <title>Ricciarda</title> a Milano, e ci verrò per Dicembre: – se non mi vorrete a Milano, starò dove potrò – qui no certo. Che faccio io qui? che farò? come mentirò? con chi mentirò? – Quando sono almen solo ho liberissima la mia seduttrice immaginazione. Scrivetemi scrivetemi; se non sapessi [che] voi siete in campagna, mi roderei non avendo ricevute lettere vostre oggi <gap/> –</p>
         </div1>
         <div1 n="1385. A Sigismondo Trechi (11 Ottobre 1813)">
            <opener>
               <salute>A SIGISMONDO TEECHI – <emph>Milano</emph>.</salute>
               <dateline>[Firenze] Lunedì mattina 11 Ottobre [1813].</dateline>
            </opener>
            <p>Sigismondo mio – Ti ringrazio assai assai della tua lettera in risposta alla mia, e ringrazio assai più tua sorella che ha sollecitata la tua pigrizia a rispondermi; bensì t'assicuro – perch'io non soglio giurare – che il corriere s'è dimenticato il tuo foglio a Milano, o l'ha smarrito per via: scrivine dunque un altro, ed impostalo meglio; se pur ti preme ch'io sappia che tu vivi, e che mi ami. È vero che tu avrai altro da fare; ed è anche vero ch'io scrivo perchè non so dove voltarmi a cercar distrazione da' miei tristi pensieri: e per rallegrarli penso a te le più volte: penso che se tu non facessi un salto e una cantilena franciosamente quand'uno ti parla – e se io non mi lasciassi venir addosso lo spirito della taciturnità o della chiacchiera – penso che tu ed io si sarebbe de' meno inamabili sfaccendati d'Italia. Alla stretta de' conti – e lascia pur dire l'atrabiliare bellissima sirocchia dell'elegante Cicogna, cicogna gracchiante ella stessa, e divotissima innamorata della vedova Vittorina e d'Iddio – tu ed io siamo due generose creature, e non vogliamo dar noia al prossimo nè spiare le faccenduole del cuore altrui, nè le opinioni, nè le colpe ed i meriti, appunto perchè la umana felicità – quella poca che si può sperar su la terra – la riponiamo unicamente nel piacere a noi stessi, lasciando che gli altri piacciano a sè medesimi. Ma la gentile Fulvietta la quale – Dio gliel perdoni! – non vuol dispiacere a chi non merita molti rispetti, coglie il punto a pennello per angosciare gli amici suoi, e me più ch'altri che le voglio bene davvero, di quel bene certo e costante oggimai, perchè non ha più a che fare col desiderio de' baci. Or io vivo e non vivo: <quote>e nulla stringo e tutto il mondo abbraccio</quote>, diceva il Petrarca: ed io sto qui – qui, e da per tutto – a impazzare peggio di lui; perch'egli, non foss'altro, spassionavasi sonettando e rimando; inoltre sonava il liuto e n'aveva uno bellissimo, come egli dice nel suo testamento: io invece non fo un verso per la rabbia, nè mi piace oramai fuorchè il suono dell'<foreign lang="lat">Angelus</foreign> la mattina, e la campana di mezzanotte. – E spesso vorrei farmi bello e uscire di casa; e m'empio il taccuino di polizzini da visita; ma non mi riesce ad avviarmi verso le porte delle persone da visitarsi, eccettuata la porta dell'<emph>Albany</emph>, dov'io sdraiato sopra un sofà, faccio il secondo tomo del tomo d'Alfieri: ascoltando novelle galanti, sdegnandole; e novelle politiche vaticinando da Geremia; e senza aprire mai bocca una volta. E poi entro or al Cocomero or alla Pergola in una dozzina di palchetti; ma in mezza dozzina di minuti inchino le belle e le brutte che si degnano di darmi la buona notte; ed io me la piglio e tornomi subito a casa; cosa faccia in casa, io non so: non mi pare di star male così; ma starei meglio altrimenti. Indovinala, Grillo! tu non ci caverai il capo, Sigismondo mio, perch'io medesimo non m'intendo; e questi pettegoli Fiorentinucci fanno almanacchi in casa Santini; ma per poterci cogliere bisognerebbe per essi ch'io pure almeno sapessi di che si tratta: non sono più omai nè Ugo, nè Ortis, nè Didimo chierico: la parte spirituale di queste tre buone persone è svaporata, ed è solamente rimasto il <foreign lang="lat">caput mortuum</foreign> (come dicono gli alchimisti) che ora costituisce il mio indifferentissimo <emph>Io</emph>.
<quote rend="block">
                  <lg>
                     <l>»Nè del mondo mi cal, nè di Fortuna</l>
                     <l>»Nè di me molto, nè di cosa vile,</l>
                     <l>»Nè dentro sento nè di fuor gran caldo:</l>
                  </lg>
                  <lg>
                     <l>»Sol due persone chieggio, e vorrei l'una» etc.:</l>
                  </lg>
               </quote>
col resto della canzone: ma tu, epicureo, lasci il Petrarca in mezzo alla polvere perchè non hai più necessità di gridare, come pur t'ho sentito una volta:
<quote rend="block">
                  <l>»Non posso più; di man m'hai tolto il freno». –</l>
               </quote>
Sigismondo, siamo vecchi, pur troppo! – E a proposito di versi e di vecchi, salutami Alessandro – Schira – Carlo – Sala – Paina, e regala a lui questo distico in nome mio; a lui ex-poeta latino piacerà forse
<quote rend="block" lang="lat">
                  <l>Lusimus in teneris, seris quoque ludimus annis;</l>
                  <l>Et reliquum vitae quid, nisi lusus, erit?</l>
               </quote>
            </p>
            <p>Or addio; – bacia la mano a tua sorella; e dille ch'io non sapendo nulla del mio stato presente, non preparo progetti per l'avvenire: ma quanto a lei
<quote rend="block">
                  <l>»Sarò qual fui; vivrò come son visso».</l>
               </quote>
Salutami anche la marchesa Beatrice; salutala com'io vorrei, e come tu sai meglio di me salutarla; e quando sarò a Milano, la manderò sempre a salutare da te: io non credeva ch'ella potesse avere mai tanta nè sì vivace amabilità. Ieri io, come console generale de' Milanesi, ho veduta madama Bellerio: che differenza! e sì che a dir vero la Bellerio è più bella: – ma! – io bacerei piuttosto una ciocca de' capelli biondi di quella <emph>Beatrice</emph>, che tutto il gran corpo della <emph>Beata</emph> Bellerio. – Al marchese Gian-Giacomo dirai – o gli farai dire – ma vedi per carità di non iscordartene – dirai: Che il quadretto s'è incominciato; e ch'io lo prego quanto mai di farmi spedire le due piante nominate l'una <foreign lang="lat">Allamanda cathartica</foreign>; l'altra <foreign lang="lat">Olea fragrans</foreign>: chiedigli perdono di questa noia: ma se ne pigli anch'esso un poca per amor mio, poichè in questa faccenda me ne piglio moltissima anch'io per amore del prossimo. A Giovannino Serbelloni darai questo biglietto aperto: egli lo intenderà: – ma tu, figliuolo mio, intenderai tu questa lettera? – Dio t'aiuti. –</p>
            <closer>
               <signed>UGO.</signed>
            </closer>
         </div1>
         <div1 n="1386. A Filippo Chiotti (11 Ottobre 1813)">
            <opener>
               <salute>A FILIPPO CHIOTTI – <emph>Milano</emph>.</salute>
               <dateline>[Firenze] 11 Ottobre [1813].</dateline>
            </opener>
            <p>Carissimo Chiotti – Capiterà al Ministero una cassetta col soprascritto: <emph>Al S.<hi rend="apice">r</hi> Zappi intendente di Finanza a Bologna</emph>
            </p>
            <p>Da spedirsi <emph>A S. E. il S.<hi rend="apice">r</hi> Conte Vaccari Ministro G. D.<hi rend="apice">o</hi> 1 a Milano</emph>
            </p>
            <p>Fate, mio caro Amico, di ricuperarla; la diligenza di questa settimana la porterà. Avvertitene S. E. – e sarebbe bene se la cassetta così chiusa, com'è, fosse mandata in casa di Madama Battaglia; contiene due cappellini, ed aprendola potrebbero forse scompaginarsi. – Abbracciate De Capitani e Banfi in nome mio, ve ne prego; anzi a De Capitani farete un lungo lamento personale: gli scrissi, e d'affare che mi premeva tuttochè non mi concernesse; e non mi ha peranche risposto; nè mi risponderà forse. – Che se voi potrete pigliare la penna per me, datemi notizie della Contessa Carolina a cui vi prego di presentare i miei ossequii: l'ho lasciata malata, e vorrei sapere ch'ella è guarita. Or addio, mio Chiotti carissimo. Addio. –</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1387. A Giuseppe Grassi (12 Ottobre 1813)">
            <opener>
               <salute>A GIUSEPPE GRASSI – <emph>Torino</emph>.</salute>
               <dateline>Firenze 12 Ottobre 1813.</dateline>
            </opener>
            <p>Carissimo – Avete voi ricevuti da Bologna i miei ringraziamenti e di Didimo per la tabacchiera e il tabacco? Vi pregavo d'amare il povero chierico e di non dimenticarvi di me. Datemi dunque segno di vita. Vorrei pur trovarmi con voi o con chi vi somiglia a ragionare sragionare ciarlare politicare fantasticare. Qui sto con pensieri chiusi e romito: e paio il sacerdote del Silenzio quand'apro bocca per necessità, e il vicario del Dio Sonno quand'ascolto i parlanti. Sono nel cuore d'Italia, e dove Italia è più bella, e dove l'idioma è più limpido; e tuttavia non sono cittadino, e mi veggo da me medesimo condannato a mantenere que' prudenti rispetti che i governi giustamente impongono a' forestieri in tempo di guerra. Pur questa guerra mi tocca oltre la pelle, e se le cose non saranno liete e pacifiche, io lascerò per un poco – o per quanto tempo il cielo vorrà – quest'aere vivacissimo, e quest'ozio tranquillo e operoso, e la dilettevole musica del volgo fiorentino amabilmente ciarliere, e verrò in Lombardia. Alla stretta de' conti, bisogna pur pericolare con la sua patria; e ricorrere all'ara della Dea Sventura unitamente a' propri concittadini. Così dunque farò fra non molto, se migliori novelle degli eserciti non mi riconfortano a starmi. Trattanto scrivetemi sempre qui; e se avete alcun articolo nel giornale di Torino sulla versione di Didimo, fate ch'io possa leggerlo. Addio addio carissimo.</p>
            <closer>Tutto vostro <emph>ecc</emph>.</closer>
         </div1>
         <div1 n="1388. A Silvio Pellico (12 Ottobre 1813)">
            <opener>
               <salute>A SILVIO PELLICO – <emph>Milano</emph>.</salute>
               <dateline>Firenze 12 Ottobre 1813.</dateline>
            </opener>
            <p>Silvio carissimo – Lessi a' giorni passati la tua risposta, e la credo risposta, benchè tu non mi dia segno d'avere avuta la mia lettera. Io mi sto qui <foreign lang="lat">nescius vitae</foreign>; e i rumori della guerra mi turbano mentr'io siedo appartato co' libri. Alle tragedie non penso per ora; richieggono tutta l'anima, tutti i pensieri, e moltissimo tempo; ed io non so dove e quando potrò in quest'avanzo dell'anno aver una settimana d'animo riposato. Qui non parlo, e non odo; ma le poche fisonomie ch'io vedo, bastano a farmi sospettare che le faccende nostre non sono aiutate dalla Fortuna. Vo talor correggendo a memoria il carme alle Grazie; ma se non piglio la penna non riescirà mai nulla di proposito; e più che di correzioni, ha bisogno d'aggiunte; ed ora
<quote rend="block">
                  <l>»Secca è la vena dell'usato ingegno.»</l>
               </quote>
Mi sforzerei tuttavia, e vedrei di spremere dal cervello tutto quel poco ch'egli può ancora darmi, se sacrificando alle Grazie potessi sperare
<quote rend="block" lang="lat">
                  <l>.... ut interea fera moenera militiai</l>
                  <l>Per maria ac terras omneis sopita quiescant.</l>
               </quote>
Ma le Grazie non ne possono; e credo esagerata la storia di Venere che co' suoi baci rammansava quel manigoldo di Marte. Nè io temo per me; – ma per quanti altri non dovrò piangere forse! E per te temo, mio caro Silvio: fa ch'io sappia alcuna cosa di certo, tanto ch'io possa dispormi a movere di qua le mie tende ed accamparmi con tutti voi. Scrivi enigmatico; narrami le guerre d'un amore di ragazzi, e quanto più saranno <emph>vicine</emph> o <emph>lontane</emph> le loro nozze, tanto più desumerò <emph>liete</emph> o <emph>pericolanti</emph> le cose d'Italia. Eccoti una letterina per Odoardo; e con la lettera daraigli un bacio per me; e mille saluti all'Emilia, al suo patetico primogenito, ed a tutti i nostri. Addio – E ringraziami il Gherardini.</p>
         </div1>
         <div1 n="1389. A Camillo Ugoni (12 Ottobre 18139">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Firenze 12 Ottobre 1813.</dateline>
            </opener>
            <p>Carissimo – Avete voi ricevuto lo <emph>Sterne</emph>? Vi fu, sino da' 20 di luglio, prima ch'io partissi di Firenze, spedito – e me l'avete altra volta ordinato – per la via della posta.Avete voi ricevuto il busto? Vi fu verso gli ultimi di luglio spedito a Brescia; se non che, a quanto seppi tornando in Firenze, s'è sbagliato il soprascritto, ed invece di <emph>Camillo</emph> s'è posto <emph>Carlo</emph> Ugoni. Non vedo lettere vostre e vivo in sospetto che voi siate rimasto senza libro, e senza il mio busto. Scrivete dunque. Addio addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1390. A Giambattista Giovio (19 Ottobre 1813)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>Firenze 19 Ottobre 1813.</dateline>
            </opener>
            <p>Signor mio –
<quote rend="block">
                  <l>«Perchè nel tempo rio</l>
                  <l>«Dimoro tuttavia aspettando peggio,</l>
                  <l>«Non so com'io mi deggio</l>
                  <l>«Mai consolar, se non m'aiuta Dio –</l>
               </quote>
            </p>
            <p>Così incomincia una canzone, se ben mi ricordo, di messer Cino, poeta vezzoso e ch'io paragonerei a Catullo, dove questi non è freddo nè laido. E come Virgilio tolse i versi a quel di Verona, così il Petrarca ne ha pigliati parecchi a quel di Pistoia; e so d'averli notati in un mio volumetto di Cino rimastosi derelitto, con gli altri miei compagni d'amore e consolatori, a Milano. Ma io vorrei pure che si leggessero con religione, ma non s'imitassero con superstizione que' patriarchi dell'idioma. Didimo forse un giorno ne parlerà in certe omelie, ch'egli ha intermesse a cagione del <emph>tempo rio d'oggi</emph>. Davvero io ripeto que' versi di Cino, e vorrei pur sorridere; ma le cose d'Italia sono oramai sì perplesse ch'io vado perdendo la gioia secreta la quale – ed è unico compenso alla mia naturale malinconia – m'insuperbiva contro le minacce della fortuna, e del mondo. E questa gioia consisteva nella coscienza delle mie forze interne, e nell'essere io persuaso che v'è tal cosa dentro di me formata da lunghe meditazioni, e forti passioni, e perpetua esperienza la quale m'insegna a pigliare il mondo siccome viene, e a fidarmi in me solo che non sarò soggetto a pellegrinare di speranza in timore, e di perplessità in perplessità. Non so qual nome dare a questa specie d'alleato che ho dentro di me: ma credo che si possa tanto quanto spiegare col nome di <emph>forza d'animo</emph>. Se non che non ho pai potuto, fra gli elementi che la compongono, mescolarvi neppure un'unica dramma di filosofia <emph>cosmopolitica</emph>. Aristippo diceva: <quote>nessuna terra m'è patria</quote>; Socrate meglio: <quote>ogni terra m'è patria</quote>; ma <emph>il meglio</emph> sta nelle nude parole. Per me mi credo creato abitatore d'un solo spazio di terra, e concittadino d'un numero determinato d'altri mortali; e s'io non ho patria, l'anima mia cade avvilita. Però vivo sconsolatamente e la mia forza interna mi giova poco, ora che vedo in nuovi pericoli d'usurpazioni, di devastazioni, di concussioni, di sangue e persecuzioni d'innocenti o d'incauti questa cara e misera Italia.<foreign lang="lat"> Dî prohibete minas!</foreign> Perchè qualunque fosse per ora la vittoria degli alleati in Italia, le cose non si starebbero mai quiete per lungo tempo. E che sarebbe mai dell'Italia quand'anche l'asta tentonica vi si conficcasse perpetua? Nuove divisioni, e peggiori e più infami assai delle prime, perchè non vi sarebbero più nè la santità delle antiche leggi, nè la libertà indipendente, nè l'ombra del nome venerando di due repubbliche; e non vi sarebbero i principati meschini sì, ma italiani di Modena, e di Firenze, e di Parma; nè la maestà del trono pontificale. E s'inganna chi pazzamente crede che la coscrizione e il registro e sì fatti guai cesseranno; l'Austria guerreggia esaurita; e vorrà armi e danaro; e riempirà di carta fallita l'Italia: e la mia sciagurata Venezia ne ha patito la prova. Che le cose stessero così lungamente, non credo che veruno il volesse; e penso che nemmeno chi suscitò questa guerra stimasse che si potessero reggere a questo modo. Ma se v'era speranza per l'Italia, io la desumeva tutta dall'unione di parecchi milioni d'abitanti in un solo regno; dall'animo militare che già si assumeva, e dalla corona d'Italia che un giorno o l'altro sarebbe stata indipendente in uno de' successori di chi oggi comanda. Comunque sia,
<quote rend="block">
                  <l>Il mal mi preme e mi spaventa il peggio,</l>
                  <l>Al qual veggio sì larga e strana via</l>
                  <l>Ch'io sono entrato in simil frenesia –</l>
               </quote>
di scrivere a lei di siffatte cose, e di spoliticare contro il mio solito. E vo spesso leggendo la Bibbia, e poeti, e canto versi da me, nè so fermare il capo in nulla di concludente.
<quote rend="block" lang="lat">
                  <l>»Nam neque nos agere hoc patriai tempore iniquo</l>
                  <l>»Possumus aequo animo:</l>
               </quote>
Neque
<quote rend="block" lang="lat">
                  <l>»Talibus in rebus communi deesse saluti».</l>
               </quote>
È vero ch'io paio così il moscherino che ara col bue; e sorrido anche pensando che per troppo amore d'Italia, sono esoso agli uni, e sarei forse perseguitato dagli altri; DonChisciotte afflittissimo della mia politica Dulcinea. Ad ogni modo non mi pare nè sicuro di confinarmi qui oltre l'Appennino, nè onesto: pigliata una volta l'Italia di là, chi potrebbe più contendere questa [?] ed io andrei o in balìa de' vincitori, o esulando per le inospitali montagne liguri;
<quote rend="block">
                  <l>»Tra Lerici e Turbia, la più deserta</l>
                  <l>»La più romita via»</l>
               </quote>
– dicea Dante che la fe' co' suoi piedi. E non sarebbe onesto per me; credo che s'abbia a cadere con la sua patria, e pericolare con tutti i concittadini. – E che sarebbe inoltre di me incerto delle sostanze, della pace, e della vita di tanti amici, e diviso, e forse per sempre, da mio fratello? – Però, se le cose non si ristanno verso il Friuli, io tornerò a Milano. – Vorrei scriverle dell'altro; ma sono stracco, ed è notte avanzata, e più consumato dal troppo fantasticare che dal desiderio di sonno. Or, il mio signor Conte, mi ami, e si ricordi di me: nè io posso dimenticarmi di lei, perchè nè dì nè notte viene per me, ch'io non nomini con lungo e secreto gemito il giovine ch'Ella, ed io, e l'Italia abbiamo perduto. Presenti i miei ossequi, poichè non posso le mie consolazioni, ed essa forse le sdegnerebbe, alla signora Contessa; e a tutte le sue figliuole; e m'abbia sempre e in tutte le fortune ed i luoghi per servidore ed amico.</p>
            <closer>
               <signed>UF.</signed>
            </closer>
         </div1>
         <div1 n="1391. A Quirina Mocenni Magiotti (23 Ottobre 1813)">
            <opener>
               <salute>A QUIRINA MOCENNI MAGIOTTI – <emph>Montevarchi</emph>.</salute>
               <dateline>[Firenze] 23 [Ottobre 1813].</dateline>
            </opener>
            <p>Mia cara Amica – Stamattina alle <emph>10</emph> ho ricevuto dalla Posta una vostra lettera <emph>20</emph> corrente, – e adesso ore 3, ne ricevo per mezzo de[lla] marchesa Corsi un'altra in data de' <emph>22</emph>. Perchè abbiate voi scelta questa mediatrice, non so. – E la Marchesa stessa mi scrive, dicendomi che mi parlerà dello <emph>Schal</emph> purch'io le mantenga la promessa di andarla a vedere nel suo Monastero. Ci anderò dunque oggi, e desinerò a momenti. Vorrei ad ogni modo essere bello e spicciato di questo pettegolissimo contratto. L'imbecille manigoldo che Gigi mandò, mi tornò innanzi il dì appresso senza danari senza schale, e senza biglietto, e senza avere trovata la Villa Corsi. Scrissi alla Signora, mandando il biglietto a madama Windam che le abita in casa, e ho vanamente aspettato risposta; quattro lunghi giorni di pioggia m'hanno imprigionato in casa, e ho visitata la Contessa per mezzo di letterine. Spero ad ogni modo che la Corsi vi saprà dir qualche cosa, poichè le avrete scritto, credo. Ma domani, non foss'altro ve ne scriverò io. Quel tale signor Matassi di cui mi parlate, non l'ho veduto; ma lo invoco affinchè mi aiuti a distrigare questa matassa dello Schal. Io l'ho lasciato alla Corsi in deposito, perchè s'ella non lo vende, la Rinuccini, a cui fu un'altra volta parlato, spera di abbellirsene d'uno più bello a Parigi – e comprato, se non altro, a Parigi, diventa sempre più bello. – Ci va fra non molto con suo marito. Or eccovi tutto quello ch'io poteva e sapeva scrivervi. Salutatemi la Topina Caterina, ed io saluterò come saluto spesso la mia, in nome vostro. Intanto, mia cara amica, vivetevi lieta; a rivedervi con un'altra letteraccia domani; aspettatela.</p>
            <closer>
               <signed>Vostro amico <emph>ecc</emph>.</signed>
            </closer>
         </div1>
         <div1 n="1392. A Sigismondo Trechi (23 Ottobre 1813)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Firenze 23 Ottobre 1813.</dateline>
            </opener>
            <p>Sigismondo mio – Non t'affannare ch'io possa macerarmi d'<emph>invidia</emph>; nè morire di crapula: e se mai scriverò la mia vita, comincerò ringraziando la Madre Natura e la Fortuna, sua sorella minore, le quali m'hanno preservato da que' due vizi; l'uno è de' più abbietti che sferzino l'anima, l'altro il più goffo di cui possa compiacersi il nostro corpaccio. Non sono invidioso, mio Sigismondo; e tu mi conosci pur poco, se ne hai tanto quanto temuto: anzi io non sono neppur diffidente, vizietto timido che partecipa dell'invidia; ed io strabilio quand'odo che chi non è geloso – il che suona in volgare <emph>chi non diffida dell'amica sua, e chi non invidia gli altrui pregi</emph> – non ama. In me la gelosia ed il furore, e dopo il furore, il disprezzo, entrano tosto di compagnia; ho bisogno di fiamma purissima e ardente; il furore la intorbida, e il disprezzo la spegne: vero è che questi fiorentinastri neghittosi e perdiparole vorrebbero vedermi livido ed avventato; non ci riescono. Tu hai da sapere che un certo <emph>Maggiore</emph>, bell'uomo alla <emph>Ciani</emph>, farfalleggiava prima ch'io ritornassi intorno a Madonna. E me n'era stato già scritto da chi spia le case e le cose del prossimo; sdegnai di rispondere; e intanto quest'Universo dell'Arno composto di venti sguaiate, e di cinquanta calabroni stava aspettando – «<emph>L'ire, e le giostre, e le querele e l'armi</emph>» – de' due rivali. Le vecchie dame erano dalla mia; i signorotti m'avrebbero volentieri esiliato oltre il mare nella materna Zacinto, e mandato quell'altro con vigilantissima scorta di là dalle Alpi; le giovani – e le son tutte quelle che non hanno passati i cinquanta – parteggiavano per l'ardito Gallo; infatti è bell'uomo, e lo sa; corteggia tutte, visita tutte; ed io come un istrice vivo nel mio guscio, che paio un Ippolito. Venni, e non diedi segno di gelosia; non fui nè più rado, nè più assiduo nelle mie visite; a chi me ne parlò, risi in faccia; o mi ristrinsi nelle spalle: e bench'io sia in questi giorni più mesto e fantastico di Geremia, accattai dalla mia filosofia quattro o cinque oncie di buon umore, e feci star sempre lietissima la Signora e il palchetto, imbrogliando le congetture de' telescopii di tutte le madonne pettegole del Cocomero e della Pergola. – <foreign lang="fre">Monsieur</foreign> frattanto si diede <foreign lang="fre">vis-à-vis de Madame</foreign> al patetico, <foreign lang="fre">car il aime à se désoler</foreign>; ma in faccia al mondo fece l'<foreign lang="fre">avantageux</foreign>, e siede in palco com'uomo <foreign lang="fre">qui ne se gêne point de personne</foreign>: – se non che la Signora è naturalmente altera, parla poco, interroga spesso ed asciutto; si contenta di mezze risposte, ed interrogata si sbriga con punti ammirativi, con de' non so freddi freddi, e con una schiera di monossillabi ch'ella ha ingaggiati al suo soldo per rovinare gli assalitori: ma talvolta anche risponde con un sorriso – e dalla Beatrice in fuori – sorride più amabilmente di quante donne io conosca; o getta un'occhiata che illude e persuade a rassegnarsi e a sperare. Ma io lo <emph>gêno</emph> un po' più, e non ha tanta disinvoltura da non farsi scorgere; perch'io non gli parlo mai mai; fingo di non sapere chi sia, nè cosa si voglia; parlo italiano, e per lo più a voce sommessa. – Monsignore Serbelloni imita benissimo la mia voce sommessa ne' palchi –; ed in qualunque palchetto lo scorgo, ci vado subito anch'io; e tengo con altre signore lo stesso contegno nè più nè meno. A proposito; – Madama Lucchesini è in queste vertenze mia grandissima protettrice; bench'io non la visiti mai: ma noi gente di spirito dobbiamo essere tutti alleati. – Fatto sta che il nerbo dell'impresa consiste per il bel Gallo <emph>a far credere ciò che non è</emph>; e fra costui, il bel generale biondo, e Ciani scudiere si canterebbe il più bizzarro terzetto di millantatori della corte d'Amore che si potesse udir mai. Ma il mio <foreign lang="fre">Monsieur</foreign> è meno perito degli altri due; vero Lovelace di qualche sobborgo. Esce dal palchetto e piantasi come il Dio Termine in mezzo della platea; torce il collo, e tira gli occhi ficcandoli insieme col suo cannocchiale sino al terz'ordine, nè batte palpebra finchè la Signora non s'alza a partire: allora egli guizza che par un'anguilla fuor della porta; saltella come saltamartino giù per le scale dell'atrio, e la guarda pateticamente a salire in carrozza: e v'è anche chi crede ch'egli finga di tendere le orecchie a udire il suono decrescente delle ruote
<quote rend="block">»Per via petrosa e dritta discorrenti» –</quote>
I savi, i discreti, e gl'intelligenti dicono che questi non sono indizi d'amante felice, perchè la Signora è donna e madonna del suo bel talamo; nè d'amante altero, perchè egli non s'avvilirebbe a tante smorfie di collegiale; nè d'amante leale, perchè non farebbe mostrar a dito la sua Dulcinea. – Ma la platea non è di savi e d'intelligenti; e peggio le gallerie: però dicono – sappia Dio ciò che dicono! – non gl'intendo: ma so che quanto a me sono tenuto per un filosofaccio che piglia epicureamente le donne per quello che sono. Dio lo volesse; anzi Dio l'avesse voluto! perchè oggimai sono sì avvezzo alla don-Chisciottesca magnanimità nell'amore, che per quante voi donne me ne facciate, io non saprò diffidarne. Mi mancava anche questa bella riputazione di donnainolo grossamente carnale! – Del resto io credo queste tre cose; che Madama vada un po' civettando, senza volere, almeno per ora, lasciarsi pigliare; che <foreign lang="fre">Monsieur</foreign> rinunzierebbe a' baci secreti purchè potesse avere la fama d'essere favorito; e che io, Ugo, non sono innamorato davvero di quella Signora. E quest'ultima è la verità schietta. Tuttavia chi nacque rosso i capelli non si lascia toccare impunemente, ed io starò come sto finchè altri starà come sta. Di lei non posso dolermi; non le ho mai neppur nominato quel Damerino; ed ella pare che intavolerebbe volentieri il discorso; spesso mi guarda e mi dice: «Voi m'andate dicendo delle galanterie più del solito, e senza bisogno; non vorrei che ci fosse dentro un po' di Sterne e di Didimo». Non le rispondo – Ma pur troppo pur troppo, Sigismondo mio, il povero <emph>Ortis</emph> è morto; e l'anima sua che mi girava intorno talvolta, se n'è andata in un luogo; in un certo luogo – so che n'avranno cura: ma io – e qui comincio a parlar seriamente, io non so più dov'io sia:
<quote rend="block">
                  <l>»Non son non son io quel che paio in viso;</l>
                  <l>»Quel ch'era Orlando prima, or è sotterra;</l>
                  <l>»La sua donna mestissima l'ha ucciso».</l>
               </quote>
E son parecchi anni ch'io di tratto in tratto resto col corpo dove per occasione mi trovo; ma vado col pensiero, e col cuore, e con tutte le facoltà attive dell'anima – vado – non te lo posso dire per ora – nè forse mai. Sappi che sono quasi le due dopo mezzanotte, e il capo mi cade su questa carta prostrato dal sonno, e da un'emicrania acutissima che m'ha ghermiti i nervi della cuticagna, e son tutt'oggi ch'io me la godo. Onde io me ne andrò a letto a vedere se Dio vorrà ch'io non mi stia con gli occhi spalancati; e penserò a te e molto più alla Fulvietta a cui bacerai la mano. – Bench'io vorrei narrarti per le lunghe un'altra bizzarra faccenda; e m'era seduto qui presso la mia lucerna con questa intenzione. Ma <foreign lang="fre">Monsieur le Coq</foreign> mh'ha sviato. Ti dirò dunque brevissimamente, ch'io per compiacere alle richieste di più mesi addietro della Sabina, e per disobbligarmi della mia pazza promessa lessi la Ricciarda in casa Orozco, presenti Prussiani, Inglesi, Francesi, Bavari, Italiani; non ci mancavano insomma fuorchè i Russi a far tutte le potenze belligeranti; le quali, almeno alla mia lettura, non s'intendevano fra di loro; e tutte le mie speranze dovevano fondarsi nel nostro Alario, e nella sua Bellerio – seppure anch'essi hanno potuto intendere sillaba; ed io leggeva come ragazzo che vorrebbe andare a giuocare alle noci.</p>
            <p>
               <foreign lang="lat">Item</foreign> il signor cavaliere Orozco già ambasciadore, e perito a conoscere gli uomini atti ad eseguire commissioni dilicatissime, avendo sgomberato d'una casa ch'io tornando pigliai, ed avendovi lasciate non so che ciarpe, mi pregò di spiare se il padrone di casa – nota che anch'egli è gobbo, ed avarissimo, e donnaiuolo – gliele aveva rubate; e perch'io non ne faceva nulla, mi scrisse l'annessa <emph>nota</emph> ministeriale, ch'io ti prego di leggere alla Fulvietta, se mai potesse sorridere; e ricordarsi lietamente di me.</p>
            <p>Or la buona notte davvero: – queste cose d'Italia mi fanno dolere il capo assai peggiormente: per Dio! scrivimi se ne sai; non voglio, nè posso starmene qui. Intendi? – Non sono <emph>Cosmopolita</emph>. – E poi vi sono altre ragioni che ti dirò, rivedendoti. – Al signor G. G. Trivulzio raccomanda le <emph>piante</emph>; presenta i miei rispetti alle due sorelle viaggiatrici: fa ch'io sappia se la figliuoletta è fuor di pericolo, e la madre fuori d'angoscia. – Fulvietta mia e non mia vivetevi lieta, e ricordatevi di me che sono pur troppo vostro e non vostro.</p>
         </div1>
         <div1 n="1393. A Quirina Mocenni Magiotti (25 Ottobre 1813)">
            <opener>
               <salute>A QUIRINA MOCENNI MAGIOTTI – <emph>Montevarchi</emph>.</salute>
               <dateline>[Firenze] Lunedì 25 [Ottobre 1813].</dateline>
            </opener>
            <p>Mia cara Amica – Ier l'altro, come vi scrissi, m'accinsi ad andare a Giogoli; ma giunto al Poggio Imperiale, e chiedendone indizio, mi fu risposto che bisognavano tre ore lunghe ad andarvi, da che v'era uno saliscendi perpetuo; la sera adesso precipita, e sono tornato in città, perch'erano allora le quattro; e la Marchesa avrebbe detto ch'io voleva dormire se non con lei, almeno da lei. Ieri la giornata era assai bella, ma l'anima mia non è serena, nè amica degli ameni viaggetti; tanto più che prevede di dovere imprenderne uno lunghissimo, e disastroso forse, ed incerta del dove, del come, del quando troverà un po' di riposo. E questa notte fui destato da un fulmine che spaventò tutti i talami d'amore, e tutti i letti afflittissimi delle vecchie e delle fanciulle. Credo che l'atmosfera del cielo di Firenze si sia condensata sopra la città come una grotta di macigni durissimi, e che il fulmine dopo un lungo fremito come una fiera dentro quella prigione, l'abbia finalmente squarciata: non so dove sia caduto; ma io me lo sono sentito ardente, orribile, e lungo sopra il mio capo. La Gigia si sarebbe stamattina prostrata a' piedi del suo confessore: onde oggi sono fantastico più che mai, perchè il mio confessore è in campagna. Inoltre bisognerebbe a far quella visita a Giogoli pigliar la carrozza, ed io son fatto avaro dalle guerre presenti, e previdente quasi sino al timore, onde credo che l'anima mia cominci a <emph>donnaccinarsi</emph>. Ho dunque scritto alla Marchesa l'ultimo prezzo strettissimo dello <emph>schal</emph>; e caso che non lo comperasse, la pregai di serbarlo presso di sè; avrà occasione assai più di me a trovargli padrone; e d'altra parte io non voglio tenere presso di me, e ne' trambusti imminenti della mia famigliuola una mercanzia di quel prezzo. Ma se vedrò quel tale signor <emph>Matassi</emph>, farò allora che lo <emph>schal</emph> o il danaro gli vengano consegnati. Quirina mia, io mi vedo e non mi vedo in Firenze; non mi sono deliberato per anche, ma vivo disposto a sgomberare; e se la pace non torna in Italia, <quote>Tu starai forse senza me gran tempo</quote> come diceva Ajace a Tecmessa; ed io sto per impazzire di troppo Don-Chisciottesco amore di patria più del povero Ajace; e solo mi rincresce ch'io non potrò forse morire eroicamente com'esso. Aspetto domani il corriere con ansietà; e il domani della posta è pur lungo e affannoso per me! Ma non partirò se prima non ve ne avverto, e vi farò sapere il giorno preciso affinchè almeno, se fosse possibile, io non v'abbia veduta il dì 17 d'ottobre per l'ultima volta. Or addio, mia cara amica. Salutate la Caterina griffagna, e ditele che la Topina è tutta grassa, liscia, amorevole, corteggiata dal nostro spopolato universo, e contenta della certezza di rivedere le sue protettrici. Addio addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1394. A Clementina Pagnini (25 Ottobre 1813)">
            <opener>
               <salute>A CLEMENTINA PAGNINI – <emph>Firenze</emph>.</salute>
               <dateline>[Firenze] 25 Ottobre [1813].</dateline>
            </opener>
            <p>Il sottoscritto non ha per ora in casa veruna copia dell'Ortis; ma vedrà di procacciarsela per avere il piacere di mandarla alla signora Clementina. Fra due giorni si compiaccia di rimandare la stessa persona che portò il biglietto al mio alloggio, e le consegnerò l'esemplare. – Quanto alla tragedia essendo essa manoscritta, non potrò per ora lasciarmela uscir di casa, da che attendo a rivederla e correggerla. – Prego la signora Clementina di salutare in mio nome il signor Pagnini e tutta la sua famiglia, e di credermi devotissimo Servidore <emph>ecc</emph>.</p>
         </div1>
         <div1 n="1395. A Quirina Mocenni Magiotti (27 Ottobre 1813)">
            <opener>
               <salute>A QUIRINA MOCENNI MAGIOTTI – <emph>Montevarchi</emph>.</salute>
               <dateline>[Firenze] 27 Ottobre [1813].</dateline>
            </opener>
            <p>Vi ho scritto due volte già per la posta, mia cara Amica, perchè ieri soltanto il signor Matassi, ed in ora ch'io usciva di casa mi ha recata la vostra de' 23: manderò dunque questa secondo gli ordini vostri alla vecchietta di casa, ma se tardasse più della posta, non me ne darete, spero, la colpa. – Se il cielo non avesse decretato di diluviare dì e notte, io pigliandomi a nolo un ronzino sarei forse andato dalla Marchesa, tanto per movere anche gli umori miei che il lungo stare e il troppo pensare hanno stagnati e impigriti nel mio tristo cervello: ma piove, piove senza misericordia, nè speranza d'un'ora serena; e pochi raggi di sole che m'allettarono ieri a far quattro passi, furono affogati da un torrente d'acque cadenti che fecero venir notte prima di sera. – Ma perchè si tratta di finire la benedetta faccenda del cencio turchesco, ho pregato il signor Matassi che venisse oggi o domani, ed io avrei cercato via da riaverlo e consegnarglielo, se non avessi invece avuti dalla Marchesa i danari. Ma il signor Matassi mi disse che non ripartirebbe per ora, e che al più presto sarebbe venuto a' 3 di novembre a eseguire la commissione. Gli terrò dunque lo schal o i denari pronti prima di quella giornata, e voi frattanto se avete tempo e buona voglia scrivetemi se potrei, senza offenderlo, fare che il sig. Matassi rilasci una ricevuta: non sono diffidente, se non nelle cose degli altri. – Le lettere di ieri mi portano men triste notizie del Regno; e le vittorie o incursioni degli Austriaci in Italia saranno sospese fino alla decisione della guerra in Germania. I Tedeschi che avevano occupato Trento, l'hanno sgomberato; e si sono avviati molte miglia più indietro sovra i confini della Baviera. Anche l'esercito austriaco dell'Illiria si spogliò di dodici battaglioni, e li mandò al re di Baviera – alleatosi evidentemente con l'Austria – il quale anzichè assalire l'Italia, s'incamminò verso il Palatinato ad unirsi a' confederati, ed accrescere le forze dalle quali dipende l'evento di questa lotta. Per ora dunque la Lombardia piglia fiato, ed io potrò starmi a Firenze e prepararmi alla partenza senza precipizio, – e fors'anche fermarmi qui se le cose tornassero prospere. Di queste notizie le gazzette non parlano; però leggete questa lettera come se non fosse gazzetta, e non lasciatela leggere ad altri. – Addio, mia cara amica; la Topina ingrassa, e diventa costumatissima; salutate la Grifagna e la Americana in suo nome: il signor Leoni è stato qui fino ad ora, ma il mio fantastico umore d'oggi non mi ha date tante parole da fargli lieta accoglienza. E non so come abbia potuto finir questa lettera: ho la testa dormente; gli occhi socchiusi; il cuore mestissimo; e il corpo affaticato della sua noia – però vado a sdraiarmi a letto; e all'ora di mezzogiorno vi mando la buona sera. – Addio addio, mia cara Quirina; venite presto – Addio.</p>
         </div1>
         <div1 n="1396. A Sigismondo Trechi (28 Ottobre 1813)">
            <opener>
               <salute>A SIGISMONDO TRECHI – <emph>Milano</emph>.</salute>
               <dateline>Firenze 28 Ottobre 1813.</dateline>
            </opener>
            <p>Nè l'onore de' corrieri del Regno ci perde per le accuse all'indugio della tua lettera; nè le tue discolpe ti guadagnano un'oncia di ragione. Quella tua prima risposta è del <emph>14</emph> corrente; e la mia seconda lettera, se più la. conservi, vedrai che è pur del <emph>14</emph>. Io dunque ho aspettato vanamente segno di vita per molti giorni, e me lo facesti sentire quand'io già cominciava a perderne la speranza. – Mandi tu alla posta italiana o francese le lettere? La francese viene per le Alpi orride del Genovesato, e ci mette tre giorni di più; e mentre mi giungono da Milano le altre del 23, io ricevo le tue del <emph>20</emph>, e così quasi sempre: – vedi anche se alcuno de' tuoi servidori patisce di poca memoria, e tarda ad andare alla posta. – Ringrazio Pecchio e te delle notizie su la ritirata degli Austriaci da Trento; – qui non s'è per anche, nemmeno dalla Corte, saputa – anzi la Corte leggendo le gazzette dopo di noi, non sa mai nulla prima di noi. Ier sera Mg.<hi rend="apice">r</hi> L. – mi diede l'avviso della battaglia – o <emph>combattimenti</emph> siccome io credo – riportata dal Re di Napoli; e veniva correndo a congratularsi meco della lieta novella ch'io già sapeva assai prima di mezzodì. Delle cose della Germania sono ragionevolmente informato; non ti posso per ora dir come: ma senza avere corrispondenti ho un fondamento certo di fatti preliminari, e di posizioni, e di probabilissime congetture, da ingannarmi di poco sul vero stato delle cose in Germania. – Ma la mia Dulcinea è l'Italia, e questa donChisciottesca passione di patria non mi lascia tanto buon senso che basti a ragionare placidamente: ogni passo degli Austriaci verso il Regno mi calpesta propriamente le ali del cuore; e la mia fantasia impazza non tanto pel timore dell'avvenire, quanto per le sciagure presenti, e pel terrore di tanti amici miei, e per gli esilii o forzati o spontanei delle persone che mi sono care a Milano. La tua notizia mi ha lasciato pigliar fiato; e quando ne hai, scrivi liberamente: io aveva già in animo di lasciare la bella città, e la bellissima giovine alla fine di ottobre; mi fermerò dunque qualche settimana di più; ma dentro l'anno ci rivedremo a Milano: la altera giovine ier sera aveva negli occhi il più gaio sorriso che mai, e su le labbra la rugiada della voluttà simile all'ambrosia di cui Venere irrorava il suo corpo quando andava a' baci di Marte – Ma Marte Bramasangue non si lascia oggi placare da' baci di Venere – Ah se tutti non facessero che all'amore! – Si starebbe più in pace. Addio; ho fretta: bacia e ribacia e torna a baciar per tre volte la mano alla tua Fulvietta:
<quote rend="block">
                  <l>Dille, e il baciar sia invece di parole,</l>
                  <l>Lo spirto è pronto, ma la carne è stanca.</l>
               </quote>
– E qui non c'è nulla di sensuale, perchè son versi del castissimo canonico e cavaliere messer Francesco Petrarca. Addio dunque, donna gentile, addio – Ma io! – sono privo dell'aiuto vostro, e d'Iddio, e di me stesso; – mi bolle da più e più dì nel cervello una solenne pazzia – e il peggio si è ch'io non voglio nè vorrò dirla mai ad anima nata: ne parlerò un giorno co' morti – Addio.</p>
         </div1>
         <div1 n="1397. A Camillo Ugoni (28 Ottobre 1813)">
            <opener>
               <salute>A CAMILLO UGONI – <emph>Brescia</emph>.</salute>
               <dateline>Firenze 28 Ottobre 1813.</dateline>
            </opener>
            <p>Carissimo – Quanto più io sospirava vostre risposte, tanto più andava esclamando:
<quote rend="block" lang="lat">
                  <l>Heu patior telis volnera facta meis!</l>
               </quote>
ch'io so pur troppo di avervi insegnato ad essere ritroso a riscrivere. Or poichè avete il busto e il libretto, io m'acqueto. La cassetta dello schioppo, e i <title>Sepolcri</title> rifatti, e i libricciuoli poetici, gli ebbi; nè so come ne abbiate dubitato, dacchè, malgrado la mia parsimonia nel nostro carteggio, mi ricordo di certo di avervene subito ringraziato; – e torno a ringraziarvene, anche in nome di Stefano che vi manda mille saluti. De' capelli e de' pizzi di quel mio marmoreo capaccio non ve ne pigliate, Camillo mio; ch'anzi è vezzo dell'arte il lasciarli così appena accennati, per non dar nel leccato e nel manierato curando le minime cose, come, verbigrazia, fa il Lamberti nelle sue prose, e gli altri suoi confratelli in grammatica. L'Apolline della Galleria di Firenze (che non ha che fare col Trivigante Soriano, bensì gareggia di bellezza colla Venere de' Medici) ha greggi in tutto i capelli, benchè fossero stillanti di ambrosia, e nitidissimi, e intonsi. Un ritratto (e un busto piu ch'altro) richiede non solo la somiglianza, ma quell'aria ideale che esprima la fisonomia impercettibile dell'animo e dell'ingegno della persona rappresentata; e in ciò mi pare che lo scultore ci sia tanto quanto riuscito, senza dare in caricature e in boccacce sul fare di quelle del pittore Bossi, che quanto più si adira col matitatoio sopra i contorni, tanto si crede di imparentarsi con la fiera mente di Michelangiolo.</p>
            <p>Ma oggi io sto sul dir male del prossimo; – e dirò anche male di voi, che applicate contro il mio scultore quel verso d'Orazio, scritto a deridere appunto la pedantesca pazienza dell'imitatore de' ricci, il quale però presume di essere artefice, e non è che meschino meccanico. – E meccanico sono stato io pure (nè traducendo si può far altro) in quella versione di Yorick, dove, per l'obbligo di provvedere di frasi e d'idiotismi gentili il mio gracile testo, temo di essere incorso nell'affettazione cruschevole. Informatemi dell'effetto che quello stile ha fatto su le prime all'animo vostro; – su le prime – perchè allora per quanto si vagheggino l'eleganze di lingua, si sente pur sempre l'affettazione se v'è; bensì alla seconda lettura l'affettazione par garbo; e allora in grazia del merito cruschevole si perdona allo scrittore il gravissimo difetto di non esprimersi con ingenua schiettezza, di cui fra' latini è miracoloso esemplare appunto il vostro Cesare, e quei del trecento fra' nostri; – poi, non già il Boccaccio – bensì moltissimo il Berni. Che se alcuno scrivesse oggi come il Caro quella sua divina versione di Longo, credete voi che avrebbe i lodatori ch'egli ha? ed è perchè in esso come in antico scrittore e naturale a' suoi tempi accarezziamo a quelle sue ricercatissime grazie. Ma chi è mai degli illetterati che legge quel libro? e vuolsi pur comporre de' libri per chi non sa, ed allettarlo ad intenderli ed a rileggerli; e quando trova pedanterie e lascivie di lingua raffreddasi e pianta il libro, e non è indulgente come voi siete quando in una pagina v'accorgiate d'erudizione accademica, e di frasologia linda e forbita. Sì fatte frasi vanno messe quando la penna correndo le lascia inavvedutamente sgorgare; ma chi ci pensa a trovarle raffreddasi, e quel suo intoppo arresta sul più bello anche i lettori; perchè senza che gli autori s'avveggano le modificazioni delle loro virtù e vizi intellettuali si trasfondono ne' loro scritti.</p>
            <p>Ora io ho il cervello ghiribizzoso, – e vorrebbe pur abbellire ogni verso che mi cada in prosa o in rima de' modi (vaghissimi in vero, ma vecchiuzzi o stranetti) di Guido Cavalcanti, a e di Messer Cino, e d'altri a loro anteriori, che lessi a questi giorni attentissimo, e postillai. Ma io voglio che queste reminiscenze di frasi si digeriscano nella mia testa, e svapori l'affettazione e la novità troppa, e il succo loro s'incorpori colla mia naturale maniera di sentire e di concepire; e quando scrivendo non mi parranno modi un po' strani, allora li lascerò correre, e senza pensarvi su, perch'io non saprò nè dove nè quando io li abbia accattati, e mi parranno tutti miei proprii e nativi. L'atticismo è un non so che simile al sorriso quasi invisibile degli occhi gai d'una donna gentile che alletta graziosamente, e non pare; e l'eleganze grammaticali sono invece smorfie e moine d'una attempatella fraschetta; e chi non è collegiale, o vecchio arrabbiato d'amore, o castrato impotente, la pianta.</p>
            <p>Nè la lingua, per quanto sia nelle sue voci purissima e propria, può adattarsi a tutti i soggetti, quand'essa sente dello studiato: anzi io credo, <emph>e creder credo il vero</emph>, che ogni specie di scritto abbia il proprio dialetto, necessario a non travisare la natura della sua specie. Ed ora, per esempio, che io sono innamorato davvero, e di donna che intenderebbe lo bello stile, credete voi ch'io le scriva in questa maniera con cui, quantunque bonariamente, scrivo a voi letterati e accademici? Dio me ne guardi! Ma perchè allora sento diversamente e più agevolmente di adesso, le mie lettere sono tali che non mostrano se siano scritte da me, piuttosto che da qualunque galantuomo: bensì tendono a dire quello che voglio, senza aver riguardo al più e al meno della grammatica e della rettorica; il pensiero vela i vocaboli; tanto è forte e continuo; mentre per lo più, scrivendo per arte il vocabolo signoreggia il pensiero.</p>
            <p>E tanto basti, Camillo mio, su la lingua; e non n'avrei fatto nulla se me ne aveste richiesto – vo' anch'io regalarvi per contraccambio un paio di versi d'Orazio – se me ne aveste richiesto <foreign lang="lat">per fratris amicitiam atque tuam</foreign>, non ne avrei fatto nulla.
<quote rend="block" lang="lat">
                  <l>Omnibus hoc vitium est cantoribus, inter amicos</l>
                  <l>Ut nunquam inducant animum cantare, rogati:</l>
                  <l>Injussi, nunquam desistant....</l>
               </quote>
Ed io più che altri ci pecco, e chiacchiero solamente quando ne ho voglia, e quando altri forse non vorrebbe ascoltarmi: e se poi diventano uditori curiosi e benigni, sto muto, e tutti mi guardano stupiti,
<quote rend="block" lang="lat">
                  <l>Scilicet egregii mortalem altique silenti –</l>
               </quote>
– ingoiatevi anche quest'altro verso, a svezzarvi dal citarmi Orazio fuor di proposito.</p>
            <p>Ma dopo tutto questo sdottrinamento sul bello scrivere, a me importa moltissimo di sapere se lo stile di Didimo nella versione vi ha fatto alla prima lettura sentire un pochino d'affettazione. – Mandate o recate l'annessa al signor Fabbrichesi, e voi avrete per 24 ore (non più) la <title>Ricciarda</title>; e copiatevi la scena del giuramento, o qual altra volete, con obbligo, ch'io vi impongo santissimo, di non lasciarvi uscire veruno di que' versi fuori di casa vostra. – Salutatemi Arrivabene, e gli altri amici nostri, e date buone novelle di me al nostro Borgno, di cui mi suona sempre nella memoria <emph>Lo bello stile che mi ha fatto onore</emph>. – E mi struggo di vedere voi tutti e di abbracciarvi cordialissimamente. Voi frattanto abbracciate per me il ben parlante fratello vostro. Rispondetemi, e dite a voi stesso sovente che io vi sono amico davvero. Addio, addio.</p>
            <closer>Tutto vostro <emph>ecc</emph>.</closer>
            <ps>
               <p>Ascoltate attentissimo la <title>Ricciarda</title>, e notate il giudizio del pubblico, per ragguagliarmene con imparzialissima e istorica precisione.</p>
            </ps>
         </div1>
         <div1 n="1398. Di Giambattista Giovio (28 Ottobre 1813)">
            <head>Di GIAMBATTISTA GIOVIO.</head>
            <opener>
               <dateline>Verzago ai 28 Ottobre 1813.</dateline>
            </opener>
            <p>
               <foreign lang="lat">Ingeniosissime rerum!</foreign> – Toccherà ad un afflittissimo il consolarla, sig. Ugo mio? toccherà a me?... Quando la crudel morte del caro mio primogenito Benedetto, quando la prigionia Russa dell'altro figlio Paolo, quando la tristezza abituale di Cecchino secondogenito non mi spossassero, e più la di lui smania di allontanarsi dalla patria e da' suoi, poco potrei scrivere io oggi dopo quattro giorni di pioggia, ed uno di bufera infernale, che mai non restò: dopo quattro giorni che il sole mio caro non mi rallegra, quattro che a passi tardi, e solo co' miei pensieri non recomi al mio laghetto artificiale, che sì bene imita la natura tra colli e selve: e l'intemperia intanto accrebbe al mio braccio sinistro la doglia acerba d'un reuma ostinato. Mi ricorda quella ad ogni momento che esisto, e per l'acuto napoletano metafisico Genovesi darebbe una riga di più alla di lui meditazione sul <emph>piacere dell'esistenza</emph>.</p>
            <p>Ma e dell'esistenza dell'Italia attuale, ossia di quella Italia, che vede Francia ora essere la Toscana, e Roma, e Piemonte e Genova e Parma e Piacenza?... Che dirle, sig. Ugo?... Veggo dalle Sue righe quest'essere il dubbio cruccioso del di Lei animo.</p>
            <p>Tutto dipende dagli umani macelli in Germania, dove sembra, che ogni tedesco a misura che può alzar la testa, si sfoghi contro ciò che finora si appellò alleanza. Le truppe austriache, che presso l'Adriatico, e quelle che a Roveredo si trovano, non si avanzano come potrebbono di leggieri, e attendono dall'Elba e dal Meno le voci che le spingano oltre Adige e Mincio. Intanto fioccano le requisizioni di buoi e di frumenti e d'altro, onde mettere la piazza in grado di sostenere assedi e mantenere la vittovaglia dell'esercito del Vicerè.</p>
            <p>Presumo, o capisco, che una Dinastia Regia, che proseguisse Italiana, forse a posteri nostri condurrebbe giorni migliori: ma il genio mio non vorrebbe l'Italia squarciata ad esser provincia dell'Impero Francese: io ho sempre debolezza pel Trono Papale. Quello ci dava una qualche influenza su tutta l'Europa. Protesse quello le Arti e le Lettere. Se il Petrarca fece una canzone per Cola da Rienzo, Petrarca fece ogni sforzo per ricondurre i Papi dal ritiro d'Avignone sul Tevere, e S. Caterina da Siena vi riuscì eloquente con Gregorio XI nel 1377. Clemente V ci aveva fatto settant'anni prima il male, e mal grande, col partirsi da Roma.</p>
            <p>Che se le forze immense di Napoleone e gli accorgimenti, e il valor militare e l'ardire e le coperte vie da un lato, e se dall'altro la sempre malferma amicizia di parecchi alleati non impedissero che il Regno Italiano fosse occupato dalle truppe austriache, perchè mai vorrebbe Ella abbandonar la Toscana? So ch'Ella appartiene al Regno, come elettore tra dotti, e come pensionato. Ricordomi però di quel di Lei verso ne' <title>Sepolcri</title>:
<quote rend="block">
                  <l>Il dotto, il ricco, ed il patrizio Vulgo:</l>
               </quote>
io son pure Elettore fra possidenti. Ecco quindi Lei e me particelle del <emph>Vulgo dotto e patrizio</emph>. Se brillassimo, saremmo costretti a mutar cielo nel tempo d'una invasione; ma il <emph>vulgo</emph> resta. Le folgori s'avventano alle torri, e risparmiano i tugurj.</p>
            <p>Io Le consiglierei la dimora in Toscana, perchè quel paese seppe sempre destreggiarsi meglio anche ne' maggiori pericoli, e perchè per la situazion sua trovasi lungi dall'impeto primo. Milano invece sarebbe il centro de' contendenti.</p>
            <p>Come scrittore Ella sarà sempre un chiarissimo Italiano, e, sotto qualunque governo, ben può il <emph>bel paese</emph>
               <quote rend="block">
                  <l>ch'Apennin parte e il mar circonda e l'Alpe</l>
               </quote>
adottar Lei per uno de' più diletti figli suoi. Finalmente però quelle tenerezze, o quelle debolezze, che si sentono pel nido natale, non possono pel terren nostro accendere od infievolire il di Lei animo. Non sent'Ella quale Le spiri aura dall'Jonio? <foreign lang="lat">Nemorosa Zacynthos</foreign>, mi volgo a te per Ugo Foscolo, come per Catullo mi volgerei a Sirmione, a Venosa per Orazio!</p>
            <p>Se un testo di Cicerone potesse acquietar tante contese, opportunissimo all'uopo ci si conservò da Nonio nella voce <foreign lang="lat">Portitor</foreign>. Tullio non voleva che il medesimo popolo fosse il barcaiuolo e l'imperatore del mondo. Or tutti i nostri guai sono per l'impero della terra e del mare. <foreign lang="lat">Nolo eundem populum imperatorem et portitorem esse terrarum</foreign>. Qui ci sarebbe per Inghilterra e per Francia; e per tutti gli altri converrebbono le altre due righe che seguono: <foreign lang="lat">Optimum autem et in privatis familiis et in re publica vectigal duco esse parsimoniam</foreign>. Ma dov'ora è mai regola ed economia?</p>
            <p>Non credo che in Toscana diluviino ora le requisizioni di grani acquavite fieno, che scrosciano replicatamente su noi. Tutto almen volgasi al meglio!... almen godessi salute: ma questa s'affievolisce, e il mio braccio sinistro mi tormenta con un reuma crudele.</p>
            <p>Goda Ella altrettanta salute quanto meno ne ho io.</p>
            <p>Sono con tutto l'animo, il suo Obl.mo e aff.mo <emph>ecc</emph>.</p>
         </div1>
         <div1 n="1399. Alla marchesa *** [1813 (?)]">
            <opener>
               <salute>Alla marchesa ***</salute>
               <dateline>[Firenze (?) 1813 (?)].</dateline>
            </opener>
            <p>Al sottoscritto rincresce di non poter pregare la signora M[archesa] ad accettare questa copia dell'Ortis; è l'unica che gli resti della prima edizione: avrà bensì l'onore di presentargliene un'altra, e spera ch'Ella si degnerà di darle ospitalità fra' suoi libri.</p>
            <p>Perchè l'autore non crede nella modestia, e non ha diritti all'orgoglio, non domanderà compatimento per questo libretto alla signora M[archesa] nè presumerà d'altra parte che possa farle passare piacevolmente alcuni minuti d'ozio: ma l'autore avrebbe fatto bene a tenere secreto per sè questo libro, come monumento della sua gioventù; quando l'età si raffredda, si ama d'avere un testimonio domestico e tutto nostro che almeno assicuri a noi stessi d'avere una volta sentita pienamente la vita, e che ne' dolori delle passioni e ne' pentimenti e nelle pazzie, non s'aveva se non altro la somma sciagura di vivere freddamente svogliati e disingannati della <emph>libertà</emph>, e dell'<emph>amore</emph>: ed io m'incammino purtroppo a questo misero stato.</p>
         </div1>
         <div1 n="1400. A Quirina Mocenni Magiotti [Ottobre o Novembre 1813 (?)]">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Firenze Ottobre o Novembre 1813 (?)].</dateline>
            </opener>
            <p>Buongiorno, mia cara Amica – Ci vedremo prima delle due, perchè sono arrivati degli altri Milanesi – Date al latore il libro dei <title>Sepolcri</title> in <emph>latino</emph>; se pure è rimasto da voi, perchè io qui non lo trovo. Salutate la Topina Grifagna. La Topina Vespina vi saluta tutte due unitamente all'Americana Luisa pronunziatrice di scandalose parole. Buon giorno buongiorno.</p>
            <closer>
               <signed>UGO.</signed>
            </closer>
         </div1>
         <div1 n="1401. Alla Madre (4 Novembre 1813)">
            <opener>
               <salute>Alla Madre – <emph>Venezia</emph>.</salute>
               <dateline>[Firenze] Giovedì 4 Novembre 1813.</dateline>
            </opener>
            <p>Avrei risposto assai prima d'oggi; ma la vostra ultima, senza data, benchè sia stata probabilmente scritta sabbato scorso, m'è giunta ieri assai tardi perchè la pioggia eterna impedisce il viaggio a' corrieri. – V'avrei dunque risposto subito per farmi intendere meglio, e per levarvi d'angoscia: o io ho la disgrazia di non sapermi spiegare, o voi con la vostra fantasia, miei cari, vi fingete per troppo amore e timore espressioni e pericoli di cui la mia lettera del 26 ottobre non doveva parlare, se ben mi ricordo. A chi legge la vostra risposta pare ch'io v'abbia detto che m'allontano dall'Italia, e che vado al Catai o al Mississipì. Ma io anzi vi ho scritto che per più avvicinarmi a voi, e per non vedermi diviso dalla mia famiglia in caso che si rompessero per la guerra le comunicazioni in Toscana, io pensava, come penso anche oggi, di andare a Milano. Vi diceva anche che l'onor mio mi necessiterebbe a lasciare la Toscana e a tornare nel Regno, quand'anche voi e mio fratello non vi foste; tanto più dunque essendovi voi. Le cose d'Italia possono forse andar male per un momento, ma non finir male. Voi dunque non siete a rischio di perdermi se invece di stare a dimora in Firenze io torno alla dimora mia di Milano come una volta. Che se la guerra diventasse più infelice per noi – il che non credo, stante che s'adunano già molte forze per opporle ai Tedeschi, e un maresciallo viene con trenta mille uomini dalla Spagna in Italia – ma pure, se le cose andassero male di là, io starei qui pessimamente senza amici, senza danari, senza corrispondenze, e senza avere vostre nuove nè di mio fratello; – a proposito; un mio amico che vide Giulio il dì 27 ottobre mi scrive ch'era a Lodi sano e che non aveva ordine di moversi. – Qui dunque starei male perchè mi troverei in un sacco; ma invece a Milano m'unirei in ogni avversità con tanti miei amici, e Ministri, e persone che si aiuterebbero scambievolmente, e che avrebbero mezzi e interesse di far pervenire lettere a Venezia. Perchè dunque vi spaventate? perchè mai vi affliggete vaneggiando paure e pericoli? Frattanto voi affliggete me pure; perchè per quanto le vostre pene derivino da cagioni vane, le pene che sentite sono ad ogni modo reali, ed io quindi le sento per voi. Per carità un'altra volta leggete meglio le mie lettere; – e in ogni occasione siate sempre certi che il mio pensiero primo e solo sarete sempre voi; e che cercherò tutte le vie di mantenere la mia vita solamente per voi; e che tutti gli espedienti che prendo e prenderò mirano a conservarmi per voi. – Madre mia, mandami la tua benedizione.</p>
            <p>Scrivete sino a nuovo avviso a Firenze.</p>
         </div1>
         <div1 n="1402. Di Giuseppe Molini [14 (?) Novembre 1813]">
            <head>Di GIUSEPPE MOLINI.</head>
            <opener>
               <dateline>[Firenze 14 (?) Novembre 1813].</dateline>
            </opener>
            <p>Pregiatissimo Amico. – Dimani mattina passerò da voi più presto che potrò. Mi rincrescerebbe infinitamente che voi partiste senza ch'io avessi il bene di abbracciarvi, tantopiù che nelle attuali convulsioni della nostra Italia, chi sa se più potrò rivedervi.</p>
            <p>Vi riporto la vostra orazione per cui vi ringrazio. Mi avevi promesso in prestito le profezie di Didimo che avrei copiate, ma dopo il vostro ritorno appena ci siamo veduti. Vi lascio il tomo quarto del Dante, il quale sebbene da me dovutovi non era peraltro nel conto; e quanto a questo conto scusatemi se vi osservo che avete preso abbaglio ponendo lo Sterne a paoli tre. Io vi dissi che vi avrei fatto la stessa facilità che ai librai, ai quali lo passo col 25 per cento di sbasso sui cinque paoli del prezzo fissato, e più do la tredicesima copia gratis. Vedrete da ciò che il prezzo di 36 copie al netto del detto ribasso ammonta a paoli 135 e non a paoli 108 come voi dite; quindi la differenza importa paoli 27. – Ai quali aggiunsi i paoli 26 ½ che vi diedi identicamente in contanti ai primi di giugno; più i paoli 17 ¾ dei quali voi stesso vi confessate debitore, e i paoli 10 – che importa il tomo quarto del Dante che non è portato nel conto; il tutto forma una somma di paoli 81. – In tempi migliori non avrei voluto che si parlasse di conti fra noi; ma voi conoscete le circostanze mie e sapete che per la fatalità dei tempi la speculazione dello Sterne è stata per me assai onerosa.</p>
            <p>Spero che penserete meglio, e vi risolverete a non partire ancora. Le nuovità non sono tanto allarmanti quanto voi vi figurate ed il Po non si passa certo in questa stagione. Se arrivano i rinforzi da Napoli l'Italia potrà ancor sostenersi. Se mai persistete a voler partire non vi scordate di me, e valetevi ov'io possa dell'opera mia. Credete ch'io pongo fra le poche felicità della mia vita quella d'aver fatta la vostra conoscenza e ottenuta la vostra amicizia. Spero di rivedervi.</p>
            <closer>Vostro obbligato <emph>ecc</emph>.</closer>
         </div1>
         <div1 n="1403. A Quirina Mocenni Magiotti (15 Novembre 1813)">
            <opener>
               <salute>A QUIRINA MOCENNI MAGIOTTI – Firenze.</salute>
               <dateline>Due ore prima di partire [Firenze 15 Novembre 1813].</dateline>
            </opener>
            <p>Mia cara Amica – Qui unita avrete segnata da me la nota de' libri che vi prego di serbarmi, e qui sotto vi lascio copia della nota d'alcuni pochi effetti:</p>
            <list>
               <item>due coltroni</item>
               <item>due candellieri <foreign lang="fre">plaqué</foreign>
               </item>
               <item>Tetiera e latiera bianca</item>
               <item>Un busto d'Alfieri</item>
               <item>Un Apollino</item>
               <item>Un busto d'Ugo <note place="inter">non sieno insudiciati nel trasporto.</note>
               </item>
               <item>Il gruppo delle Grazie col piedestallo, regalatomi da voi, mia cara Amica;</item>
               <item>Un involto di carte da conservarsi con notatovi su <emph>conti pagati</emph>: stanno su lo scrittoio presso il gruppo delle Grazie; e v'è anche la locazione del Mulinacci –</item>
            </list>
            <p>Quanto al Mulinacci avvertite che nell'armadio delle stanze di Stefano, s'è rotto un cristallo, e una catinella; ma che sì l'uno che l'altro furono pagati da Stefano al Mulinacci, di che il signor Andrea e Lorenzo faranno testimonianza. Però non gli va un soldo; bensì manca un orinale, e se gliene lasciò un altro; più brutto veramente; le va compensato ma è affare di poche crazie. Gli altri mobili sono tutti <emph>quanti</emph> e <emph>quali</emph> furono da lui consegnati nel mese di settembre –</p>
            <p>Ho fatto portare nella mia stanza il vostro vaso da scaldar l'acqua; ricuperatelo.</p>
            <p>Troverete su lo scrittoio un calamaio d'alabastro con due vasetti per le penne; fatene regalo alla Grifagna pel giorno di S.<hi rend="apice">ta</hi> Caterina.</p>
            <p>Vi raccomando <foreign lang="lat">in visceribus</foreign> di ricuperare dal Paperini il mio tomo secondo del Plutarco, libro necessario e carissimo a me: è quel legatore di libri sul canto di Via de' Servi; pagategli i pochi paoli che ci vanno per averlo raccomodato, e ripulito; ma fate presto. – Vi lascio qui anzi un biglietto per Paperini –</p>
            <p>V'è il vostro Petrarca in due volumi <emph>Londra</emph>; vi prego di serbarlo per mia memoria – vedete la nota de' libri –</p>
            <p>V'è anche tra libri qualche disegno – uno d'un <emph>guerriero nudo</emph> –</p>
            <p>L'<emph>Euripide</emph> e l'<title>Ajace</title> –</p>
            <p>Per carità conservate i miei libri, parte di me –</p>
            <p>Finalmente vi raccomando un rotolo di manoscritti che serberete –</p>
            <p>Addio, mia cara Amica; Addio</p>
            <closer>
               <signed>Il vostro FOSCOLO.</signed>
            </closer>
            <ps>
               <p>– Per il Mulinacci ha in mano il signor Andrea i danari del cristallo e della catinella e ve li darà.</p>
            </ps>
         </div1>
         <div1 n="1404. Alla contessa D'Albany (15 Novembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Lunedì notte [Bologna 15 Novembre 1813].</dateline>
            </opener>
            <p>Mia Signora – Ho ancora tutte le viscere piene della tristezza di sabbato sera; ed eran più giorni che la perplessità e l'impazienza e la certezza di dovermi dividere per lungo tempo da lei mi consumavano il cuore. Le notizie che ho udite in Bologna m'hanno rassicurato, non della salute, ma della morte men prossima. Le strade nondimeno dalla parte di Cremona sono infestate di <emph>assassini</emph>, non Tedeschi nè armati, ma di que' soliti che senza correggersi lasciano a cinque e sei per volta la testa sul patibolo di Milano: ora nel timore universale, e nell'anarchia delle guerre alzano la testa e fan peggio assai de' soldati. Cinque vetture furono spogliate. La diligenza non è per anche arrivata, e doveva esservi sin da ier sera. Mi sono fatto prestare un legno dal Prefetto; ma ci vorranno quattro cavalli: anderò ad ogni modo men dubbiosamente e più presto per la strada di Parma. Non è vero che nè in Ferrara, nè in Cremona siesi lasciato vedere un Austriaco: bensì a <emph>Magnavacca</emph> presso <emph>Comacchio</emph> sbarcarono ier mattina 1500 venuti forse con legni di trasporto dal golfo di Trieste; si stendono verso Ravenna. Gli eserciti in Italia si stanno tuttavia guardando, e si contentano di scorrerie. Gli Austriaci non arrivano a 40000, i nostri a 30000. L'Adige è linea agli uni e agli altri. Mantova è ancora aperta. Ho desinato col generale Pino, il quale viene dall'esercito a riordinare de' battaglioni, se pure ne troverà. Pare che l'Imperadore (arrivato il dì 9 a Parigi) voglia eccitare gl'Italiani ad armarsi per la <emph>propria indipendenza</emph>: ma il Vice-Re vorrebbe pure, – e in ciò il governo milanese imita il Vice-Re – vorrebbe pure che le intenzioni di S. M. fossero più chiaramente spiegate: si falla spesso quando si tira a indovinare a volo l'intenzione de' principi. La <emph>stolta opinione</emph> invalsa in Italia che S. M. non voglia il bene di questo Regno, tiene molti perplessi: ma se si trattasse di <emph>patria indipendente</emph> tutta la Lombardia piglierebbe l'armi, e tutti escirebbero dalle capanne e da' palazzi a combattere. Ma oggimai speriamo nel genio di S. M. ed egli salverà l'Italia da che è pure sangue italiano. Parto fra un'ora; e scriverò da Milano. E se mai venisse giorno ch'io non potessi vivere almeno così da lontano scrivendole, Ella viva sicura che la mia memoria e il mio cuore saranno sempre pieni di Lei, e de' nobili e dolcissimi affetti ch'Ella ha eccitati dentro di me perchè spirino sino al mio estremo momento. Io vorrei poter dire tutto quello ch'io sento anche al signor Fabre; e quanto più l'ho veduto dappresso, tanto più mi sono accorto che egli è nato per farsi amare e stimare da chi può conoscerlo. Piacciale, Signora Contessa, di ricuperare da madama <emph>Hunrue</emph> il mio Ortis tedesco, e di serbarmelo sino al mio ritorno. I miei affettuosi complimenti a madama <emph>Armendaris</emph> che avrei pur voluto vedere prima di partir di Firenze: ma io in que' due ultimi giorni poteva avere memoria e cuore per tutti, ma non tempo nè piedi da visitar tutti. E ho lasciati anche parecchi de' miei affarucci sospesi, a' quali penserò da Milano a testa calma. Per ora non so descrivere cosa io senta dentro l'anima mia: bensì tra le vane speranze, e i certissimi timori io ho tali e sì lunghe e sì tempestose emozioni che non so come umano cuore possa sostenerle senza scoppiare d'angoscia. – Mi saluti il signor Sismondi, se mai fosse ancora a Firenze. Mi dia il buon viaggio perchè i cavalli sono attaccati. Cicognara è arrivato da tre giorni a Ferrara; la Martinetti è tornata; ma la sua vista non ha fatto tornare il sorriso nell'anima mia. – Non so della mia vita; ma certamente tutta la mia quiete sino al sepolcro dipende dall'Italia.</p>
            <closer>
               <signed>U. F.</signed>
            </closer>
         </div1>
         <div1 n="1405. Della contessa D'Albany (19 Novembre 1813)" lang="fre">
            <head>Della contessa D’ALBANY.</head>
            <opener>
               <dateline>[Firenze] Vendredi, le 19 Novembre [1813].</dateline>
            </opener>
            <p>Je n'ai reçu que ce matin, mon cher Ugo, votre lettre du lundi. Je ne conçois rien à la poste de Boulogne. Je vous remercie de tout mon coeur de m'avoir donné de vos nouvelles. J'en attends avec plus d'impatience encore de Milan pour vous savoir échappé des main de Brigands qui me font une peur affreuse. Je me flatte que Mardi je vous saurai sain et sauf à coté de votre excellente amie, que je désirerais connaître puisqu'elle vous aime tant. Rendez-lui bien tout l'attachement qu'elle vous témoigne. C'est le bonheur suprême de ce monde d'être aimé, et de pouvoir compter sur un coeur honnête et une personne qu'on peut estimer, car il est si rare de pouvoir accorder son estime.</p>
            <p>Je vous regrette d'autant plus que vous ayant connu je vous estime, et je puis dire sans crainte je vous aime: à mon âge l'amitié est un sentiment si pur qu'on ne doit pas rougir d'aimer ce qui mérite de l'être.</p>
            <p>Vous m'avez gâté. Il sera difficile que je trouve de l'esprit à beaucoup d'autres personnes. J'ai été toute étonnée de trouver l'auteur des <title>Républiques</title> moins spirituel, et plus manièré. Il me paroit aussi qu'il a perdu à Paris. Quand on vas dans ce pays-là avec une âme faible on prend facilement les idées françaises, et on est enchanté de leur grimaces. Il a aussi toutes les idées allemandes de perfectibilité. Il donne un peu dans les chimères de ces bonnes gens. Il est encore ici et je le vois tous le jours. Je lui ferai vos compliments. Il rend bien justice à votre esprit. S'il connaissait vos autres qualités, il devrait vous aimer, car vous êtes bon et sensible. – Je ne regrette pas de vous avoir connu; mais je regrette de ce que nous n'habitions pas le même pays.</p>
            <p>Je n'ai vu personne de la societé brillante depuis votre départ. On m'a dit que le Major est allé à Pise, et que <emph>sa Princesse</emph> est toujours un peu incommodée.</p>
            <p>Ce que vous me dites de l'envie qu'on a de voir votre <emph>passion</emph> indépendante m'étonne. Je ne le crois qu'un prétexte pour se servir de ses moyens, vous m'entendez! Dieu veuille pour vous et les autres que ce soit tout de bon; si non d'avoir Pierre ou Paul est assez indifférent. Je crois qu'on s'est epouvanté avant le tems! et vous plus qu'un autre; au reste si vous devez en être plus tranquille j'en suis contente, vous maigrissiez à vue d'oeil. Votre portrait a beaucoup gagné, il est quasi achevé. Votre amie seroit bien contente de le voir et de l'avoir. Je vous recommande la prudence, <emph>vous m'entendez</emph>: sans cela vous vous perdriez inutilement. Calmez-vous, ne vous laissez-pas transporter par votre imagination.</p>
            <p>Nous avons du beau tems depuis deux jours et un grand froid.</p>
            <p>Je suis enchantée le soir quand je puis rester seule, car la compagnie florentine m'ennuie. J'aime mille fois mieux lire quelque commèrage. Je vous regrette de tout mon coeur, et je maudis les circonstances qui vous ont fait partir.</p>
            <p>Ayez soin de votre santé et souvenez-vous que vous avez une amie à Florence qui vous aime. Mr. Fabre a fini votre portrait; il vous fait ses compliments. Votre sculpteur a fait un sonnet pour lui qui n'a pas le sens commun. Avez-vous reçu avant de partir mon billet et l'Homère qui a appartenu à une personne que vous admirez?</p>
            <p>Adieu, je me flatte de vous revoir avant de l'année prochain si on fait la paix. Donnez-moi de vos nouvelles. Je crains pour vous si on arme tout le monde jusqu'à 45 ans.</p>
         </div1>
         <div1 n="1406. Alla contessa D'Albany (19 Novembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Milano] 19 Novembre 1813.</dateline>
            </opener>
            <p>Mia Signora ed Amica – «Amica mia, e non della ventura» – E sono pur sempre pieno di Lei; e mi pare d'avere abbandonata patria, e Madre, ed amici, e quasi la persona più cara al mio cuore dal giorno ch'io ho lasciato Firenze. Tutto mi chiamava a Milano; ed ora pare che tutto mi rispinga in luogo di maggior quiete – di <emph>maggior quiete</emph> se non altro, – perchè qui non v'è nulla nulla che faccia tollerabile e doveroso il sacrificio dell'individuale tranquillità. Ah signor Fabre! io sentiva quanto Lei, ma io non sapeva, nè so per anche ragionar come Lei. – S'io potessi scrivere tutto; s'io potessi venire a Firenze; mi ci vorrebbero due lunghe sere a narrar tutto quello che ho dolorosamente osservato in quarant'otto ore quasi ch'io sono a Milano. Pure ci sono: vorrei uscirne; non per questo mi pento d'esserci giunto; mi sono finalmente disingannato: tristissimo disinganno, ma utile ad ogni modo. Trovai la mia strada tutta infestata di masnadieri; cinque carrozze erano state assalite il dì innanzi tra Mantova e Cremona: la sera stessa ch'io passava un povero fattore a piedi, a cui era stato tolto il suo calessetto e il cavallo da que' manigoldi mi scongiurava a sostarmi: ma io spasimava di giungere: la notte fu sì piovosa ch'io ho potuto senza pericolo, ma non senza timore, traversare lentamente que' trenta miglia: giunto appena in Cremona due negozianti triestini che correvano dietro a' loro cotoni in Francia mi mostrarono il loro sterzo forato dalle palle degli assassini; il loro postiglione era caduto morto di tre ferite; e i cavalli atterriti fuggirono, e giunsero da sè stessi alla loro stalla; que' negozianti mi precorrevano d'una sola posta. – Ma che pro ch'io sia qui? Voce inerme che pro? L'ho detto a chi doveva ascoltarmi, e poteva persuadersi quanto più si poteva, e più forse ch'io non doveva. Gridai nel deserto. – Scriverò tutto una volta, leggerete tutto. Oggi ho le ore, i pensieri, i passi occupatissimi, e incerti: non posso continuare. Sarò più lungo all'ordinario venturo. Ma per quanto io sia qui col corpo, l'anima mia torna sempre a Firenze. Ci tornerò se non altro per esservi seppellito, e per essere compianto da presso da chi accolse l'ultimo spirito dell'Alfieri.</p>
            <closer>
               <signed>U. F.</signed>
            </closer>
         </div1>
         <div1 n="1407. Al Vicerè d'Italia (21 Novembre 1813)">
            <opener>
               <salute>Al Vicerè d'Italia – <emph>Milano</emph>.</salute>
               <dateline>Milano 21 Novembre 1813.</dateline>
            </opener>
            <p>Altezza Imperiale – La mia vita è poca, ed inutile forse; ma mi sarebbe grave e la crederei disonorata, se in questi giorni non la offerissi a V. A., e all'Italia. Supplico V. A. I. d'ordinare al suo Ministro della Guerra che si valga di me. Ho sempre serbato religiosamente il mio uniforme che fu altra volta onorato di due ferite, e la mia spada.</p>
            <p>Bench'io non abbia mai fatto nulla da meritarmi la bontà di V. A. I., sono certo in me stesso d'essermi comportato sempre con tale costanza e lealtà di carattere, da non meritarmi oggi da V. A. un rifiuto. Che se V. A. non degnasse d'accogliere la mia offerta, le sciagure della mia patria m'opprimeranno forse, ma non m'indurranno mai a servire la causa di verun altro principe. –</p>
            <p>Di Vostra Altezza Imperiale</p>
            <closer>Ossequiosissimo servitore e suddito <emph>ecc</emph>.</closer>
         </div1>
         <div1 n="1408. A Stefano Bulzo (22 Novembre 1813)">
            <opener>
               <salute>A STEFANO BULZO – <emph>Pavia</emph>.</salute>
               <dateline>Milano 22 Novembre 1813.</dateline>
            </opener>
            <p>Miei carissimi amici fratelli e figliuoli – L'arrivo mio in questa città fu il più tristo ch'io potessi temere. Oltre al pubblico e giusto sbigottimento per le cose pubbliche, [oltre] alla nuova servitù e alle guerre lunghe che strazieranno la patria mia, ho trovati i miei interessi in tal condizione che ci vorrà più d'un mese a strigarli; e se gli Austriaci si affrettano io di poveretto che sono diverrò forse indigente. Ma il colpo maggiore che ha lacerata ed abbatte anche oggi l'anima mia è il pericolo di Odoardo. – Il giorno dopo il mio arrivo, quel povero ragazzo ebbe, o mio caro Stefano, una specie di colpo apopletico per cui ha perduto la parola, e l'uso della mente e de' sensi; fu creduta da' medici una [infiam]mazione al cervello, e lo salassarono tre volte, benchè con poca o nessuna sp[eranza] di ridargli la vita. Oggi è il terzo giorno che Odoardo è in quello stato, e ch'io in mezzo a tante faccende passo molte ore del dì, e quasi tutte le notti al suo letto. Ed ho ripreso un po' d'animo stamattina: poc'anzi per la prima volta aprì gli occhi, ed io fui il solo di cui riconobbe la voce; questo miglioramento è venuto dall'essersi cangiato il sistema della cura, ed ai salassi e debilitanti hanno sostituiti gli stimoli. Ma que' sciagurati de' medici s'avvedono del loro fallo a spese della nostra vita: ed ho poca speranza che quel ragazzo si salvi. Immagina, caro Stefano, il mio stato! – Quante disavventure una dopo l'altra, una sopra l'altra! Ma non mi perderò di animo. –</p>
            <p>Eccoti qui o Stefano tre lettere. L'una per il Vice-Prefetto di Pavia; l'altra per il professore Brugnatelli; sappi che anche questo Professore aveva un figliuoletto di nome Camillino che m'era carissimo, e che morì anch'esso di misera morte e quasi improvvisa. Coltiva quella famiglia che è buona e semplice ed affettuosa. Con la terza lettera riceverai dalla persona a cui è diretta numero 61 (sessanta uno) napoleoni d'argento; ne darai undici ad Atanasio che saranno in saldo delle dieci fiorentine monete prestatemi a Lodi; e gli altri cinquanta serviranno al tuo mantenimento; se potessi farteli bastare sino a Natale io ti sarei gratissimo di questa economia in questi terribili tempi; ad ogni modo te ne manderò presto degli altri tanto che tu abbia da vivere sino a tutto gennaro; ne poi il cielo provederà: ricordati di pagare ad Atanasio la tua parte del viaggio da Lodi a Pavia, e ciò che gli devi per questi quattro giorni: fa che Stefano Andrianopolitano sia economo e maestro di casa del tuo danaro e vivrai più agiato e più quieto. Intanto cerco mezzo di mandarti presto la tua roba; tu starai a disagio senz'essa; ma come fare a trovare mezzo sicuro? Vorrei portartela io; ma finchè Odoardo è morente non ardisco movermi. Ma ti scriverò se tu dovrai venire qui tu stesso per qualche giorno. – Addio carissimi.</p>
            <closer>
               <signed>UGO.</signed>
            </closer>
            <ps>
               <p>
                  <emph>P. S.</emph> Mando in oro i 60 napoleoni da 5 franchi che fanno con l'agio sessant'uno napoleone [in]circa.</p>
            </ps>
         </div1>
         <div1 n="1409. Alla famiglia (23 Novembre 1813)">
            <opener>
               <salute>Alla famiglia – <emph>Venezia</emph>.</salute>
               <dateline>[Milano] 23 Novembre [1813].</dateline>
            </opener>
            <p>Sono da quattro giorni a Milano; ma oggi solo parte il corriere. L'Angiolo è meco, e sta benissimo, bellissimo ed allegrissimo: le cose per ora sono indecise; ma Giulio ed io abbiamo deciso; staremo sempre insieme, – <emph>due fratelli, due castelli</emph> – mi dicevi tu, Madre mia benedetta; e così dunque obbediremo al tuo proverbio ch'io sentiva da te quando aveva dieci anni. Da qualunque luogo saremo, e potremo, si tenteranno tutte le vie di farvi avere nostre notizie; ed aiuti. S'è già pensato (e ne ho scritto, e tornerò a scriverne al signor Naranzi) sino a tutto gennaro. Allora probabilmente il cielo si rasserenerà – ed in ogni caso non lascerò mezzo intentato di aiutarvi; ma se non venissero lettere pronte regolarmente, pensate che le comunicazioni si vanno di ora in ora chiudendo, e non andate vanamente a tremare per noi quando staremo benissimo. Dio non ci abbandonerà perchè noi stessi non ci abbandoneremo, e la tua benedizione sarà sempre con noi, Madre mia. – Addio Rubina cara, addio Pippi. Monsignore Bisbardi carissimo ti saluto, e un bacio al dottore, e a noi cara Madre la tua santa benedizione. – Zitto con tutti – di ciò che farò. –</p>
         </div1>
         <div1 n="1410. Della contessa D'Albany (26 Novembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 26 Novembre [1813].</dateline>
            </opener>
            <p>Je n'ai pas encore, mon cher Ugo, reçu de vos nouvelles de Milan, ce qui m'inquiète fort. Je ne voudrois pas que les brigands vous eussent dévalisés. Je me flatte que demain j'aurai de vos lettres. Je vous prie dorénavant de me les adresser sous le couvert de Mr. Donato Orsi, Banquier, au cas que les curieux aient envie de les voir, et en vérité ils ont tort car nous ne nous meslons pas de leurs affaires.</p>
            <p>Dimanche passé il y a en une alerte ici assez inutile, ne s'était-on pas avisé de faire dire de Boulogne que les Allemands y étoient entrés[?]. <emph>Tout le monde</emph> a été en mouvement toute la nuit du Samedi au Dimanche, et puis ce n'étoit rien, comme ce ne sera rien de longtems. Cela ressemble aux mulins à vent du chevalier de le triste figure il S. D. Chichotte. Je vais lire l'histoire de ce grand homme que je n'ai jamais eu le courage d'entreprendre. Ce sera ma lecture du soir quand je serai seule, ce qui m'arrive souvent depuis que je vous ai perdu. J'avoue que je ne regrette pas cette compagnie qui m'ennuie à mourir et je me trouve baillant sans le vouloir, ce qui ne m'arrivoit pas avec vous, ni avec mon livre même Dom Chichotte de la Manche. Je vous regrette de tout mon coeur, vous réunissiez mille qualités qui convenait à mon âme et à mon esprit. J'espère bien que nous nous retrouverons. Si au moins je recevois de vos lettres, ce seroit causer avec vous. Je ne fermerai celle-ci que demain Samedi après l'arrivée de la poste. – Si je ne reçois pas de vos nouvelles je serai affligée. –</p>
            <p>La belle de la Porte S.<hi rend="apice">t</hi> Gallo est toujours malade; elle néglige le théâtre; ainsi c'est un signe certain de n'être pas dans son état ordinaire. Elle est allée passer un jour à la campagne, devinez avec qui? ne vous alarmez pas, avec M.<hi rend="apice">de</hi> Bellfort. Avouez que le choix est drôle. Cette jeune femme n'est liée avec personne; elle n'aime pas son sexe, et elle n'a aucune amie, ce qui est un malheur dans sa position, et il lui arrive de rester seule sans societé.</p>
            <p>On attend dans peu des Napolitains avec le Roi: ils doivent passer à Rome le 2. Nous avons vu de passage le D. Dotranto, qui va remplacer Miolis, qui ira à Mantoue. Il regrette sa belle ville Aldobrandini qu'il a acheté, aussi les dernières nouvelles lui ont elles quasi donné une attaque d'appoplexie.</p>
            <p>A demain après l'arrivée de la poste.</p>
            <p>
               <note place="inter">Samedi 27 à onze heures.</note>Le courier de Milan n'est pas arrivé, ainsi je vais faire partir ma lettre. Je ne sais à quoi attribuer votre silence: voilà aujourd'hui 15 jours que vous êtes parti. Heureusement que j'ai eu de vos nouvelles de Boulogne. Je vous ai d'abord répondu.</p>
            <p>On dit que les Autrichiens se son renforcés de 4000 hommes a Ferrare: Dieu nous donne la paix!</p>
            <p>Mr. Fabre vous fait ses compliments. J'ai été voir hier votre portrait: tout le monde l'a reconnu, même les domestiques dont le suffrage a plus de valeur dans ces choses là que les personnes plus éclairées. Portez-vous bien, calmez votre imagination pour tout exceptez pour la poesie. N'oubliez pas une personne qui vous aime par inclination et vous estime par réflexion. <emph>A rivederla</emph>. Sismondi est retourné a son Pescia. Le C. Schulembourg a passé à Milan pour retourner en Allemagne revoir ses <emph>Mirinos</emph>. Il y en a par tout et beaucoup trop.</p>
         </div1>
         <div1 n="1411. Alla contessa D'Albany (30 Novembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 30 Novembre 1813.</dateline>
            </opener>
            <p>Mia Signora – E questa è la mia quarta delle lettere, ma neppur una delle sue fino ad ora per me: e sì che le ho impostate io medesimo; e vado e torno a' cancelli de' portalettere, e son fatto importuno, ma senza pro. Il pensiero ch'Ella sia molto malata, sino a non potermi scrivere un verso, m'angoscerebbe amarissimamente, se non sapessi che questa non può essere la ragione di tanto silenzio: il signor Fabre che l'aiuta a leggere i miei scarabocchi mi sarebbe egli stesso cortese d'alcuna risposta, e mi trarrebbe d'affanno. E rifuggo da questo sospetto della di Lei salute per non tormentarmi assai più. E mi tormento anche troppo; ed ho il cervello prosciugato, e il cuore tremante: me ne vergogno; ma s'Ella avrà letta la mia lunga lettera del 26 vedrà che s'io sono debole, non sono però irragionevole. Frattanto quest'essere senza sue lettere addensa le tenebre che stanno intorno alla mia incerta immaginazione; e s'io potessi dirle ogni cosa e starle vicino – e Dio voglia ch'io possa presto tornarvi! – mi compatirebbe della mia facilità al pianto; io ch'era sin ad ora difficilissimo a piangere. Ma sia così! Tuttavia se tutto dev'essere perduto, fin anche la forza del pensiero e del cuore in un uomo, non sarebbe meglio che la morte gli troncasse insieme i giorni e le forze affinchè nell'agonia non vedesse egli stesso la nudità e l'inerme miseria dell'anima sua? A tale stato quasi son io; e peno a scrivere una lettera; ho incominciata questa ier sera, e la termino ora mentre mi desto col desiderio di poter dormire dormire lungamente dormire. Ieri mi trovai a desinare presso ad uno de' nostri prefetti profughi il quale mi diceva che non ha fratelli, nè figli, nè moglie, nè padre, nè <emph>Madre</emph>. – Ella può dunque morir quando vuole! gli diss'io – e lo dissi un po' troppo forte. A proposito di madre, io la supplico, mia Signora, di far pagare tutti i mesi alla madre del mio cameriere due monete; unico aiuto che può mandarle il suo povero figlio, il quale vive meco rassegnato compagno della sventura, e silenzioso servidore contro il costume de' Fiorentini. Gigi saprà dov'abita quella vecchia; porta San Gallo, quasi rimpetto Casa Pandolfini. Io la rifarò, mia Signora ed amica, un dì o l'altro di quest'opera pia; e quando morissi, vi sarà pure chi non patirà ch'io moia fallito. Ma io verrò, e a questo oggi rivolgo tutti i pensieri, verrò a morire a Firenze; e mi pare che la morte mi riescirebbe pacifica e onesta vicino a lei. Firenze e la sua casa saranno il mio primo porto dopo questa universale burrasca; e a quel porto rivolgo quando mi corico a sera, e quando m'alzo, i miei occhi sospirosi. Eppur l'ho lasciato! – Al signor Fabre Ella dica che è stato, come suol essere quasi sempre, profeta; ed io tengo per fermo che le anime passionate, assennate da molti anni di mali, e veggenti possono vaticinare senza temer d'ingannarsi. Ma sono pur anche signore di me stesso, o non foss'altro della mia vita. – Se riceverò lettere le scriverò, diversamente aspetterò ch'Ella, mia Signora, o l'occasione mi aprano una via da farle giungere le mie afflizioni, unica consolazione che appena mi resta.</p>
            <closer>Tutto suo finchè avrò vita <emph>ecc</emph>.</closer>
         </div1>
         <div1 n="1412. A Giambattista Giovio (2 Dicembre 1813)">
            <opener>
               <salute>A GIAMBATTISTA GIOVIO – <emph>Como</emph>.</salute>
               <dateline>[Milano] 2 Dicembre 1813.</dateline>
            </opener>
            <p>Signor mio – La lettera sua de' 28 ottobre scrittami da Verzago mi capitò, non so come, ier l'altro a Milano; ed eccole in prova la soprascritta co' marchj postali; e sì che aveva tempo di trovarmi in Firenze dov'io mi trovava il dì 16 del passato. Le risponderò <foreign lang="lat">raptim</foreign> per dirle che l'<emph>Italia</emph> e l'<emph>onore</emph> m'hanno Don-Chisciottescamente fatto accettare il servizio militare offertomi il dì stesso ch'io tornai di Toscana; e tornai perch'io non poteva più sostenere l'oscurità delle cose della guerra, ed i timori e i pericoli di tante persone che quanto in questi tempi m'erano più lontane tanto m'erano assai più care. Or dunque che in Italia il peggiore partito, secondo me, si è lo starsi per aver poi il vergognoso piacere di querelarsi degli <emph>uni</emph> e degli <emph>altri</emph> ho creduto bene di risalire a cavallo, e d'avere la spada in mano. Starò vigilando e parato. Non mi mancherà tempo a tornare alla mia prima pace studiosa; e v'è pur sempre la pace eterna santissima del sepolcro. Non so vaticinare più nulla delle cose nostre: ad ogni modo non passerò mai l'Alpi; bensì in caso di servitù universale in Italia – e sia oggimai chi si vorrà – passerò il mare e andrò e fornire l'avanzo della mia vita nella Materna Zacinto. E le scriverò anche dalla Materna Zacinto.</p>
            <p>Frattanto Signor Conte mio, ella faccia gradire i miei ossequi alla Sua Contessa, e mi ricordi a tutta la casa Giovio.</p>
            <closer>Suo servidore ed amico <emph>ecc</emph>.</closer>
         </div1>
         <div1 n="1413. Alla contessa D'Albany (3 Dicembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>[Milano] 3 Dicembre [1813].</dateline>
            </opener>
            <p>Ma può egli mai darsi ch'Ella non abbia ricevuta neppur una delle mie lettere? Questa è la quarta da che sono a Milano, e la quinta dopo la mia partenza perchè le scrissi pur da Bologna. Ma non ebbi dopo la mia partenza novella alcuna di lei: ch'Ella fosse malata, e non possa scrivere? ma v'è pur sempre il signor Fabre. Per carità mi liberi di tanta tortura, mi scriva o mi faccia scrivere. Potessi volare a Firenze! – Ma d'altra parte nelle mie lettere non v'era cosa che solleticasse la Polizia a rattenerle quand'anche le avesse intercette ed aperte! – Insomma se non avrò alcun segno di vita, io non ardirò scriverle. Mille saluti al signor Fabre. Si ricordi almeno di me, che sono e sarò suo servidore ed amico finchè avrò vita.</p>
            <closer>
               <signed>UGO F.</signed>
            </closer>
         </div1>
         <div1 n="1414. A Stefano Bulzo (3 Dicembre 18139">
            <opener>
               <salute>A STEFANO BULZO – <emph>Pavia</emph>.</salute>
               <dateline>Milano 3 Dicembre 1813.</dateline>
            </opener>
            <p>Caro Stefano – Dal signor Calepio avrete ricevuto un fardello di biancheria vostra e d'abiti, e se non lo consegnasse a voi, per non conoscervi, mi promise di ricapitarlo al caffettiere Demetrio. – Odoardo spedito e sfidato e seppellito da tre medici, risorse da morte, ed ora non può temere se non una lunga convalescenza: vi scrive ed eccovi la sua lettera: non tardate a rispondergli. – S'altro che vi bisogni, e specialmente libri, vorrete, giudico bene che voi facciate con l'Andrianopolitano una corsa a Milano; verrete un giorno, partirete l'altro se così vorrete: ora finalmente ho casa, e potrete abitar qui a vostro piacere: così eleggerete i libri che più vi gioveranno; vedrete Odoardo che vi aspetta a braccia aperte, ed io potrò abbracciarvi, mio caro amico: mi pare mill'anni ch'io non vi vedo. – Abito a San Bartolomeo, in Canonica, presso il ponte di porta nuova, accanto alla Stamperia reale n.<hi rend="apice">o</hi> 748: voi vedete che con tanti indizi non è difficile a ritrovar la mia casa. – Ma se voi non potrete venir qui, io farò fra due o tre settimane una scappata a Pavia: bisogna ch'io vi veda, e vi parli, e che vi porti de' danari, e che vi comunichi a voce il mio <emph>piano di partiti</emph> in caso di varia fortuna: perchè in fine del conto se le cose d'Italia tracollassero, il mio sacro e perpetuo rifugio sarà la materna Zacinto, ed io non potrei andarci senza la compagnia vostra e degli altri nostri. Salutateli tutti e due caramente; e rispondetemi subito. Addio, mio caro Stefano addio con tutta l'anima. –</p>
            <closer>
               <signed>UGO.</signed>
            </closer>
         </div1>
         <div1 n="1415. Della contessa D'Albany (3 Dicembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 3 Décémbre [1813].</dateline>
            </opener>
            <p>Mon cher Ugo. – Il y a demain 3 semaines que vous êtes parti; a et je n'ai pas encore eu un mot de vous de Milan. Je sais cependant par <emph>Grazia Dio</emph> que vous vous portez bien. On arrête donc mes lettres! Je vais en donne part par le moyen de Turin et je vous prie d'adresser les vôtres sous le couvercle de <emph>Donato Orsi</emph>, Banquier. Je ne puis croire que vous m'avez oubliée si vîte; je vous connois trop pour douter de votre amitié. Ma santé est bonne malgré le mauvais tems, il n'en est pas ainsi de la <emph>belle capricieuse</emph>, qui est d'un changement incroyable.</p>
            <p>La Cour revient demain ainsi que le Major. On dit que la belle va à Cortone à sa campagne. Je n'entends rien à ce ménage. Je ne sais si c'est vous ou lui qu'on aime. Nous attendons les Napolitains dans peu. On dit que le Roi en sera aussi. D'autres disent <emph>autre chose</emph>! On n'y entend plus rien. Pour moi je suis la matinée dans ma Bibliothèque et le soir au coin de mon feu comme vous m'avez laissée: la différence c'est que vous m'interessiez et qu'à present je m'ennuie des sots bavardages que j'entends. Je désire être seule, et je lis Rabelais que je n'ai jamais pu digérer. Je commence à le souffrir. Adieu portez-vous bien.</p>
            <space type="stacco-narrativo"/>
            <p>Si vous avez été paresseux je ne vous le pardonnerai, vous savez que je suis rancunière, et autant que fidèle à jamais. Cesare Trenta accompagne seul et sans domestique d'aucun sexe M.<hi rend="apice">me</hi> Jurdan à Paris. Ils vont lestement en <emph>scapavia</emph> jour et nuit pour être de retour dans deux mois. Voilà une belle fortune! Il a demandé conseil à tout le monde ayant envie de n'ecouter que celui qui lui dirait d'aller. Quand vous avez quelque chose d'extraordinaire a me dire envoyé la lettre à Turin à l'abbé C.</p>
         </div1>
         <div1 n="1416. A Quirina Mocenni Magiotti (6 Dicembre 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>[Milano 6 Dicembre 1813].</dateline>
            </opener>
            <p>O amica mia, mia cara, mia vera amica perchè non sei qui? o perchè non sono io dove sei? e mi pentiva partendo, ma pur non poteva più lungamente restare. Le angosce dell'anima mia si sono cangiate; sono men affannose, ma sono più certe, e saranno più lunghe. Non so nulla per anche nè dell'Italia, nè di me. Non posso nemmeno sperare; nè ardisco mandar voti al cielo; e tutto è circondato di tenebre. L'unico mio desiderio, l'unico partito ch'io poteva pigliare era di tornarmi a Firenze con de' passaporti di cittadino possidente dell'Isole Jonie; nè era partito inonesto. Mi fu esibito di tornare nella milizia; ed io che ho fino ad ora goduto di titolo militare, e di pensione della Baronia, e de' diritti di Elettore del Regno non ho potuto – nè doveva – ora. che tutto è quasi perduto, dire di no: ed ho offerti i miei servigi alla patria e al governo. Eccomi rivestito della divisa; ecco la mia sacra indipendenza perduta; – ma per poco perduta. Sono con Fontanelli Ministro della guerra; uomo leale ed amico mio; o felicemente o sinistramente le cose si queteranno, e riavrò la mia libertà; fra pochi mesi i destini nostri saranno evidenti, e potrò pigliare una strada che mi ponga in quiete: e quando tutte mancassero, saprò trovare da me la via che mena alla pace perpetua ed inviolabile del sepolcro. –</p>
            <p>Ho ricevuto la tua lettera in risposta a quella di Bologna. Ti ringrazio, mia cara Amica, e ti domando perdono di tante noie che ti pigli sì amorosamente per me. Se fino ad ora non ho potuto soddisfare a' miei debiti, ascrivilo allo stato d'infiammazione in cui vive questo paese. Non v'è sacrificio che non si faccia, e che non siamo pronti di fare sino all'estremo; ma il danaro che si dà al pubblico lascia misere le borse de' privati, e la mia singolarmente ora che le mie pensioni se ne son ite. Ma non per questo, se indugerò, mancherò dal soddisfare a ciò che ti devo, bensì, non potrò pagar mai mai gli obblighi di cuore; e solo crederei di pagarli se venissi a vivere sempre con te, e morire fra le tue braccia – Ier sera hanno recitata la tragedia di Leoni; poca gente, e nessun applauso; me ne duole per quel povero diavolo. Ho ritirata appena giunsi, la mia Ricciarda: non è paese nè tempo da tragedie. – La Topina sta bene, e sempre meco, e spesso guardandola penso a te, mia Quirina, ed ho le lagrime agli occhi – lagrime amare: finiranno un giorno in un modo o nell'altro. – Salutami la Caterina, e la Maria, e la Gigia – Addio addio mia dolcissima amica. Scrivimi per carità quanto puoi.</p>
         </div1>
         <div1 n="1417. Di Giambattista Giovio [8 (?) Dicembre 1813]">
            <head>Di GIAMBATTISTA GIOVIO.</head>
            <opener>
               <dateline>Verzago [8?] Dicembre 1813.</dateline>
            </opener>
            <p>Dunque, signor Ugo mio, inforchiam dunque di bel nuovo gli arcioni, e con la lancia in resta si corre al fiero ludo di Marte Paladino Italo-Gallo? E che dirà l'Ombra di Vittorio Alfieri?... e come abbandonare l'Arno Firenze Bellosguardo la contessa d'Albany le tragedie e gli studi della Musa, che ama orecchio pacato e cor gentile?</p>
            <p>Già qualche signore, che venne a visitarmi, m'avea detto che gli sembrava d'aver veduto nel teatro di Milano Ugo Foscolo, ed io temea forte per la penaltima sua lettera, che di fatti Ella avesse abbandonato questo suo nuovo soggiorno. Ah <emph>Didimo Cherico</emph>, <emph>Didimo Cherico</emph>, tralle voci spartane laceratrici d'orecchi ben costrutti come poter proseguire le lezioni a' maestri sì ben intonate al fine della versione di Sterne, e qua là sparse nelle note argute?</p>
            <p>Dirà taluno «così son le sue sorti a ciascun fisse» altri replicherà quel vecchio «<foreign lang="lat">trahit sua quemque voluptas</foreign>». Io dirò nè l'una sentenza nè l'altra, ma temerò solo che l'animo del mio bravo sig. Foscolo sia sempre in tempesta, e vi si dispicchi sopra or questo or quel vento.</p>
            <p>Rallegromi per altro ch'Ella mi scrive, come rientri fra militari col patto di non passare le Alpi, ed io quasi indovinerei, ch'Ella sia presso al Ministro della guerra. Allora sono minori i pericoli, e l'utilità maggiore. Desidero, che dalla nuova risoluzione non soffra la di Lei salute, e che ne tragga in vece per la vita sua un vantaggio.</p>
            <p>Ha vedut'Ella l'elogio pel cav. Luigi Lamberti impresso nel F. 291 del <title>Corrier Milanese</title>? Io non conobbi mai il defunto: non comprendo però perchè in quell'articolo alle laudi di Lamberti s'innestino vituperj per altri. Se Lamberti era amato e stimato per l'intelletto suo e per l'animo, perchè dire che abbia avuti <emph>avversi i soli impostori che cercan fama e pane</emph>? perchè finir quell'articolo sperando che l'esempio delle <emph>di lui virtù non torni inutile ai malvagi</emph>? Non sarebbe stato meglio di sperare, che quel fecondo esempio fosse conforto ai buoni?</p>
            <p>Mi spiace che vidi in quella prosa accennata la morte del Tipografo Bodoni. Fu quegli veramente eccellente nell'arte sua. Egli cortesissimo tre mesi sono mi trasmise in dono una sua stampa.</p>
            <p>Signor Ugo, mi conservi la sua benevolenza, faccia i miei complimenti al sig. Ministro Conte Achille Fontanelli. Egli pure amò Benedetto, e ai 17 di questo si chiuderà l'anno del continuo mio martirio. Sono il suo aff.mo ed obl.mo <emph>ecc</emph>.</p>
            <ps>
               <p>
                  <emph>Poscritto</emph>: Già da due giorni restai qui solo co' miei reumi e con un Ragioniere per aggiustare i conti. Dopodomani andrò alla città, e parteciperò alla famiglia le grazie sue.</p>
            </ps>
         </div1>
         <div1 n="1418. Della contessa D'Albany (10 Dicembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 10 Décembre [1813].</dateline>
            </opener>
            <p>Mon cher Ugo, je profite d'une occasion pour vous dire que j' n'ai reçu de vous que votre lettre de Boulogne et celle du 3. J'ai d'abord répondu à celle de Boulogne, et hier à la dernière. Je ne l'ai pas cachetée pour voir si elle vous arriveroit. Je vous ai écrit aussi par Turin le 3, et je l'ai répété encore aujourd'hui. J'espère que par un endroit, ou par l'autre vous verrez qu'il n'y a pas eu de ma faute, si vous n'avez pas reçu mes longues épîtres très-innocentes. J'ai appris depuis votre départ que ce Mr. que vous avez vu avant de partir, et vous a si bien traité, quelques jours auparavant avoit demandé la permission à la <emph>Padrona</emph> de vous arrêter; ce qu'elle a refusé. Je sais aussi qu'elle a parlé de vous avec estime, disant que vous aviez servi avec distinction. A quoi bon ce Mr. prend-t-il nos lettres? Certainement les miennes ne contiennent que des assurances de mon amitié pour vous, de mes regrets de vous avoir quitté, et de petites nouvelles de societé. C'est incroyable! C'est la peur qui les aveugle et leur fait faire mille choses inutiles. La peur devrait diminuée; il me parait qu'on ne s'occupe guère de l'Italie; tant mieux, je voudrois qu'on en disposa d'une manière ou d'une autre avec un trait de plume. Cela seroit plus heureux! Je désire la paix, mais je crains que nous ne l'aurons pas encore, chacun, pour notre malheur, veut essayer ses forces. Quel terrible goût de guerroyer! Jusqu'à D. Quichotte qui s'avise de l'avoir. Je le lis avec plaisir. Je ne conçois rien à l'état de santé de la belle de la Porte S.<hi rend="apice">t</hi> Galles. Vous ne la trouveriez plus jolie: elle ressemble à une déterrée de ces Saintes qu'on voit sur les autels.</p>
            <p>Mr. Fabre vous fait ses compliments: il vous écriroit certainement si j'étois malade. Ne croyez pas que je puisse vous oublier; mon amitié pour vous est fondée sur vos belles qualités, et je vous aimerai jusqu'au tombeau. Je voudrois pouvoir vivre dans la même ville que vous, et que les heures que vous ne consacreriez pas à votre amie, vous me le donneriez. Ditesmoi, par Pizzamano qui doit aller à Milan et repasser pour ici, si vous êtes heureux et plus tranquille. Si le Mari ne vous tourmente pas, et si l'amie est moins sévère. Je désire que vous soyez aussi heureux que vous le méritez. Aimez bien cette personne qui mérite tout votre amour, et votre attachement. Ne soyez pas volage, ne lui causé pas de chagrins. Un jour vous serez heureux d'avoir une amie sûre, et qui partagera tous vos sentiments. Tant qu'on est jeune on veut papilloner, mais à un certain âge on aime à reposer son âme et son esprit dans le sein d'une amie sur laquelle on peut compter. C'est le seul bonheur réel de ce monde. On se lasse de toutes les femmes qu'on ne peut pas estimer; parce que les sens une fois satisfaits, il ne reste rien, il n'y a que les sentimens du coeur qui [soient] durables. Si les curieux ouvroient cette lettre ils seroient édifiés de la morale qu'elle contient. Au lieu de bavarder sur des sujets que nous ignorons, car souvent en parlant politique on parle en aveugle; on ignore les bases des événements. Nous parlons des sentimens que nous avons éprouvés.</p>
            <p>Adieu, mon cher Ugo. Conservez-moi votre amitié, croyez que je la mérite pour l'attachement inviolable que je vous porte, connoissant les belles qualités de votre coeur et de votre âme. Pour cette épître j'espère qu'elle vous parviendra. On attend les Napolitains qui arrivent lentement. Il y a là dessous je ne sais quoi! Qu'il m'importe peu de savoir.</p>
         </div1>
         <div1 n="1419. A Lucietta Frapolli (Dicembre 1813)">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Milano Dicembre 1813].</dateline>
            </opener>
            <p>Tu vedi mia cara amica a che precipizio tu sei; e non poteva allontanarcene se non il primo partito di <emph>non rivederci mai più</emph>. Tu non potevi reggere a questo pensiero; ed io che doveva pur essere più previdente e più saldo, ed avere pietà di noi due, io stesso mi sono lasciato strascinare dal mio cuore illuso dalla speranza di piangere se non altro vicino a te. Ma anche le lagrime più innocenti possono oggi tradirti; ed un solo mio sguardo può farti irrevocabilmente infelice.</p>
            <p>Dal giorno 13, da quel giorno in cui m'hai stesa una mano gelata rispingendomi quasi, io mi sono avveduto che un perpetuo e profondo terrore assedia l'anima tua e la predomina tutta; e forse brami secretamente tu stessa ch'io non ti riveda mai più. – Di me tu sai tutto: conoscendo il mio cuore bollente ed altero e la mia funesta tenerezza per te, conoscerai anche che lo stesso terrore (ma ben più servile!) quand'io ti vedo – un ardore più disperato del tuo quand'io non ti vedo, lo stato di familiarità presso un uomo ch'io amo ed onoro, ma col quale io non vorrei, ed ora meno che mai, avere obbligazioni e legami nel mondo, tutto questo rende amarissime e vili le ore ad una ad una della mia vita. A questi s'aggiunge un altro martirio il più crudele di tutti, e che m'irrita ed avvilisce ancor più, perchè mi fa ingiusto ed ingrato verso di te; ed è il dubbio che tu non mi ami! – Ho anche perduta la mia nobile indipendenza; e presto non avendo più patria, s'io perdo anche te, non avrò più nulla a perdere su la terra.</p>
            <p>Ma bisogna pur ch'io ti perda. Resterà orribile la mia vita; ma senza il rimorso d'averti turbata nel tuo santuario domestico ove tu devi preparare a te stessa una tranquilla felicità; ed io non avrò ad ogni minuto il timore d'esporti con la mia vita a' pericoli ed allo spavento che non hai potuto dissimularmi. Ti aveva anche promesso di violentare in me la Natura e l'Amore per rispettare la tua virtù; e d'avvertirtene quand'io non potessi più reggere a tanta violenza: mi sono ingannato su le mie forze, e sarò almeno leale: ti confesso dunque che la mia passione è più forsennata che santa, e che m'immergerei un coltello avvelenato nel cuore purchè potessi avere in quel momento un tuo bacio. Ma per salvarti da' terrori domestici, e per non offendere i tuoi principj, ho deciso di strapparmi dalle viscere anche la speranza di godere della tua vista; e ricorro gemendo al primo partito, all'unico salutare per te, di esiliarmi perpetuamente da te.</p>
            <p>È vero pur troppo che la presente mia schiavitù mi obbligherà a vederti talvolta; un allontanamento assoluto da tutti i luoghi ch'io solea frequentare, e il mio disprezzo subitaneo per tutte le convenienze indurrebbe forse in sospetto. Il rimedio era men doloroso e più facile quand'io ti stava lontano: oggi dovrò tutti i giorni trovarmi nella medesima casa, e passare per le tue stanze, e fuggirle or lagrimando or fremendo: oggi non avrò più l'illusione che tu mi scriva di tanto in tanto per dirmi che tu mi ami; – ma ogni terra basta a morire; questa o qualunque altra tu abiterai non sarà mai terra dov'io debba più vivere. Spierò tutte le circostanze per fuggirti per sempre, e per temprare in te con l'assenza l'amore; e se mai le cose d'Italia rimanessero lungamente perplesse, troverò nella mia salute de' forti pretesti da imprigionarmi nelle mie stanze. E tu, oggi che puoi misurare l'abisso, e m'hai veduto consumare tutti i possibili sacrifici, non accuserai, spero, di freddezza di cuore il tuo misero amico che s'accinge anche a questo sacrificio, non l'ultimo forse, ma il più tremendo di tutti: tu m'hai scritto che era <emph>violento ed ineseguibile</emph>; ma oggi l'approverai; e ne' momenti in cui la tua mente è atterrita, lo desideri forse tu stessa.</p>
            <p>Così avendo tutto perduto, ed errando in un esilio continuo lontano da te, dovrei cercar la mia vera pace, e lasciarti insieme la perpetua certezza ch'io non turberò più la tua. E in questi giorni mi sono già preparato; non senza dolore, te lo confesso: son uomo e figlio ed amante: ma mi son pur preparato ed ho regolate le cose mie come se dovessi fra poche ore morire. Ma come la mia vita oramai t'è inutile, così la mia morte ti sarebbe inopportuna; ed io non devo cercarla mai nel paese dove tu sei; la tua afflizione sarebbe maggiore, e potrebbe tradirti. Mi ritiene anche l'antica pietà per mia Madre che vecchia, senza figliuoli, con due nipotini orfani e poveri, lontana dal suo paese, con le sue rendite maneggiate da parenti venali e disgiunti da lei per più di mille miglia, in queste tenebrosissime circostanze, resterebbe, perdendomi, nella disperazione e morrebbe forse nell'indigenza: e quest'orrendo rimorso mi renderebbe superstizioso e tremante nell'agonia. Ma se la mia religiosa compassione fosse superata dall'immenso dolore a cui non so come un cuore umano possa resistere; se nella veemenza de' miei tristi delirj la ragione non potesse più opporsi, e a me non rimanesse altra forza fuorchè l'estrema di troncare i miei giorni, sono sicuro che dio, se tutto non perisce con noi, egli che vede i miei lunghi combattimenti e l'irresistibile necessità che mi ha precipitato infermo e cieco al sepolcro, dio mi sarà clemente ed avrà pietà dell'anima mia. E tu, mia cara amica, non incolparti mai, te ne prego, nè della tormentata mia vita, nè dell'infelice mio fine. Da te, donna divina e fatale per me, come ho tratte le angosce più acerbe, così anche ho avute le illusioni più dolci e più care de' giorni miei. Ti ringrazio anche della forza che tu mi hai saputo infondere con le tue lettere; e del disprezzo ch'io rileggendole sento sempre più per la vita. Quando mi giungevano io le accoglieva come prove care dell'amor tuo: oggi nel rivederle sovente, ritrovo in esse molte e sacre lezioni di Morte. Nella tua <emph>XV</emph> m'assicuri <emph>che la Morte è l'unico bene ch'io amandoti possa sperare</emph>; e nella precedente m'avevi già detto <emph>che la Morte sola potrà conservarmi tuo</emph>.</p>
            <p>Ma tu devi vivere felice per altri; e poichè voglio perderti io stesso, non pretendo di serbar più de' diritti sopra il tuo cuore: dubitandone per troppo amarti, io l'ho forse demeritato; e se lontano da te gli occhi miei seguiranno a desiderarti, non ascriverlo a merito mio, bensì ad una consunzione d'anima piagata che dopo tantí anni, e dopo sì fresca e sì acerba esulcerazione non può risanare mai più: l'amore vivrà fors'anche nelle mie ceneri; ma supplico il cielo che tu allora non possa mai giungere al luogo dove riposeranno per sempre. Vivrei e morrei infruttuosamente infelice se dovessi lasciarti una continua ed afflitta memoria di me: e maledirai la mia virtù, e la mia morte se non dovessero farti men misera. Solo ti raccomando, se mai l'ardente anima tua giovenile fosse necessitata ad amare, ti raccomando e ti scongiuro per lo sventurato amor mio, di ricordarti allora dell'uomo che ti amò senza palesartelo per più di sett'anni; che ti fu amico con tenera e religiosa pietà; che tu hai spesso chiamato fratello; che se non t'ha sempre aiutata come avrebbe voluto, t'ha pur sempre confortata nelle tue sciagure come ha potuto, e t'ha compianta nelle tue debolezze, e stimata; che non seppe d'essere , amato da te se non se per riamarti insopportabilmente, e vivere infelice per sempre e perderti volontariamente, eleggendo un'esistenza sciaguratamente deserta, ed aspettando ogni consolazione dalla Morte, per non esporti a pericoli. Forse paragonandomi agli altri, il tuo cuore non amerà che persone degne di te; ed io morrò stimandoti, unica speranza che ancora mi resta.</p>
            <p>Or addio mia cara amica. Se puoi, rileggi questa lettera che io riesco a finir non so come dopo molte e molte ore d'angoscia, e dopo due lunghe notti d'incerti e disperati pensieri. Non sono più come prima: il mio cervello è estenuato, e il cuore consunto: non trovo parole nè calma. Felice me un mese addietro! mi destava all'alba lietissimo di poterti scrivere lungamente; ora felice me quando posso piangere. – Rileggi dunque questa mia lettera che probabilmente sarà l'ultima: voleva dartela molto più tardi; ma ho colto questo giorno in cui potrai tenerla liberamente: se temi d'essere sorpresa a risponderni, non t'arrischiare te ne scongiuro: ti se' anche troppo arrischiata per me.</p>
            <p>Addio nuovamente. Non posso domandarti per ultimo dono d'amore se non che tu mi perdoni le inquietudini e le afflizioni che ti ho procurate. – S'io dovessi vivere beatissimo un anno, e che mi fosse dato il tuo ritratto a patti ch'io invece perirei sotto la tortura, me lo comprerei a questi patti, perchè sarei certo che spirerei contemplandoti, e che avrei la tua immagine compagna del mio cadavere – Ma sia così! Sia tutto perduto. Ma tu almeno donami se puoi una ciocca de' tuoi capelli; li unirò a quelli che m'hai mandati dicendomi che erano bagnati delle tue lagrime: ci aggiungerò una ciocca de' miei; nè uscirà lagrima dagli occhi miei che non cada sovra quel deposito: cercherò in esso l'amico e l'amante perduta; e resteranno se non altro congiunte le reliquie di tre persone nate una per l'altra, e che la fortuna e la morte hanno disunito per tutta l'eternità.</p>
            <p>Addio per l'ultima volta. Cerca d'essere men infelice: abuseresti della natura e del cielo; abuseresti della mia sventura se tentassi d'essere misera. Tu sei compagna d'un uomo felice in tutto, e fino nella fortuna di possederti. – Addio.</p>
         </div1>
         <div1 n="1420. Ad Andrea Calbo (17 Dicembre 1813)">
            <opener>
               <salute>Ad ANDREA CALBO – <emph>Firenze</emph>.</salute>
               <dateline>Milano 17 Dicembre 1813.</dateline>
            </opener>
            <p>Mio caro Andrea – Dalla Signora, voi se vi andrete talvolta, saprete di tanto in tanto mie nuove, almeno finchè le lettere potranno passare. Dal signor Pizzamano, che mi ha veduto, e che vi darà questa lettera saprete frattanto ch'io vivo assai poco lieto e in poca salute: ma fra non molto le cose pubbliche e mie saranno assolutamente decise. Guardo, come a mio primo porto, a Firenze, dove se (come spero) continuerete a dimorare, vi rivedrò, e donde piglierò la strada, alla prima occasione, del mare, cercando come il profugo Ulisse le Isole nostre; quivi accomoderò le mie faccenduole e quelle della mia famiglia la quale presto presto potrà far poco fondo sopra i pochi beni ed i capitali che possedeva meco in Italia. Nella materna Zacinto, avrò più calma, più libertà di penna, e mi gioverò della gioventù per finire la mia dozzina di tragedie quasi tutte già meditate. Poi, stampate che le avrò co' liberi torchi di que' paesi, e raccolto tanto quanto mi basti a vivere mezzanamente agiato, e pienamente indipendente in Italia, tornerò a morire a Firenze e a fabbricarmi un sepolcretto sui poggi di Bellosguardo. Ma forse la Fortuna che governa da cieca tutte le umane cose, preciderà anche questi discreti disegni. Or addio; leggete questa lettera alla Signora, a cui direte che ho scritto spesso; baciatemi Niccolini quando lo vedrete, e la Caterinina, e la Gigia. Al Signor Pizzamano vanno dati i libri e il baule di sua ragione rimasto a casa mia, e consegnato alla vostra fede – Or addio addio.</p>
            <closer>
               <signed>L'amico vostro <emph>ecc</emph>.</signed>
            </closer>
         </div1>
         <div1 n="1421. A Quirina Mocenni Magiotti (18 Dicembre 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>Milano 18 Dicembre 1813.</dateline>
            </opener>
            <p>Mia cara Amica – Ti vado scrivendo, e t'andrò più sempre scrivendo; e per quanto io non abbia tue lettere, m'andrò finchè avrò vita e memoria ricordando teneramente di te e del tuo delicato e generosissimo amore, e non senza rimorso di non avertene rimeritata com'io doveva. Mia cara amica, ora che ti sono lontano, e vado affrettando con tutti i miei pensieri ed i miei desiderj il momento di rivederti, ora sono tuo più che mai. Le mie tristi immaginazioni possono bensì aggirare e coprire di tenebre l'anima mia, ma non mai svolgerla dagli affetti ch'ella ha bisogno di sentire perpetui e soavi e sacri, perchè non sa dove rivolgersi per trovare consolazione. Non mi dimenticare dunque, mia cara amica e non volermi punire: se non puoi scrivermi, avrai mie lettere almeno finchè potranno passare, ed io avrò almeno il conforto di pensare che tu le ricevi e le leggi. Se tu sapessi com'io sto male! e come io starò male! ma allora non te lo dirò; ma sono atterrito; me ne vergogno; tuttavia non posso liberarmi dal terrore oscurissimo che mi assedia tutti i giorni ognor più, e che mi ripercote appunto ne' momenti ch'io richiamo il mio coraggio a cacciarlo. Se non avessi mia Madre! – In tutti i casi estremi verrei a Firenze perch'io voglio e devo morire a Firenze. Ti dirò allora ogni cosa, e mi compiangerai con amarissime lagrime. Or addio, mia Quirina; salutami la Gigia, e baciami la Caterina. La tua Topina è l'unica creatura su la terra ov'io vivo con la quale io non cerchi di mascherare il mio afflittissimo volto. Or addio addio.</p>
         </div1>
         <div1 n="1422. Alla contessa D'Albany (18 Dicembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 18 Dicembre 1813.</dateline>
            </opener>
            <p>Mia Signora ed Amica – Ho ricevuto la sua lettera aperta con la lezione da far arrossire que' manigoldi se fossero oramai capaci più di rossore. N'ho ricevuta un'altra poche ore dopo, ed è la terza in tutto da che ho lasciata Firenze; e l'ho lasciata con un crepacuore che mi stringe le viscere tutti i giorni di più. Io aveva in lei, mia Signora, una amica e una madre, una persona insomma che non v'è nome che possa esprimere ma tale che bastava a consolarmi ne' miei dolori che sono indicibili, e interminabili forse. Quando il signor Fabre dipingeva il mio volto, non era volto d'animo quieto; eppure paragonato quel tempo al presente, io darei dieci anni della mia vita per ritornar come allora. Le scrissi assai del mio stato da che non La vedo; ma dalle sue lettere veggo che tre delle mie, ed una fra le altre lunghissima, si sono smarrite ne' labirinti delle strade infestate, o de' gabinetti sospettosissimi. Non v'era cosa che potesse compromettere la nostra pace, e si poteva leggerle in piazza; e non ci ho perduto che la fatica, che m'è dolcissima a ripigliarla scrivendo a Lei; e davvero ch'io ci trovo alcuna consolazione: ritesserò dunque la mia misera storia, e la ricapiterò a norma degli ordini suoi al signor Donato Orsi; faccia Dio che questa almeno le arrivi!</p>
            <p>Io ho vergogna a dolermi; ma pur il dolersi è in me una necessità prepotente, ed un conforto che posso avere con pochi; però associo alle mie triste afflizioni chi ha la pietà d'ascoltarmi. Fino ad oggi io reputava i lamenti inutili affatto ed indizi evidenti d'animo infermo: ora bisogna ch'io confessi d'essere infermo, ed ho anch'io l'illusione delle persone estremamente – io direi di me <emph>orribilmente</emph> – infelici. Ella sa com'io partii di Firenze; e che cuore era il mio quando le scriveva da Bologna: ebbi nondimeno alcuna speranza che le cose d'Italia potessero generosamente riordinarsi o generosamente rovinare; e da' discorsi tenutimi da' magistrati e dagli uomini militari ch'io vedeva lungo il mio viaggio, questa speranza si confermò in guisa ch'io per giungere un'ora più presto a Milano traversai di notte le strade assediate da masnadieri. Ma il venire a Milano e il perdere ogni speranza fu tutt'uno. Il Vice-Re difende <emph>eroicamente</emph> l'Adige: i cittadini profondono i soccorsi di danaro; ma il ferro manca: i confederati s'ostinano alla vendetta mentre bastava forse l'essersi, com'essi diceano, redenti; e tutte le nostre forze oggi, stanno tutte nel Genio invincibile dalla Fortuna dell'Imperadore nostro, il quale vorrà e saprà ad ogni modo salvarci; e libererà presto o tardi nuovamente l'Italia; ma chi mai può salvarci da un'invasione e da tutte le devastazioni del vincitore?</p>
            <p>Poco dopo ch'io giunsi mi venne detto che s'era già scritto a Firenze ordinandomi ch'io ritornassi nel Regno come elettore; il qual ordine era già stato mandato anche agli altri affinchè in ogni caso non dimorassero mai in terra occupata dall'armi nemiche, e si riunissero intorno al governo. Infatti ebbi la lettera rispintami subito da Firenze: ma vi lessi insieme l'invito di riassumere la spada e il grado militare; il che mi fu qui insinuato amorevolmente anche a voce. Ella sa, mia Signora, ch'io non che una vita, ne sacrificherei mille, non dirò per la piena salute, ma ben anche per l'onore apparente della mia patria; ma che può mai fare il braccio d'un uomo infermo ed oscuro? e la poca mente ch'egli può avere non giova alle circostanze: inoltre non ci stava nè l'amor proprio a riassumere dopo tanti anni un grado che mi assoggettava a chi fu mio soggetto; nè l'interesse a rifornirmi di divise d'armi e cavalli con gli stipendi scarsissimi del mio grado, e in tempi anche più scarsi. Tuttavia, avendo io serbato il titolo, e goduto per parecchi anni della dotazione che è in pericolo d'essermi tolta da' cangiamenti istantanei, non m'è sembrato onesto nè consentaneo a' miei alti principj di ravvolgermi nella mia pacifica oscurità, ora che il rischio cresce ed il lucro è cessato. Ho dunque con la ragione che diceva di no, e col cuore che contrastava con essa, obbedito; ed ho esibito i miei pochi ed inutili servigi allo Stato. So d'avere scritto e riscritto a Monsieur Fabre ch'egli è veritiero profeta; e i guai si possono antivedere assai facilmente, pur troppo! Ed io li vedeva; ma l'<emph>amore</emph> mi costringeva a chiudere gli occhi.</p>
            <p>Due cose per altro fanno ch'io talvolta mi rappacifichi con questo mio stato di servitù. La prima si è, ch'io milito come aiutante del generale Fontanelli che mi fu amico, e mi sarà forse più amico quando – se mai ciò avvenisse – fosse anch'egli ravvolto nell'universale disavventura, la quale se non altro agguaglia in parte le disugguaglianze delle sorti, e rende più sociabili i cuori che malgrado la loro buona indole la troppa fortuna divide. Egli dunque come Ministro della guerra, m'aiuterà certamente un dì o l'altro, non a salire, bensì ad uscire nuovamente e tornare alla mia sacra e nobile indipendenza. – La mia seconda consolazione sta – ed è la più forte – nella mia ferma volontà di non avventurarmi agli eventi della guerra se non se finchè si combatterà su le terre italiane; d'allora in poi – se una ritirata avvenisse oltre l'Alpi – io mi crederò adebitato d'ogni obbligo, e sottentrerà l'obbligo più santo e più naturale di provvedere alle cose rovinanti della mia famiglia. Tutti a ogni modo sanno con quali sentimenti ho imprudentemente forse, ma lealissimamente considerate le cose pubbliche; ed ho fatta professione pubblica d'italiano sino all'altare ed al rogo. Certo ch'io non obbedirò mai lietamente a verun altro principe, nè piglierò mai l'armi contro questo per cui milito adesso: ma nè io come uomo onorato dovrò andare a mendicare il pane in terra straniera, nè S. M. crederà forse opportuno di aggravare l'Impero del mantenimento di tanti ufficiali inutili forse, e che i decreti del nemico richiamerebbero a' loro tetti sotto pena della confisca. Per quanto io abbia oggi il cuore febbricitante e tremante, in questo solo partito rimarrò saldo; e spero che non mi sarà disdetto il seguirlo da chi può comandarmi. Potrebbe bene la Fortuna interporsi; perchè io in quell'estremo caso (incertissimo forse, ma che bisogna pur prevedere) della ritirata, potrei facilmente trovarmi senza danaro; ho qui dopo il mio ritorno riscosso un migliaio di scudi, tutto quello ch'io avea preparato sin da Firenze; ma trovai mio fratello con alcuni debitucci che si sono pagati per non fuggire almeno da falliti; ho logorato molto danaro in equipaggi soldateschi – spartanamente a dir vero – ma beato chi può a questi giorni procacciarsi un cavallo; Stefanino, per l'impossibilità del passaggio a Venezia, m'è restato addosso; e per non associarlo alle mie incerte venture o disavventure, e per non averlo d'impedimento, l'ho confidato ad un professore in Pavia; ed ho, come ho potuto, anticipatamente pagato il suo mantenimento per un trimestre. Dal tesoro, per quel solito giro di cambiali su l'Isole, non c'è d'avere più un soldo; e mi lodo assai d'avere scritto che si sospendano i pagamenti per conto nostro, se pure saranno più in tempo. Delle mie pensioni ho perduta la speranza per ora, ed il desiderio per l'avvenire. Chi vorrebbe o potrebbe aiutarmi, non è richiesto da me; ognuno deve pensare a se stesso: nè so avventurarmi a rifiuti quando tutti quanti siamo oggimai senza credito; e sarebbe anche peggio ch'io fossi soccorso per mezzo degli altrui sacrifici. Ogni carteggio con casa mia è per ora assolutamente impraticabile. Così quando volessi da' piedi delle Alpi tornare in Italia, potrebbe darsi che l'onnipotente povertà mi legasse i piedi ed il cuore. La prego dunque, mia Signora, di scrivere all'abate di Caluso che se mai fosse <emph>momentaneamente</emph> invasa la Lombardia, ed io passassi da Torino o gli scrivessi con animo di ripatriare, mi sovvenga di qualche danaro tanto ch'io, attraverso tanta burrasca, possa trovare il porto pacifico di Firenze. – E Firenze mi pare il porto migliore per me: Livorno, Ancona, e la strada del Regno di Napoli che mena all'Isole mi aprirebbero i mezzi di ritrarre poco o molto danaro, perchè di Venezia spero pochissimo, sì perchè non sosterrò mai di sottrarre molto dal poco di cui ha bisogno mia Madre, e sì perchè resterà, Dio sa per quanto tempo, bloccata. In Firenze, v'è Lei, mia Signora, e potrò venire a trovare tutti i giorni consolazione, e consiglio.</p>
            <p>Eppur queste angustie sono ancor le minori; e ne riderei se il mio cuore pazzo, e la mia fantasia mestamente – ma non ingiustamente delirante – non cospargessero di sospetti, di perplessità, d'amarezza il mio stato presente e l'avvenire, e fin anche le reminiscenze, che m'erano pur una volta dolcissime, del passato. Ho perduto tutto, e credo che non mi resti più nulla da perdere sopra la terra. – Ho perduta (ed ho dovuto rinunziarla io medesimo) la mia povera amica. Vive; ma per sapere che, se non ci troveremo dopo il sepolcro, dovremo stare divisi per tutta l'eternità. La mia piaga era già divenuta ulcera antica sin dal mille ottocento nove a' 30 di Luglio. Sino d'allora la sua quiete domestica e la sua fama mi avevano precluse le porte della sua casa. Ma allora almeno io la lasciava in una casa protetta dalla Fortuna, e madre di figli felici. Da quel giorno, Milano, che a me non piacque [mai], nè simulai che mi piacesse, divenne paese avverso al mio cuore; ed andava errando di città in villa, e di villa in città, finchè trovai un po' di quiete in Toscana. Ella seppe nello scorso maggio di che fulmine fu improvvisamente abbattuta quella famiglia; la nobile forza che mostrò allora il cuore dell'amica mia giovò al suo nome, ma consumò l'estremo del suo vigore. Quand'io la rividi in agosto, un sentimento che non era nè amore, nè amicizia, nè gratitudine, nè pietà, un sentimento più profondo e più sciagurato di quanti abbia sentito in mia vita e ch'io non saprei nominare, e ch'era irritato ed accresciuto in me dal rimorso di non aver fatto nulla per quella donna, assediò tutti i miei pensieri, e li rese perplessi ed afflitti. Ma quant'io era allora felice! La libertà di vederla, e le vaghe speranze che illudevano la sua mente furono balsamo a lei: ed io, benchè previdente, partecipava della poca sua gioia. Tornai a Firenze, e so d'avere scritto a lei, mia Signora, che non reggerei di stare fuor di Milano per tutto il poco tempo che rimaneva alla fine dell'anno. Le cose d'Italia, e il mio vano DonChisciottismo mi richiamavano al Regno più presto; e s'aggiungevano anche i miei pochi interessi; ma non gli avrei, no certamente ascoltati, e la santa ed indipendente tranquillità avrebbero vinta la lite, ed io avrei aspettati gli eventi su l'Arno, vicino a Lei; nè credo che l'uomo onesto e pacifico stesse a rischio qualunque dovesse essere il vincitore. Ma lo confesso, ed Ella, mia Signora, e la mia povera amica soltanto sanno, che la pietà e l'amore di lei sola mi trassero forsennatamente nel Regno, e mi abbellivano le illusioni della redenzione della patria, e mi facevano nemico della mia pace. Appena giunsi fui ben accolto anche dal marito; ma tre giorni dopo il maggiore de' figliuoletti ebbe una specie d'apoplessia, prodotta da una febbre perniciosa, mal conosciuta da' medici che dissanguarono quell'innocente creatura a salassi, e lo consegnarono a' preti; se non che lo salvò la disperazione, e fu con contrario metodo trattato ad opio, a muschio, ed a china per sottrattivi, per cui quel ragazzo riebbe la parola dopo quattro giorni di letargo, e la vita; ed era convalescente. S'immagini Ella allora che notti amare, che lunghe veglie e quante lagrime disperate! Le narrai lungamente ogni cosa in altra mia lettera. Ma come fu guarito il ragazzo, la mia assiduità, e il vedere ch'io per ora stava risolutamente in Milano e presso il Ministro della guerra, inferocì l'antica gelosia del marito, che divenne muto, vigilante, ed in uno stato deplorabile; e l'esser egli infelicissimo, e imprigionato volontariamente in casa dalla sua passata calamità, accrebbe i rimorsi, i doveri e le angosce della moglie, e con le angosce un tremendo terrore perpetuo che s'è irradicabilmente innestato nelle mie viscere. Ho dunque dovuto rassegnarmi al partito di non rivederla mai più; di parlarne io stesso al marito, che mi confessò la sua fatal gelosia e parve acquetato dalla mia promessa di esiliarmi perpetuamente dalla casa per ora, e poscia, quando potrò, dalla città ch'egli abiterà. – La carta e l'ora mancano: le scriverò lunedì; – mi accerti d'avere ricevuta questa lettera.</p>
            <closer>
               <signed>U. F.</signed>
            </closer>
         </div1>
         <div1 n="1423. Al Compilatore del Giornale Italiano (19 Dicembre 1813)">
            <opener>
               <salute>Al Compilatore del <title>Giornale Italiano</title> – <emph>Milano</emph>.</salute>
               <dateline>Milano 19 Dicembre 1813.</dateline>
            </opener>
            <p>Signor Compilatore del <title>Giornale Italiano</title> – Il signor Fabbrichesi, direttore della compagnia comica di S. M., aveva per proprio diritto annunziata per l'attuale corso di recite la <title>Ricciarda</title>, tragedia. L'autore, giunto a Milano poco dopo la pubblicazione del manifesto, ottenne che la tragedia non si rappresentasse per ora. L'esame da lui fatto nella prima recita in Bologna, e i rilievi partecipatigli da chi la vide esposta in altre città, manifestarono parecchi difetti e la necessità di correggerli. Non le rincresca, signor Compilatore, di far pubblica questa dichiarazione. Così le persone discrete assolveranno il signor Fabbrichesi dall'accusa di poca fede nella promessa, e ne addebiteranno l'autore, perdonandogli insieme una colpa ch'egli ha voluto addossarsi anzichè avventurare nella capitale del Regno una tragedia che, dopo gli esperimenti delle scene, egli non può credere degna della italiana letteratura e del pubblico.</p>
         </div1>
         <div1 n="1424. Alla contessa D'Albany (25 Dicembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 25 Dicembre 1813.</dateline>
            </opener>
            <p>Mia Signora ed Amica – Il mio naturale malanno di aver paura del freddo, e il malanno peggiore di questo paese d'essere sommerso d'una nebbia palpabile che m'assedia quasi nel mio scrittoio, m'hanno costretto a vivere sempre vicino al fuoco, ed il fuoco m'ha infiammate le palpebre peggio che mai; e non ho la salutare fontana che me li aveva risanati a Firenze, nè penso di farmene far una qui dove sto come su l'osteria, o sotto la tenda d'un Arabo: però io lunedì scorso non le ho potuto scrivere come le aveva promesso, ed al nuovo guaj s'e aggunto l'avere perduto anche questo conforto dello scrivere. Ad ogni modo d'allora in qua sono fatto più forte; e se i miei lamenti non si fossero versati in un petto indulgente, mi vergognerei d'averli scritti sì dolenti e sì lunghi. Ma la natura e la ragione erano allora agli estremi; le sorti non si sono mutate; ma il dolore era tale che o doveva uccidermi, o come tutte le umane cose, allentarsi. E il vero, unico, sovrumano conforto in ciò fu il sentire evidentemente nella mia coscienza ch'io sacrifico tutte le più care speranze della mia passione alla pace domestica, – violenta, pur troppo, e disperata – ma pace ad ogni modo, e scevra di pericoli e d'infamia, e di rimorsi – di quella sventurata ed amabile donna. Tuttavia questo non è paese dov'io possa vivere, nè dove io voglia morire; e sarò seppellito in Toscana. Avrò, spero, tanto da comperarmi la casetta di Bellosguardo, e fabbricarmi quivi presso un sepolcretto. Qui e quasi certa la pace; il signor Caracciolo Ministro napoletano in Baviera, ne scrisse qui al Ministro di Napoli che risiede presso il Vice-Re; ed io vidi la lettera; e lessi che furono accettati gli articoli proposti dai confederati, da poche varianti in fuori di poco rilievo, per le quali s'è nondimeno spedito un corriere a Londra. Ella aspetti presto un'altra mia lettera, e le recherà forse più certe novelle. All'Adige vivono amici e nemici con la stessa lunga tranquillità. Per l'Italia si spera bene; ed io spero di tornare vicino a Lei, mia Signora; noto a Lei sola ed a pochi altri; e restarmi d'ora in poi come lumacca sepolto nella mia chiocciola, senza mostrare le corna. Le buone feste frattanto.</p>
         </div1>
         <div1 n="1425. Alla contessa D'Albany (27 Dicembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano 27 Dicembre 1813.</dateline>
            </opener>
            <p>Mia Signora – L'ultima sua da me ricevuta viaggiò per Torino, ed è in data de' 17; la penultima fu quella dissigillata di cui so d'averla ringraziata: ma di questo bel vezzo d'aprire le lettere potrò un dì narrarle e confermarle un aneddoto recentissimo accaduto a me stesso da cui apparirà quanto le menti ed i cuori di noi mortali sieno stati guasti da questi venticinque anni sciaguratissimi. Purchè le rendano ad ogni modo, e le schiudano e se rileggano che Dio Signore gli aiuti. – Sono oggimai disingannato <foreign lang="fre">de ma passion imaginaire</foreign>; ho veduto, ed udito, e toccato con mano quanto bastava, non a farmi arrossire d'avere dolorosamente vagheggiato questo fantasma, bensì dolermi e pentirmi del tempo, delle speranze, e della sacra mia quiete vanamente perduta. Forse i miei desiderj s'adempieranno; ma come nè quando chi potrà dirlo? e l'andare fantasticando in vaticinj sarebbe prova ch'io non mi sono ben ravveduto: le cose governano sè medesime e il mondo; ed è pazzia il volerle governare ed assoggettarle a tentativi ed a calcoli, tenebrose ed agitate come pur sono da un veementissimo prepotente moto continuo d'eterna necessità. Ho dunque acquetata la mia fantasia; e ringrazio la presente sciagura poichè sola ha giovato a darmi l'ignobile ma necessario riposo del disinganno. Ricordami quel commentario del giovine Sassone sopra un avvenimento di cui fu testimonio; ed ho in mente di scriverne anch'io uno su le cose da me vedute e delle quali <foreign lang="lat">pars minima fui</foreign>; ma parte ad ogni modo: appena avrò gli occhi men infiammati, e vita più quieta mi darò a scriverlo, e lo leggeremo insieme intorno alla tavola rotonda. Dal <title>Monitore</title> del 19 ch'Ella avrà forse letto a quest'ora, vedrà che le mie speranze per la pace sospirata dall'universo, non sono illusioni; vero è che quel discorso di S. M. dopo d'avere accertato <emph>ch'egli aderì alle proposte de' confederati</emph>, domanda nuovi sussidi al suo popolo; ma oltre che questo è l'unico mezzo ad avere la pace che merita il valore de' Francesi, e la gloria del loro Monarca, era anche necessario ch'egli si tenesse aperta una via da non ismentire se stesso, e ripigliare più animosamente la guerra se mai gl'Inglesi volessero indiscretamente abusare delle calamità della Francia, e del bisogno che il mondo ha della pace. Se non che <gap/>
            </p>
         </div1>
         <div1 n="1426. Della contessa D'Albany (28 Dicembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 28 Décembre [1813].</dateline>
            </opener>
            <p>Enfin grâce à mon obstination, mon cher Ugo, j'ai reçu votre lettre du 18 qui m'a fait de la peine. Il me paroit (mais peut-on juger de loin?) que vu votre santé vous auriez pu conserver votre indépendance. Il faut, et j'aime à le croire pour l'opinion que j'ai formée de vous, que cela vous ait été impossible. Vous voilà dans la foule. – Je crois que si vous pouviez m'envoyez (<emph>sic</emph>) une lettre pour votre pays maternel, je pourrais la faire passer par Livourne et par Naples, dont les ports sont ouverts, et où tout passe. Alors vous feriez adresser la réponse sous le couvert du banquier <emph>Bicchierai</emph>, e[t] celle que je envoyerais par Naples sous celui de M.<hi rend="apice">de</hi> la Princesse de Castelfranco née Princesse de Stolberg à Chiaja. Il faut que dans ces lettres on ne parle que d'argent. Quant à ce métal qui pourroit vous être nécessaire, j'écris à l'abbé de C. qu'il doit vous donner, au cas que vous passiez par Turin ou que vous fussiez hors d'Italie, cinquante Louis. Je n'ose pas le prier de débourser davantage ignorant si dans ce moment que tout le monde <emph>conserve</emph> son argent il pu vous donner une plus grande domme; d'autant plus que je pourrais être coupé avec le nord de l'Italie pour pouvoir le rembourser d'abord. Je crains bien qu'après le <emph>parti</emph> que vous avez <emph>pris</emph>, que s'il y avait quelque changement dans ce pays vous puissiez y revenir. Je ne voudrois pas que vous eussiez fait un pas de clerc. Il est fait. Je suis peiné de l'état de votre coeur et de votre imagination. Je voudrois pouvoir les calmer l'un et l'autre. La première est une essence de vous même, il est impossible de la changer. Si vous l'aviez différente vous ne seriez pas poète. Quant à votre coeur je ne puis que m'affliger de votre situation. Je crains que vous n'ayez d'abord arrivant à Milan, commis quelque imprudence; vous auriez dû moins fréquenter la maison de votre amie, et habituer le jaloux à votre retour. Malheureusement le sentiment ne raisonne pas.</p>
            <p>Nous avons 3000 Napolitains, qui vont partir pour Boulogne. Le Roi aura son quartier général à Ancône. On dit bien des choses qui pourroient vous satisfaire, et que je ne crois pas. On parle d'indépendance! Chacun dit ce que lui vient dans l'esprit sans raisonner.</p>
            <p>Mr. Fabre, qui vous salue, et qui a été aussi étonné que mois, ainsi qu'il S. Giovanni, n'a pas reçu vos lettres. A présent que vous êtes dans la <emph>mêlée</emph> donnez-moi exactement de vos nouvelles, ou chargez votre amie de m'en donner: votre nouvel état m'inquiète! Je ne craignais pour personne jusqu'à présent.</p>
            <p>J'ai ràçu votre lettre du 4 après celle du 18: je ferai payer à la mère de votre domestique les deux inonnayes. J'ai reçu votre lettre du 19 Novembre un mois après: en tout j'en ai 4, et j'en ai écris 5 ou 6, une entre autre par une personne qui passait par la Lombardie.</p>
            <p>J'ai connu ici M.<hi rend="apice">lle</hi> Milesi qui joint à une drôle de tête un grand amour d'indépendance personelle, et générale, une adoration pour le C. Alfieri.</p>
            <p>De vos nouvelles surtout après quelque affaire pour savoir ce qui vous êtes arrivé. Depuis que vous avez endossé le sabre je crains pour vous. Comptez à jamais sur mon tendre attachement pour la vie comme je compte sur le vôtre.</p>
            <p>Votre belle est toujours malingre: on ne veut pas laisser à Florence le Ma.... On dit bien des méchancheté sur sa maladie. J'espère que vous n'y êtes pour rien. Adieu, a vous revoir. Je vois votre éloig[n]ement encore plus grand. Au reste qui peut répondre de ce qui dépend de tant de têtes?</p>
         </div1>
         <div1 n="1427. A Quirina Mocenni Magiotti (30 Dicembre 1813)">
            <opener>
               <salute>A QUIRINA MOCENNI MAGIOTTI – <emph>Firenze</emph>.</salute>
               <dateline>Milano 30 Dicembre [1813].</dateline>
            </opener>
            <p>Rispondo al vostro brevissimo foglio del 24 – Anche quand'io mi stava in Toscana s'era detto qui in Lombardia ch'era morto; non è meraviglia che ora in Toscana si dica ch'io sono ridotto all'oglio santo e al viatico. Vero è ch'io non istò troppo bene, al dire de' medici; mi sento bene a ogni modo, e mi basta; scrivano ricette a lor posta; io mi terrò quest'incomodi e questi miei lievi pericoli di ricadere in sì trista stagione, e davvero il verno è nebbioso, freddo, e maligno, – ma comporterò in pace ogni cosa per non ingoiarmi i loro rimedi: sarà quel che Dio vorrà: per ora mi basti e vi basti che io non sono a letto, e che anzi esco assai spesso di casa. Ho indugiato a mandarvi l'ultima rata del vostro credito, e indugerò forse per due settimane ancora; ho voluto ed amato interpretare così le vostre intenzioni. Quel danaro potrebbe essermi d'ora in ora necessarissimo, non tanto perch'io ne' mesi freddi sono sempre malato, quanto perchè le feste del santo Natale e il buon capo d'anno che molti mi vengono a dare, mi hanno pur troppo dato il malanno e la mala pasqua mungendomi indiscretamente la borsa: nè so quali necessità mi potranno soprarrivare. Inoltre v'è chi ha bisogno di me, nè io posso sovvenirlo se non d'un po' di danaro; e non è poco che non mi sia negato di dargli questo sollievo. Addio per ora. Ti dirò assai cose nuove e bizzarre di Stefanino: ma ora non miregge il capo, da tre giorni sono sbalordito da una di quelle mie emicranie solite; – guarivano allora col sonno; ma ora appena posso dormire tre ore per notte. Addio addio; e il buon capo d'anno.</p>
         </div1>
         <div1 n="1428. Alla contessa D'Albany (31 Dicembre 1813)">
            <opener>
               <salute>Alla contessa D'ALBANY – <emph>Firenze</emph>.</salute>
               <dateline>Milano l'ultimo giorno dell'anno [1813].</dateline>
            </opener>
            <p>Signora Contessa – Da giovedì in qua sono sbalordito dal dolore di capo; non posso nè dormire la notte, nè posar gli occhi sui libri: il polso non mi regge alla penna, nè l'avrei pigliata se non fosse ch'io a questi giorni non devo tacere i buoni augurj, e lasciarla col timore ch'io possa forse essere morto e sepolto. Buon capo d'anno, signora Contessa; e sarà fortunato l'anno venturo per me s'io potrò passarmelo nella bella Firenze. Spesso con la fantasia mi trovo presente a' suoi festini, e vedo danzare due dozzine di Grazie sorgenti intorno a Lei: ma poi mi resto dolorosamente deluso. Ella domani avrà il piacere di far de' regali alle danzatrici; ma io non avrò il piacere di osservare la riconoscenza e la gioia sul volto di quelle giovinette. Mi par d'essere il vecchio Titone serrato a chiave dall'Aurora mentre usciva a far ballare intorno al suo carro di rose le fresche e vergini Ore della mattina. Il povero Titone, dice Omero, manda dalla sua prigione un suono lunghissimo lamentevole sospirando di partecipare delle feste a cui non può assistere più. Io veramente non mi sento quest'impotenza; ma non ho ali da poter volare per tante miglia, e se prima partendomi da Milano danneggiava i miei interessi, oggi forse danneggerei in parte il mio nome. Però mi sto; ma, spero, per non molto tempo.</p>
         </div1>
         <div1 n="1429. Della contessa D'Albany (31 Dicembre 1813)" lang="fre">
            <head>Della contessa D'ALBANY.</head>
            <opener>
               <dateline>[Firenze] Le 31 Décembre [1813].</dateline>
            </opener>
            <p>Finalmente, mon cher Ugo, depuis que vous avez <emph>mis le sabre au côté</emph>, je reçois vos lettres exactement. J'ai reçu votre dernière du 25. Je désire la paix autant que vous, mais je ne l'espère que quand on ne pourra <emph>plus faire autrement</emph>; ce qui arrivera un jour. Si la paix doit vous ramener ici, je la désire encore davantage. Vous vous dégouteriez bien vite de votre <emph>Bellosguardo</emph> sans eau. Il n'est bon que pour vous faire enterrer, et vous aurez tout le tems d'en choisir un autre. J'ai bien vu par votre lettre du 18 que votre âme étoit très-affectée de renoncer à votre amie. Je vous plains de tout mon coeur, et elle aussi, quoique je ne la connaisse pas; mais le portrait que vous m'avez fait de son âme m'intéresse à elle. On ne voit que des malheureux dans ce monde. C'étoit bien pour en connaître le moins possible que je ne me voulois plus faire des connoissances intimes. Vos belles qualités ont forcé mes principes.</p>
            <p>J'ai eu le 29 ma petite fête des <emph>ceppi</emph> pour mes petites demoiselles, qui ont eu Pair heureuses. C'étoit une satisfaction pour moi. Je suis bien aise d'avoir fini, car j'ai dû m'en occuper pour donner à chacune ce qui pouvoit leur faire plaisir.</p>
            <p>Il me paroit que vous êtes encore tranquille; et je vous en félicite; je désirais que le tout finisse de cette manière. J'espère que votre <emph>passion</emph> sera bien traitée. Je le désire pour vous.</p>
            <p>Quel caprice vous a pris de dénigrer la <title>Ricciarda</title>? vous êtes incroyable!</p>
            <p>Voilà un des vos amis qui est allé à la cour de Pluton: le ch. Lamberti. Il sera le poète du Dieu des Enfers.</p>
            <p>Mr. Fabre vous fait ses compliments, il vous répondra et en attendant fera votre commission. Adieu, portez-vous bien, soignez-vous et continuez à m'aimer comme une amie, qui vous aime tendrement. La belle est toujours malingre.</p>
         </div1>
         <div1 n="1430. A Lucietta Frapolli [1813 (?)]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Milano 1813?].</dateline>
            </opener>
            <p>O amica mia! dopo ieri tu non puoi diventare nè più virtuosa nè più bella per me, ed io non ti posso amare di più. Ho trovato coraggio nella tua tenerezza; e la tua virtù mi farà cari i dolori: non ho da desiderar più nulla finchè tu m'ami; non ho da temere più nulla se non d'esserti cagione d'afflizione: le lagrime che ti vidi spesso [ne]gli occhi mi sforzano al pianto.</p>
            <space type="stacco-narrativo"/>
            <p>O amica mia! Ho succhiata una tua lagrima: i miei labbri non sospirano più altri baci che i tuoi; nè ardirò domandarteli. Gli occhi miei ti vedranno sempre con quel soave sorriso sul labbro, e con quel pianto divino negli occhi: mi farai cari i dolori, e sacri, e dolcissima la virtù; tu me la infondi questa virtù; senza di te sarei nulla; tu mi dai il coraggio, e m'insegni il dovere sublime d'evitare che tu torni a lagrimare per me. Ti desidererò sempre, ma crederò d'aver tutto finchè avrò un tuo pensiero. – Vorrei solo poterti aprire l'animo mio; vorrei [nascon]derti (?) il martirio che m'assale malgrado mio all'idea che dovrò perderti. – Ma se non potrò dissimulare almeno (?) il mio dolore, – perdonami o donna celeste – son uomo; ma non affliggerti; vivi sicura che l'amor tuo mi [conserverà (?) forte ( ?)] e che la memoria (?) di ieri è compenso a tutte le angosce.</p>
         </div1>
         <div1 n="1431. A Lucietta Frapolli [1813 (?)]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Milano (?) 1813 (?)].</dateline>
            </opener>
            <p>So che lo scrivere, dopo tanto che ti ho già scritto, è inutile forse omai; e quella parte del mio stato che tu non puoi sapere e ch'io provo dì e notte dentro di me, è una infermità di tal carattere ch'io non posso descriverla; la sento perchè non posso far altrimenti; ma temo di guardarla: o questa passione è più violenta di quante io n'abbia sentite e superiore alle mie forze; oppure le mie forze sono tanto consunte che non bastano a sopportarla. La mia ragione ha fatti i maggiori sforzi di cui era capace; nè io credeva che avrei saputo ragionar tanto: nè ho mai combattuto sì decisamente il mio cuore; non giova lasciare che la ragione e la virtù vincano talvolta (?), ma è convalescenza d'una febbre che torna a riardere con più forza, e che m'induce ad una deplorabile frenesia. E te ne sia prova ch'io non ho costanza dall'astenermi (<emph>sic</emph>) dallo scriverti, bench'io lagrimando (?) dirottamente e adorandoti avessi fatto proponimento di non turbarti mai più, e bench'io non derivi più omai nessuna consolazione veramente (?) dallo scrivere, perchè non posso non posso in verun modo sfogarmi.</p>
            <p>Pure se m'ami, avrai tu, donna cara e funesta, alcun sollievo ascoltandomi; avrai pietà di me, e potrai esercitare senza rimorso almen questo nobile sentimento; saprai in che stato io mi trovo, e se non puoi preservarmene, preservane almeno te stessa. Però raccolgo tutte le mie forze, e ti parlo, cara amica, così come posso per manifestarti (?) un cuore insanguinato e pieno d'angosce, e di tenebre, e tale forse che vedendolo ti pentirai d'averlo amato, e compiangendolo generosamente, vedrai insieme che se merita le tue lagrime, non potrà mai meritarsi il tuo amore.</p>
            <p>Ma s'io t'ho amato, la colpa no non è mia; mia bensì è la colpa d'amarti sì fieramente, e di ardere perpetuamente in una consanzione che potrebbe comunicarsi anche a te. Dio mio! chi poteva mai credere che il cielo m'avesse condannato a sì disperata sciagura! E per che vie tristissime (?) ed invisibili (?) io mi sono ridotto a questo momento! T'ho veduta e t'ho amata, e ho tacciuto, e mi sono anche vinto. Son presto ott'anni, vedi che spazio di vita: m'hai data la tua amicizia, e il tuo secreto, e m'hai costretto a spiegarti (?), a tornarti ad amare, ed insieme a tacertelo per non abusare della tua fede.</p>
         </div1>
         <div1 n="1432. A Lucietta Frapolli [1813 (?)]">
            <opener>
               <salute>A LUCIETTA FRAPOLLI – <emph>Milano</emph>.</salute>
               <dateline>[Milano 1813 ( ?)].</dateline>
            </opener>
            <p>Mio Dio! ma e che posso più dirti? – non ho più affetti, nè parole, nè lagrime; non ho più speranze, nè pietà di me stesso: per te ho fatto tutto quel ch'io poteva; – è vero, dovrei anche mostrarmi lieto e tranquillo: non ho più forze; no, dopo quella fatale promessa, ch'io ti manterrò a costo del sangue e dell'ignominia: – te la manterrò, e tu non sarai spergiura a' tuoi doveri; io non avrò dinanzi a te la macchia di seduttore: ma vuoi tu contendermi il silenzio, e il dolore? Mi credi tu così nemico di me ch'io voglia essere carnefice di me stesso? – Soffro, perchè non posso far altrimenti; ti fuggo per non agitarti con la mia vista: – ho distrutte io stesso le mie speranze, e non m'è restata che la disperazione; devo io mostrartela nel mio volto con tutti i suoi mortali caratteri? La celerei se potessi; ma son uomo – hai tu mai sentito lo stato d'un cuore che desidera tutto e che ha tutto perduto? Ah il cielo te ne preservi; vivi a' tuoi figli, a tuo marito ed alla tua virtù; la tua quiete soltanto può darmi conforto.</p>
         </div1>
      </body>
   </text>
</TEI.2>
