<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna (1567)</title>
      <author>Antonio Tiepolo</author>
    </titleStmt>
    <extent>77 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001302</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Spagna (1567)">
<argument><p>Relazione di Antonio Tiepolo (1567)</p></argument>
<p>Seguendo il lodatissimo instituto che ciascun ambasciatore, 
tornato dalla sua legazione, venga in questo luogo a riferire le 
cose di quel principe presso al quale si è ritrovato, sono io 
venuto a rappresentare alla Serenità Vostra le forze e l'animo del 
serenissimo re di Spagna; e perchè le posso promettere 
confidentemente due cose, che sono la brevità e l'importanza della 
narrazione, ardirò dire che s'ella, secondo il suo solito verso 
d'altri, mi farà grazia d'ascoltarmi volentieri, non solo non 
sentirà alcun tedio, ma, forse non  partirà da questo 
eccellentissimo Consiglio senza qualche utile e piacere.</p>
<p>Possiede al presente il serenissinio re Cattolico in quella parte 
che vien chiamata volgarmente i Paesi Bassi la Fiandra con le 
provincie congiunte ad essa, e di più la contea di Borgogna, che è 
alquanto separata; in Italia lo stato di Milano, i regni di Napoli, 
Sicilia e Sardegna; in Barberia la Goletta, Orano, ed il Pignone; 
nel Mediterraneo le isole Maiorica, Minorica e Ivica; fuor dello 
stretto di Gibilterra nell'Oceano, l'isole Canarie, e grandissimi 
paesi nell'Indie ed in Spagna poi molte provincie che son quasi 
tutte sotto titolo di regno.</p>
<p>Non si può dir che di Fiandra e delle provincie congiunte, e, 
della Borgogna, cavi Sua Maestà alcuna cosa di ordinario, perchè 
questo già non fu obbligato, e fu rimesso a' popoli liberamente, 
onde tutto quello che sopportano quei paesi al presente tutto 
è straordinario. Il che è tanto, che importa 1,600,000 ducati 
ogn' anno, de' quali il re non riceve altro benefizio se non che con 
questi si pagano molti interessi contratti in occasione dell'ultima 
guerra si trattengono 500 uomini d'arme, che fanno la somma di 
2500 cavalli a cinque cavalli per uomo d'arme, e soldati per le 
fortezze, e si pagano le provvisioni della governatrice, de' 
consiglieri, uffiziali e ministri diversi che son necessarj, e molt' 
altre cose che non dico per non estendermi fuor di proposito. Questo 
tanto sborsano ogni anno quei popoli, ma in occasione di guerre, 
siccome per il passato n'hanno sborsato assai, così può credersi 
che fossero per far il medesimo in simili occasioni; perchè il   
gran traffico che è in tutte quelle parti facendo quegli abitanti 
assai ricchi dà a Sua Maestà grandissima comodità di danaro ne' 
suoi bisogni; e ne sia segno ciò che si è fatto gli anni passati 
in tempo dell'imperatore Carlo V, ed anco di questo re, che si 
contano i milioni spesi in pochissimi anni.</p>
<p>Le comodità più principali che ne cava Sua Maestà sono, che 
potendo per quella via più sicuramente e con maggior suo benefizio 
entrar nel regno di Francia che per altra, ha potuto conservar per 
via di diversione più d'una volta e lo stato di Milano e gli altri 
stati d'Italia. Può di più servirsi in occasione, per armata, 
d'una gran copia di navi, le quali i Fiamminghi chiamano orche, e 
n'hanno quei mari grandissima abbondanza. Ha cavalli grossissimi, da 
noi chiamati sotto nome di frisoni, coi quali può non solo armar 
sè d'uomini d'arme, ma lasciarne ancora a comodità d'altri.</p>
<p>Sono questi stati contigui l'un all'altro fuorchè la Borgogna, la 
qual'è divisa dallo stato di Lorena; son serrati d'intorno 
dall'Oceano, dalla Francia, e dalla Germania; la vicinanza della 
qual provincia ha fatto loro danno gravissimo col macchiarli tutti 
di nuove opinioni e di nuove sette contra la religione cattolica; la 
qual cosa è stata cagione che i signori più principali in 
quei paesi abbiano potuto far nascere quei rumori, e finalmente le 
guerre civili che si son sentite nei paesi passati. Che per dover 
dir al presente la causa perchè cio avvenisse, e che cosa si possa 
credere per la loro sicurezza a benefizio di Sua Maestà 
nell'avvenire, son astretto a far brevemente un discorso, narrando 
il principio ed il fondamento loro; con che non penso dover essere 
ingrato a questo eccellentissimo Senato, sì per intender forse cosa 
nuova, e sì perchè l'intelligenza di cosa tanto grave, dove 
intervengono moti di popoli e alienazioni d'animi de' principali 
baroni, potrebbe forse a qualche tempo non esser dannosa a questa 
eccellentissima Repubblica, perchè ella ancora, come stato mondano, 
soggiace agli accidenti della fortuna.</p>
<p>Sono entrati i Paesi Bassi sotto casa d'Austria con quelle leggi 
che furon sempre proprie loro mentre erano goduti dai duchi di 
Borgogna; tanto di gravezza solamente sopportando quanto a loro 
fosse parso di gravarsi. Vero è che tanto si son mostrati 
affezionati e fedeli, che hanno consentito, come consentono 
tuttavia, a quello ancora di gravezza e di peso che è stimato 
passar d'assai l'onesto; ma siccome nello sborsar danari si son 
veduti assai pronti, così in quello che tocca all'alterazione degli 
ordini loro e de' lor privilegj si son visti in contrario purtroppo 
arditi, contrapponendosi a nuove leggi e a governo d'ogni straniero. 
E segno di questo sian le tante sollevazioni che si leggono in tempo 
de' duchi, quella in tempo di Massimiliano pur loro signore e 
imperatore, il quale restò preso in Bourges, e quella della città 
di Gant contra Carlo V imperatore, tutto fatto per causa tale. E  
segno fresco del desiderio che hanno di conservar la libertà, siano 
questi ultimi moti, i quali senz' alcun dubbio presero origine dai 
più principali signori di quei paesi; perchè avvedutisi questi 
dell'animo di Sua Maestà, volto ad alterare gli ordini loro, hanno 
fatto sentirsi con gran pericolo della perdita di quegli stati. La 
prima causa di sospetto fu quando il re, nella sua partenza per 
Spagna, fece ogni sforzo per lasciar nelle più importanti fortezze 
3000 spagnuoli, i quali nondimeno non furono comportati per più
d'un anno. Crebbe poi la sospizione, e fu principio immediato 
di tutto il male, quando, partita Sua Maestà, s'avvidero il lor 
conto nel consiglio di stato non esser d'importanza, perchè presso 
monsignor di Granvela, per commissione del re, era restato tutto il 
potere, onde a quello solo attendeva madama Margherita, e quello 
faceva rigorosamente eseguire, che era opinione del cardinale; la 
qual cosa vedendo essi tendere in tutto alla distruzione 
dell'autorità loro, fu causa che molti principali di loro si 
restringessero insieme. I cui capi più importanti furono il 
principe d'Orange, il conte d'Horne, il marchese di Bergues, il 
signore di Montignì e il conte di Mega (<hi rend="italic">Meghem</hi>), a' quali 
aderivano molti altri d'importanza per sangue e per credito; e 
fecero fra loro una lega, la quale fermarono con solennissimi 
giuramenti a danno del cardinale e a propria difesa loro contra 
ciascuno, promettendo star saldi l'uno per l'altro in ogni 
accidente. E perchè non pareva loro aver fatto, cosa se non 
lodevole, avvegnachè tenessero segreti i particolari contenuti 
nelle loro convenzioni, vollero nondimeno che si palesasse la lega 
con il levarne un'impresa, che prima fu ne' loro staffieri una 
manica intagliata con berrette da cardinali; la quale perchè fu 
ripresa da madama Margherita, fu poi mutata in un fascio di frecce 
legate insieme, onde fecero chiaro contra cui si fosse fermata la 
lega, e quanto fossero per esser pronti all'unione fra loro; 
scrivendo oltra questo, una lettera a Sua Maestà, sottoscritta da 
tutti loro nella quale affermavano non voler intervenire nè a 
consiglio, nè a cose in benefizio di quel governo, mentre stesse il 
cardinale in quel luogo.</p>
<p>Partorì questa unione, e questa disposizione d'animo, risoluzione 
nel re di levare la persona del cardinale, onde restarono in parte 
quei signori contenti, ma non ancor del tutto. Perchè quantunque 
non vi fosse quella persona pareva pure che quello spirito reggesse 
tuttavia, vedendosi in fine niuna cosa, altrimenti deliberarsi che 
come pareva a Madama, la quale nelle più importanti faccende aveva 
il parer di Spagna. Il che per qualche tempo sarebbe stato tollerato 
da loro, se non avesse atteso il re a cosa maggiore. E questa fu 
che, stimando Sua Maestà non poter regger quella provincia, e 
mantenerla nel vero rito di Santa Chiesa, vedendosi già per la 
vicinanza degli eretici camminare alle medesime sette, 
deliberò ella di restringere le cose della religione in maniera che 
ognuno fosse costretto a vivere da buon cattolico. Però fece 
pubblicare alcuni editti assai rigorosi intorno a questo, già 
pubblicati in tempo di Carlo V, ma non mai accettati dagli stati nè 
compiutamente eseguiti; la qual cosa fu non solo udita mal 
volentieri dal popolo, già avvelenato dalla licenza e dall'eretiche 
opinioni, ma anco dai principali, ad alcuno de' quali incresceva 
mutar vita e costume. Aggiungevasi a questo l'essersi certificati, 
per la copia d'un breve che il re aveva già ottenuto da Pio IV, e 
che lor fu mandata fin da Roma, che Sua Maestà aveva già drizzato 
il pensiero a formare un tribunale d'Inquisizione a somiglianza di 
quel di Spagna, pel quale sospettarono d'aver in fine a rimanere 
così ristretti come gli spagnuoli, perdendo la libertà goduta per 
tant' anni continui. Però cominciarono a querelarsi a Madama, e 
consigliarla in contrario, sforzandosi di mostrare che non si poteva 
in quel paese tollerare nè eseguire quella maniera d'editti e 
protestando di non poter ovviare la sollevazione de' popoli stando 
fermi gli editti.</p>
<p>Così infine tanto fecero e tanto dissero, che Madama fu contenta 
aspettare ordine nuovo del re, per il quale il conte di Egmont, 
andò e tornò già due anni sono senza alcun frutto, perchè le 
medesime lettere ch' egli stesso diede a Madama comandavano tuttavia 
l'esecuzione di quelli. D'onde avvenne che dissimulando per 
avventura i più principali, si scopersero senza rispetto quattro 
che eran pur della lega, ben nobili per sangue ma di legger 
levatura, mostrandosi capi ai popoli già mal inclinati, ed i quali 
altro non aspettavano che questo; e comparsi, il mese d'aprile 
dell'anno passato, con una petizione, nella quale instavano 
sfacciatamente per la moderazione degli editti, fingendo buon zelo, 
minacciavano non poter tenere, in freno, popoli già sollevati. Alla 
qual petizione rispose Madama con qualche timore (perchè 
aveva cagione di sospettar di tutti), e promise l'opera sua efficace 
per la moderazione degli editti, a lor richiesta scrivendone in 
Spagna. Di dove, o perchè non si credesse il male, o per qual'altra 
cagione si fosse, andaron tardi le risoluzioni, tanto che essendo 
già i popoli sollevati, ed i capi scopertisi nemici al re per le 
loro coscienze, si diedero in più parti alla distruzione delle 
Chiese e de' monasteri. E come suol avvenire a chi voglia trar di 
gran fiume piccol ruscello per giovar a' suoi campi, che trovato la 
corrente un picciol canale, quivi par con tutta la forza 
appoggiarsi, onde non pur bagna, ma contra l'opinion del padrone 
allaga ed innonda ogni cosa; così, forse contra l'opinione de' 
principali della lega, che volevano indur timore e non danno, tanto 
innanzi procederono le sollevazioni eretiche contra li cattolici, 
che dalla rovina delle chiese e de' monasteri, e dalle predicazioni, 
si venne alle uccisioni, alle rapine e alla manifesta ribellione 
delle città; alle quali cose più bisognò d'industria e di forza, 
che non pensò forse mai per innanzi chi fu principal cagione del 
moto.</p>
<p>Tale è la vera istoria di questo accidente, del quale in qualche 
parte a Sua Maestà può ascriversi la cagione; perchè non avendo 
forse avuto riguardo alla natura de' suoi soggetti, e alla maniera 
con che vissero per innanzi, procurò quella riformazione, la quale 
fu poi cagione di tanto male e di tanto pericolo di perdere quello 
stato, e forse con quello qualche altro ancora. E perchè alla 
rovina del tutto par quasi che basti un piccol principio, si 
aggiunse che non stimando Sua Maestà quella lega, lasciò ch' ella 
potesse produrre quegli effetti, onde a lui convenne spogliarsi del 
cardinale, e dettero quei popoli in aperta sollevazione. Le quali 
cose forse non occorrevano ella avesse potuto o voluto trovarsi là 
nel principio della lega, già sono quattro anni, quando era con sì 
grande istanza chiamato da Madama e dagli stessi signori; i quali 
speravano presente il re, farsi valere in modo che Sua Maestà 
si fosse fidata e servita di loro, siccome aveva fatto sempre 
l'imperatore suo padre, e già essa medesima, nelle cose più 
importanti del governo e della guerra. E chi volesse ora considerar 
la cagione onde procedesse che non si scoprissero quei principali 
signori più apertamente contrari al benefizio del re, e onde 
avvenisse che Madama, ricevendo gli ordini di Spagna, potesse, 
servendosi de' valloni e della gente assoldata col denaro del re dar 
due rotte agli eretici in campagna, astringer Valenziana e 
finalmente costringere Anversa e l'altre città sollevate, ad 
accettar i presidj; troveria che non fu altro se non che essi non 
ebbero mai pensiero di ribellarsi, ma sibbene d'impedir l'erezione 
dell'Inquisizione al modo di Spagna, coi qual mezzi, dubitavano a 
poco a poco perdere dell'autorità e della riputazione che hanno 
avuto fin ora. Oltra che tengono per certissimo, quella severità 
dover esser la rovina del commercio e del paese; perciocchè cadendo 
per gli editti nella pena ciascuno che praticasse con eretici non 
altrimenti che il medesiino eretico, consideravano che praticando, 
per cagion di mercanzie tedeschi, francesi ed inglesi, sottostavano 
a gran pericolo sendo in arbitrio del tribunale rovinare qual più 
gli piacesse del paese per la pratica di tal gente; e che il paese 
medesimo poi mancherebbe del commercio, perchè, i mercanti 
forestieri, tutti quanti eretici avrebbono fuggita la severità di 
quel tribunale.</p>
<p>Avendo dunque i signori o col suscitar quei capi che protestarono, 
ovvero dissimulando, poste le cose in termine che si lasciò di 
eseguir gli editti, promettendo anco Madama a nome regio non alterar 
le cose dalla maniera di orima, parendo loro di avere ottenuto ciò 
che volevano, cominciarono a muoversi contra i tumulti; e così 
adoperandosi la maggior parte di loro daddovvero, sono stati cagione 
che Madama con la forza abbia potuto ridur le cose alla pace e alla 
quiete che si sente al presente. Che se i signori fossero stati di 
cuor ribelle, credo che non sia dubbio che, dovendo  essi 
temere la gran forza del loro principe, non avesser pensato di 
prevalersi, non dico de' tedeschi, perchè bisogna acquistarli col 
pagamento (il che per lungo tempo non è per esser a' fiamminghi 
facile molto), ma de' francesi, i quali benchè, lor siano odiosi 
assai, in tal caso sarebbono stati più grati che gli spagnuoli 
condotti dal principe fatto lor nemico per castigarli: ed essi 
francesi all'incontro, senza forse, non avrebbono negato la lor 
opera, perchè l'utile che avrebber conseguito facendosi signori di 
quei paesi, che possono tenersi per un gran regno, avrebbe superato 
facilmente il parentado e qualsivoglia altro rispetto di religione e 
di fede. E questa cosa più che altra, nel principio de' moti, diede 
grandissimo pensiero a Sua Maestà, perchè poteva con ragion 
dubitare di tutto questo; e fu forse cagione di far risolvere il 
consiglio a dar intenzione ch' ella fosse per muoversi in persona 
con grosso esercito, e far molti mesi innanzi strepito d'apparecchi 
d'armi e di soldati, per dar tempo allo scoprir la radice di questo 
male, e potervi più sicuramente applicar quella sorte di medicina 
che meglio paresse accomodata; non restando frattanto il re di dar 
vigore a Madama col consiglio e col danaro, acciò ella potesse, 
fidandosi in quei capi che più le paressero fedeli, o quietare i 
tumulti prima che vi bisognasse l'esercito reale, o pur scoprire 
più apertamente l'intenzione di quei signori e l'appoggio che 
avevano. Perciocchè scoprendosi in questi intenzione peggiore e 
appoggio gagliardo, avrebbe allora il re pensato più maturamente se 
fosse stato bene o procedere innanzi con le armi o pure col negozio 
tentar quello assestamento che s'avesse potuto migliore; ed in 
contrario, scoprendosi più chiaramente non essere in quelli altro 
pensiero che impedir la novità della Inquisizione, procedere con 
quel termine di più o men forza che fosse stato bisogno.</p>
<p>La qual maniera di procedere si vede ora essere stata molto
prudente; perciocchè sperando forse i maggiori capi fiamminghi che 
dovesse star contenta Sua Maestà dell'opera loro, la qual passati 
quei primi principj si mostrò assai diligente e fedele onde non 
avesse a mandare altro esercito di spagnuoli, procederono tanto 
innanzi contro le inique sette che fatti sospetti a tutti del 
paese, e inimicatisi del tutto gli eretici, si deve credere che 
perdessero del credito e della riputazione che avevan prima; in 
maniera che, ancor che avessero voluto, non è più stato in loro 
arbitrio il muoversi nè con francesi nè con altri, sia chi si 
voglia. Però ha potuto il duca d'Alva entrar sicuramente in Fiandra 
con gli spagnuoli, e li potrà distribuire per le fortezze, e ora 
potrà il re con maggior fondamento pensare a radrizzare le cose di 
quel governo come, gli piace. Nel che è nondimeno da credere che 
sia Sua Maestà per procedere con gran destrezza, acciocchè la 
disperazione non renda quegli uomini arditi ad altri pensieri; 
perchè infine conviene ella fondar la stabilità di quegli stati 
più sopra l'amor de' popoli che sopra la forza degli spagnuoli, 
sendo ognuno per natura pronto alla libertà, ma i fiamminghi 
massimamente, che sempre vissero liberi. E se in Italia si veggono 
gli spagnuoli tener con la forza i regni di Napoli e Sicilia, e lo 
stato di Milano, si è all'incontro veduto ne' tempi addietro 
novità nel regno e sollevazioni di grand' importanza quando hanno 
avuto speranza dell'aiuto di qualche forza straniera; e ora la 
sicurezza consiste più nella lontananza di chi possa aver voglia e 
mezzo di agitarli, che nella benevolenza di quei vassalli, o nella 
forza degli spagnuoli. E se lo stato di Milano è stato saldo, 
benchè combattuto dai francesi, più s'ha da ascrivere alla 
sinistrezza di quella nazione che alla buona volontà de' popoli, o 
alla forza di dentro, perchè stanno fermi più tosto per non cader 
in servitù forse più aspra della spagnuola. Ma questi stati di 
Fiandra, che son circondati per ogni parte da chi ha potere e voglia 
di possederli, tanto si può crederè che siano per star fermi nella
devozione del lor signore quanto saranno tenuti con la destrezza 
onde non caggiano in disperazione, la qual li inducesse a chiamare e 
tedeschi e francesi, i quali non molto differenti nè per lingua nè 
per costumi, in tal caso non sarebbono a loro ingrati; ed i 
francesi di buona voglia, e per la vicinanza, e per l'utile che pur 
troppo è grande, non fuggirebbero l'occasione. E questo basti 
quanto alle cose di Fiandra.</p>
<p>Lo stato di Milano ha ora gravezza, che si può riputar tutta 
ordinaria, d'un milion d'oro, che è tutto consumato e dalle 
obbligazioni antiche fatte dai duchi e dall'imperatore Carlo, e 
dalle spese per i bisogni ordinari, che sono al presente 400 
uomini d'arme, 600 cavalli leggeri, 3000 spagnuoli, governatore 
e castellano di Milano, senatori, ministri, offiziali diversi, 
guardie d'altre fortezze, fabbriche di fortificazioni e altre spese; 
di maniera che è assai che questo stato supplisca a tante cose 
senza poter pensare, di cavarne più, considerando quanti anni 
continui abbia sopportato guerre di grandissima importanza; che non 
è forse provincia o stato al mondo che abbia tanto lungamente e con 
tante gravezze sentito danni e incomodi quasi incredibili, nè sia 
mai stato sollevato nè anco in tempo di pace.</p>
<p>Le comodità che riceve Sua Maestà più principali da questo stato 
sono che esso è un antemurale a Francia; la quale, siccome 
desiderosa di cose nuove e d'altro imperio, potrebbe facilmente 
quando ne avesse il dominio, più oltre passare nell'Italia a turbar 
la pace, e pensare con maggior animo al regno di Napoli, tante volte 
tentato e non mai fermamente ottenuto. E serve anco a Sua Maestà 
per più facile transito ne' suoi stati di Fiandra, fuggendo il mare 
e l'obbligo di domandarlo a' francesi, si come le è occorso fare al 
presente; le quali due cause furon forse le principali che mossero 
l'imperatore a dar sempre parole al re Francesco I di rilasciargli 
il ducato, essendo però risoluto a fare il contrario.</p>
<p>La sicurezza di questo stato consiste, così per le sollevazioni di 
dentro che per i nemici di fuori, nelle fortezze e ne' soldati 
spagnuoli che l'hanno in guardia; onde non può alcun di dentro 
pensare a cose nuove, benchè avesse pronta la voglia, perche i 
ministri son vigilanti e la pena è vicina. Non è però tanto 
fornito di fortezze che bastino, perchè può essere assaltato di 
fuori da' francesi, che hanno aperta la via per due luoghi che 
tengono in Savoja, Pinerolo e Sivigliano, e, per altra parte 
dagli svizzeri i quali, senza trovar fortezza hanno libero il passo 
di Varese sino a Milano. Ma lo sforzo e per l'una parte e per 
l'altra è necessario che sia gagliardo, non potendosi fidare i 
francesi della grazia di quei popoli, i quali, ricordevoli del 
dominio loro, più abborriscono quel nome che tutte le gravezze e le 
estorsioni spagnuole.
Onde allora potrà dubitarsi di qualche mutazione, che si veggano i 
francesi e gli svizzeri molto gagliardi, o gli spagnuoli poco 
diligenti a quella guardia. </p>
<p>Le entrate del regno di Napoli sono due milioni d'oro, computando 
quello che si chiama donativo, che è d'un milione di due anni in 
due anni, e si possono tener tutte per ordinarie poichè ogn' anno 
arrivano a questa somma. Di questi si consumano nelle spese 
ordinarie 1,200,000, onde n'avanza ogn'anno e più e meno secondo 
che sono più e meno le spese straordinarie, che nascono per il più 
dal timore dell'uscita dell'armata turchesca. Nelle spese ordinarie 
si contano le guardie d'Orbetello, Portercole, Talamone e il 
castello di Piombino, luoghi in Toscana; 600 uomini d'arme, 600 
cavalli leggeri, 3000 spagnuoli per guardia delle fortezze, 12 
galere e altre cose che soverchio sarebbe il dirle tutte.</p>
<p>Le comodità che riceve Sua Maestà da questo regno son grandi 
perchè ha cavalli per l'una e per l'altra milizia, ha uomini in non 
picciola quantità, e da piede e da cavallo, de' quali si può 
servire dove vuole. Ha di più molti legnami per galere; e per esser 
questo regno circondato da due mari, non le possono mancar uomini da 
remo in gran numero. Ha appresso tanta copia di grani, che basta non 
solo a nodrir sè medesimo, ma a far abbondanti altri paesi ancora.</p>
<p>La mala soddisfazione che è ne' grandi e ne' piccoli rende questo 
regno poco sicuro a Sua Maestà sempre che fosse assaltato da 
mezzana forza; e l'esperienza l'avrebbe fatto vedere allora che 
Paolo IV mosse la guerra, facendo venire monsignor di Guisa; al 
quale se veniva mantenuto ciò che gli fu promesso, è opinione 
d'uomini pratici di quello stato che tutto cadeva nelle mani de' 
francesi, perchè già si sentiva qualche apparecchio di dentro per 
non mancare all'occasione.</p>
<p>Il malcontento nasce nei grandi dalla poca fede che mostra 
avere il re di loro, dai pochi trattenimenti d'utile e d'onore che 
lor vengono dati essendo la maggior parte dispensati agli spagnuoli, 
e quel che importa più, dall'esser poco osservati i loro 
privileggij; e ne' più bassi, dalle gravezze che vengon loro 
imposte molte più che non possono sopportare, per le quali 
spessissime volte vien venduto il letto alla povera vedova che non 
si trova altro al mondo che quello; e questa è una delle cause 
principali della moltitudine così grande di ladroni che si sentono 
in quel regno.</p>
<p>L'isola di Sicilia, con 600,000 ducati che rende ogn' anno, non 
basta per sè medesima alle spese che occorrono di 3000 spagnuoli, 
guardie di fortezze, 12 galere, guardia della Goletta, vicerè, e 
altri ministri, ma è necessario che il re faccia sempre provvisione 
di 200 e 300,000 ducati più per supplire a ogni cosa.</p>
<p>La maggior comodità che cavi il re di quell'isola è la gran copia 
de' frumenti. Però si dice ella essere stata granaio di Roma, e ora 
fa copiosa Genova e molti luoghi di Spagna, con che cava il re molto 
danaro, imponendo più o meno per la tratta; la qual cosa benchè 
paia esser a danno de' mercanti, è nondimeno a danno dei popoli, i 
quali di necessità convengono abbassare il prezzo a' grani, se 
vogliono smaltirli. Onde per questo, e per altre molte e nuove 
gravezze che sopporta quell'isola, insieme col non esser fatta stima 
de' lor privilegi, i quali sono dell'istessa natura di quei 
d'Aragona, dal qual regno ella dipende, sono così mal contenti e 
disperati tutti, così nobili come ignobili, che se non fussero 
tenuti in freno dalla forza, sendo ogni luogo pieno di spagnuoli, e 
avessero principe potente al quale appoggiarsi, si vedrebbe 
certissimo qualche novità importante. Nè si puo dir quest' isola 
difesa dagli assalti esterni; perchè, avvengachè Siracusa e 
Trapani, quella con porto bellissimo per capacità, e l'altra con 
spiaggia bonissima per tutta l'estate, siano forti sì che molta 
forza e molto tempo bisognerebbe per isforzarle; nondimeno per 
l'altra arte essendo Augusta porto grandissimo, Catania 
eccellentissima spiagga, e il Faro di Messina tutto buon porto 
e questi senz' alcuna fortezza, vien giudicato da uomini 
pratici della guerra, ed intendenti di quei luoghi, ch' essi 
resterebbono assai facilmente oppressi. E se all'armata del Turco 
venisse voglia di tentar l'impresa, le sarebbe facile per la 
comodità de' porti e delle spiagge non difese, nè sarebbe 
difficile ch' ella s'impadronisse di Messina, città principale 
dell'isola, essendo soggetta ai monti in maniera che tutta sino alla 
radice della muraglia può esser battuta dall'artiglieria; e perduta 
Messina, o fortificata Catania dal nemico, che lo potrebbe far quasi 
in un subito, il rimanente dell'isola non avrebbe riparo.</p>
<p>La Goletta, Orano e il Pignone, tre luoghi in Barberia, sono di 
spesa al re, ma di grandissima comodità a Italia e Spagna, perchè 
tenendo occupati quei porti, che sarebbon nido di ladroni, son causa 
che sentano men danno e l'una e l'altra da simil gente; ed ha per 
essi comodità il re di mettere in terra quanto vuole per far 
maggior progresso in quelle parti.</p>
<p>Di Sardegna non occorre dir altro poichè non è cosa di molta 
importanza per esser quasi deserta, e importa più la spesa che il 
benefizio. Il medesimo si può dire dell'altre isole Maiorica, 
Minorica e Ivica, le quali pure sono cosa che non merita particolare 
discorso. Le isole Canarie, perchè non sono se non a comodità de' 
particolari e de' mercanti, le Signorie Vostre mi daranno licenza 
ch' io non ne parli.</p>
<p>La Nuova Spagna e il Perù, con altre isole e paesi che passano 
sotto nome delle Indie, sono ricche d'oro, d'argento, di perle, e 
d'altre diverse mercanzie, che non dirò quali elle siano per non 
esser lungo fuor di proposito. La loro ricchezza non dà per vero 
altro benefizio ordinario al re che 500,000 ducati un anno per 
l'altro, ma gli dà bene comodità grandissima di valersi dell'oro e 
dell'argento che vien portato in Spagna, del quale, benchè sia de' 
particolari, può benissimo servirsi, come ha fatto altre volte, e 
questo anno massimamente, che ritenendo tutto l'oro e l'argento di 
quelli che non eran mercanti, assegnando loro cinque per cento 
d'utile, s'è servito per più di 300,000 ducati; e se avesse 
avuto maggior bisogno, avrebbe potuto prevalersi di più di 
cinque milioni, che tanto e più n'entra un anno per l'altro in 
Spagna.
Nè può dubitar della sollevazione di quei popoli, perchè mancano 
d'ingegno e di forza. Può ben sospettarsi degli stessi spagnuoli o 
governatori o altri, che per ricchezza e per seguito siano di stima, 
perchè la lontananza li rende arditi; e gli esempi che si son 
veduti altre volte nel Perù, de' Pizzarri, e questo pure 
ultimamente nella Nuova Spagna de' fratelli del marchese di Vallio, 
già figliuolo di Fernando Cortes, il primo conquistator di quella 
provincia, possono confermare simil sospetto. A questo procura il re 
di rimediare mandando a quel governo uomini di fede conosciuta; nè 
lascia in libertà d'ognuno l'andarvi, ed è parco nelle licenze, e 
le nega del tutto ai parenti di chi governa; e in somma vigila 
quanto più può sui disordini che possano avvenire. Ai danni poi 
che possano succedergli per via di fuori, provvide già son due anni 
distruggendo alla Florida il forte fatto da' francesi, il quale 
senza dubbio era in parte ove comodamente dando ricetto alle 
arinate, poteva impedire il ritorno dalla Nuova Spagna alle flotte, 
e così in fine levar del tutto il tratto di quella parte. E così 
si vedrà il re sempre pronto a vietare ad ognuno non spagnuolo 
quella navigazione e il metter piede in quella terra con alcun 
forte.</p>
<p>Ora è tempo ch' io ragioni della Spagna, della quale è necessario 
ch' io parli un poco più lungamente, perciocchè essa è il più 
principal membro di tutti gli stati di questo serenissimo re, 
importantissimo per la grandezza e ricchezza sua, e per le comodità 
quasi infinite che ne riceve. Oltra di che è ben ragionevole che 
essendo io stato trentun mesi cont(inui in essa, debba di questa 
più particolarmente e con maggior fondamento parlare.</p>
<p>La residenza e la molta diligenza di Sua Maestà Cattolica in 
Spagna è stata di tanto giovamento fin' ora, che ha fatto ascender 
l'entrate sue ordinarie fino alla somma di cinque milioni d'oro in 
circa e se continuasse in pace coi principi cristiani e non 
fusse molestato dal turco, senza dubbio si farebbero ancora 
maggiori. Il dire particolarmente in che consistano sarebbe cosa 
lunga, e forse non necessaria, ma sol alcuna delle Signorie Vostre 
Eccellentissime avesse piacere, di vederne il fondamento, riceverò 
favore a mostrarglielo. Ora queste così grandi entrate, rendono l' 
istesso benefizio al re, che rendon l'altre degli altri suoi stati, 
perchè son medesimamente consumate da obbligazioni e da spese 
ordinarie; e le obbligazioni e gl'interessi son tanti, che quel che 
resta non basta a queste spese; però bisogna aggiungervi 400,000 
ducati, che si cavano ogni anno dal sussidio del clero per le 
galere, e dal servizio che soglion dare i regni d'Aragona di tre in 
tre anni, quando il re fa quelle corti, che importa 200,000 scudi 
l'anno.</p>
<p>Questa provincia è tanto grande e ricca, che puo prestar al suo re 
grandissime comodità, e la principal forse è la gente, la quale 
essendo tutta atta alla guerra anzi non essendo quasi buona per 
altro, nè volendo far altro ha fatti benefizii grandissimi al suo 
signore, e in Italia specialmente, la quale ne può essere pur 
troppo buon testimonio; e questa comodità sarebbe anco maggiore se 
l'India non ne avesse cavato e cavasse tuttavia una gran parte. 
Perciocchè tirati gli uomini dall'utile, ha pieno di sè questa 
nazione quella parte in maniera che viene affermato, da chi può 
saperlo, che si trova ora nell'India quasi tanto numero di spagnuoli 
quanto nella medesima Spagna; onde avviene che il mancamento degli 
uomini in questa provincia sia tanto grande, che sia stata riputata 
gran maraviglia l'aversi raccolta quest' anno la somma di 14,000 
fanti per mandar fuora; che non essendo poi tutti bisognati, 4000 
tornarono alle lor case. Ha cavalli bellissimi ma invero, come non 
sono in gran numero, così non vaglion molto alle fatiche per la lor 
debolezza, perchè una giornata è sufficiente a guastarli; e però 
non ha il re da farvi sopra gran fondamento. Abbonda di tutte le 
sorti di miniere, fuorchè del rame, ma di tutte non cava quel gran 
benefizio che si potrebbe se più abbondasse la Spagna di boschi e 
d'acque che non abbonda; due cose necessarie per il frutto 
delle miniere. Può aver molte navi d'ogni sorte; sendo le marine
tutte, e massimamente quelle di Biscaglia, abitate da uomini a ciò 
molto atti; nè mancan anco navi forestiere, che quasi sempre si 
trovano a quelle scale, delle quali può il re servirsi a sua 
voglia. </p>
<p>Ma perchè qui forse può desiderar la Serenità Vostra d'intender 
la cagione perchè avendo Sua Maestà tanta comodità ne' suoi stati 
di far galere e armarle, ella nondimeno di proprie non ne abbia più 
di 65, contentandosi di tener le altre da diversi particolari, 
dirò quel ch' io ho sentito dire da persone di stima in quella 
corte; cioè che il re pensa non solo non esser necessario, ma forse 
potergli tornar dannoso più numero di galere. Perciocchè sapendo 
di non poter mai raggiugnere per grandezza l'armata del Turco, che 
può sempre avanzarlo, considera che l'accrescer la propria di 
numero non sia altro che eccitar quella potenza ad accrescer 
similmente la sua, come mostra l'esperienza; perchè quando aveva 
l'imperator Carlo 60 galere, ne aveva il Turco più di 100; e 
ora che questo re ne ha 100, si vede la somma di quello avanzare 
200. Il qual augumento viene stimato a gravissimo danno; perchè 
non potendo mai per numero equipararsi al Turco, e in conseguenza 
non potendo contrastargli a forza aperta, avviene che l'augumento 
dell'armata nemica può farsi tale da poter non solo tener lontana 
l'armata cattolica, ma insieme ancora con gran forza e con molta 
gente assaltar i luoghi del re; la qual cosa non sarebbe facil tanto 
se quell'armata fosse più debole. Per non dar dunque occasione a' 
Turchi d'accrescer tanto l'armata che ne venga sì grave danno, 
concorrono quei signori del consiglio nel pensiero che non sia bene 
armare più numero di galere. Un'altra causa v'è ancora, la quale 
è più manifesta, ed è questa; che essendo tutte le galere di Sua 
Maestà di schiavi e di forzati, questi non posson mai essere in 
tanta copia che bastino ad armarne ogni gran numero. Armar di 
liberi, come fa la Serenità Vostra, non è possibile così tosto, 
perchè non essendo introdotto in alcuna parte de' suoi paesi questo 
esercizio di buona voglia, non v'è alcuno al presente che vi 
pensasse tanto più che non è ascoso ad alcuno il mal 
trattamento de' galeotti nelle galere di Spagna, dove muoiono per 
disagio di tutte le cose. E l'intendersi anco per certo che, se pur 
vi fu alcuno a servire di volontà, è stato poi tenuto a forza 
tutto il tempo della sua vita, la qual cosa occorre ordinariamente 
in coloro che vanno condannati o per un anno o per quanto tempo si 
voglia, onde non può avere il misero più speranza di uscire e 
massimamente se è stimato buon remo ha causato un timore così 
eccessivo ed orribile in tutti di quella nazione, che forse non 
basterebbe oro a farne loro venir la voglia. Onde, per introdurre 
questa milizia, bisogna prima migliorar gli ordini e levar tanta 
ingiustizia, e poi aspettar che l'esperienza, la qual s'acquista col 
tempo, mostri ai vassalli il contrario di quello che vien fatto al 
presente. Concludendo dunque questa parte, che ho stimata necessaria 
per quei rispetti che possono venire in considerazione in qualche 
tempo a questo eccellentissimo Senato, dico che queste sono state le 
due cagioni principali perchè non abbia al presente Sua Maestà 
maggior corpo d'armata, e perchè non si possa nè anco creder con 
ragione ch' ella sia per averne per molti anni.</p>
<p>Oltre a queste comodità ch' io ho detto, ne ha molt' altre Sua 
Maestà che sono d'importanza grandissima, fra le quali metto il 
numero grande delle ricche prelature, perchè contiene in sè questa 
provincia sei arcivescovadi, la maggior parte di 40,000 ducati di 
rendita, senza quello di Toledo che arriva a 200,000, non 
computando la rendita propria della chiesa e dei canonici la qual 
tutta insieme vien detto arrivare alla somma di mezzo milione d'oro. 
I vescovadi sono 39, la maggior parte de' quali rende 20,000 
ducati l'anno; e  v'hanno abbazie e prelature, che tutte sono 
conferite dal re medesimo. Oltra di che l'esser egli finalmente gran 
maestro dei tre ordini d'Alcantara, Calatrava e San Jago, ne' quali 
sono 300 commende da due fino a quindici e venti mila ducati di 
rendita, che pur sono conferite dal medesimo re, gli dà tanto modo 
di beneficar i suoi vassalli di qualsivoglia condizione, che supera 
in questa parte tutti i principi cristiani. Queste sono le 
principali comodità che ha Sua Maestà dalla Spagna le quali anco 
si possono assai augumentare di straordinario. E ne sia 
esempio la copia del denaro che mai gli è mancata a questi anni 
passati per le provvisioni necessarie alla difesa della Goletta e di 
Malta contro l'armata turchesca, la quale vien detto avergli fatto 
gettar poco meno di due milioni d'oro. E grande poi si vede esser la 
comodità stessa in occasione delle cose di Fiandra. Che se per 
innanzi, nelle occasioni di guerre, pareva pure che quel re fosse 
stretto, ciò da altro non veniva se non perchè non erano ancora 
scoperte tante maniere e tanta facilità nel trovar denari; 
avvegnachè lo stare in Spagna tanto lungamente e con tanta pace, e 
con pensiero di provvedere, gli ha fatto scoprire quello che, stando 
fuora ed occupato, non avrebbe forse conosciuto mai, nè avuto modo 
d'eseguirlo.</p>
<p>Quanto a quello che tocca alla quiete intrinseca di questa 
provincia, dico esser la principal causa di questo la grandezza del 
re, e la poca potenza e il poco credito de' grandi: due cose che non 
eran ne' re antecessori di Ferdinando il Cattolico, godendo essi 
solo parte della Castiglia, perchè i regni di Granata e di 
Andalusia sino all'ultimo re furon goduti da' Mori, e avendo i regni 
d'Aragona, di Catalogna e di Valenza re separato, ed il simile era 
anco di quel di Navarra. Onde avveniva che sendo quei re di poco 
stato, ed in necessità continua di combatter coi Mori; e in 
contrario i signori particolari assai potenti ed insolenti per il 
bisogno che avevano i re del lor servizio, erano astretti a 
procedere con essi con gran rispetto per fuggire le sollevazioni, 
alle quali erano pronti e facili i grandi per ogni picciola cagione, 
spesse volte ricorrendo senza riguardo ai re mori, come si legge 
nelle loro istorie. Nè mancavano molti nobili vassalli di 
seguitarli, poichè le grazie e mercedi, che da essi avevan sempre, 
li astringevano, non avendo il re di che poter esser liberale e 
grazioso con tutti. Al che s'aggiungeva anco la gran comodità che 
avevano i gran maestri dei tre ordini di beneficare i cavalieri, i 
quali non dal re, a cui toccava distribuire solo la dignità di gran 
maestro, ma dai medesimi gran maestri riconoscevano le commende; le 
quali cose tutte così come indebolivano il re, così facevano 
gagliarde le parti de' grandi.</p>
<p>Ma Ferdinando, favorito dalla fortuna e dall'intelligenza 
delle cose del mondo, fattosi possente per l'acquisto e congiunzione 
di tanti regni, e in sè riunita, con l'autorità del pontefice, la 
dignità di gran maestro degli ordini, diede in un tempo a sè, 
largo modo di beneficare i vassalli, e lo tolse a' grandi; ai quali 
per aggiunta avvenne il perder insieme quel rispetto che il re aveva 
a loro, e l'ossequio dei vassalli.</p>
<p>Questo principio in vero fece poco augumento sotto l'imperator 
Carlo V, che successe a Ferdinando, sendo egli nato e nodrito in 
Fiandra, e poco curando o forse poco potendo fermarsi in Spagna, e 
poco mostrando di amare questa nazione, talchè si può dire che 
appena fosse riconosciuto da' spagnuoli per lor signore naturale; e 
però fu astretto molte volte a contentarsi di quel che pareva loro, 
e sentir anco alcuna sollevazione, come fu quella delle comunità, 
la quale fu di grandissimo pericolo alla quiete di tutti quei regni. 
Ma il re presente, nato e nodrito in questa provincia, è in 
contrario del padre tanto amatore della nazione spagnuola, che a lei 
sola è aperto il consiglio di stato, e poche dell'altre cose più 
importanti d'utile e d'onore son godute da' italiani o da' 
fiamminghi; e coltivando sì gran radice ha potuto cavarne frutti 
così potenti, che ben veramente può dirsi esser egli il primo re 
di Spagna, perchè comanda assolutamente ciò che gli piace, e da 
ciascun grande con gran rispetto viene obbedito, perchè a loro 
ancora, oltre il fuggir la pena, giova la grazia regia alla quale 
non manca modo per soddisfare all'ambizione loro.</p>
<p>A queste cause, che sono le principali, si aggiugne non esser ora 
alcuno che per sangue reale sia rispettato o tenuto maggior degli 
altri; con la quale uguaglianza vien tolta a ognuno l'occasione di 
pensare a nuove cose; e così infine è bisogno che ciascuno, per 
grande che sia, sia contento della fortuna che Dio gli diede, 
perchè ha più certa la pena che la speranza del benefizio operando 
in contrario. Onde avviene che possa il re operar contro loro 
qualunque cosa, purchè sia giusta, come ha fatto, pochi anni sono, 
cavando a molti molte decime che erano soliti risquotere anticamente 
dai loro vassalli, perchè fu giudicato il re averne ragion più 
certa. Oltra i grandi, i cavalieri ancora hanno causa di 
contentarsi, perchè in fatto le mercedi e le grazie del re li 
rendon comodi e onorati; e i popoli appresso, benchè offesi, e nel 
sale che pagano ora un terzo di più che non pagavano prima, e nella 
perdita de' loro comunali (che goduti già da loro ad arbitrio, ora 
convengono, se vogliono goderli, comprarli dalla camera), benchè 
per poca cosa hanno similmente cagione di star quieti; perchè 
mancando loro i capi, ed essendo più intenti (parlo della maggior 
parte) o alla guerra o all'arricchire che all'ozio, attendono ad 
andar fuori, o in Italia, dove vanno assai volentieri per l'onore e 
per l'utile, o nell'Indie per le ricchezze. Onde il restante di 
questa gente, che non è molta rispetto alla gran provincia, che è 
maggiore assai della Francia, restando larga di campagna e d'altre 
comodità, ha gran causa di star contenta; e questa contentezza si 
fa maggiore vedendo in fine la giustizia esercitarsi con egual 
rigore sopra i grandi come sopra ciascuno di loro. L'Inquisizione 
anco, la quale è severissima quanto si possa dire, perchè ha 
autorità sopra la vita, l'avere e l'onore degli uomini di qual 
condizone si voglia, è essa ancora un grandissimo freno, e forse il 
maggior di tutti per la quiete. Il che essendo conosciuto da questo 
re, è causa ch' egli attenda quanto più possa non solo alla 
conservazione ma all'augumento dell'autorità di quel tribunale. 
Però in tempo di Pio IV procurò per men male che il papa mandasse 
un legato e persone per giudicare l'arcivescovo di Toledo in Spagna, 
e s'indusse poi con molta difficoltà a richiesta del papa presente 
a mandarlo a Roma, perchè stava pur impresso nella mente di Sua 
Maestà che ciò dovesse apportar gran pregiudizio all'autorità di 
quel tribunale; e certo può credersi che altro papa che questo, o 
per santità non simile a lui, non avrebbe cavato l'arcivescovo di 
Spagna. E questo è quanto appartiene alla sicurtà per quei di 
dentro.</p>
<p>Da quei di fuori è la Spagna assicurata per la sua giacitura, che 
non la fa contermine con altro stato che la Francia (avvegnachè il 
Portogallo non cada sotto questo rispetto in considerazione), 
dalla quale resta anco compiutamente separata dai monti Pirenei, che 
vanno per una parte a bagnarsi nel mare Oceano e per l'altra nel 
Mediterraneo. Ed è questa barriera resa dall'industria così 
sicura, che può benissimo, Sua Maestà Cattolica gloriarsi non 
esser provincia forse nel mondo fra' cristiani che sia stata, dopo 
l'uscita de' mori, in più lunga quiete ed in più lunga pace di 
questa. E se la medesima diligenza fosse stata continuata, non 
avrebbon nè anco potuto i corsari spogliare, come han fatto, una 
terra del duca di Sessa in quel di Granata, che è quindici miglia 
lontana dalla marina, e corseggiare il mare con gravissimi danni del 
re e d'altri particolari, come fecero i due anni passati. Ma 
l'essersi spogliata quella costa della sua guardia delle venti 
galere per servirsene nelle parti d'Italia, e il non attendersi alla 
guardia di terra, che per ordine di quei regni dovrebbe essere di 
3000 fanti e 3000 cavalli, se non con gran negligenza fu cagione 
di tutto il male; al quale nondimeno, potrà il re rimediare assai 
facilmente, dove per l'una parte e per l'altra non si manchi di 
diligenza. Così fosse facile riparare al danno che può avvenirgli 
più grave dalla parte d'Algeri, luogo infame per i corsari di 
Barberia; perciocchè potendosi ivi far massa di qualche numero di 
galeotte e galere, con le quali possono all'improvviso assaltar 
quella parte della costa che più lor piace, trovano grandissima 
copia di mori, i quali, benchè in apparenza si dicano servi di 
Cristo, veri servi non dimeno sono di Macometto; i quali stanno 
pronti all'occasione di libertà, non altrimenti che stiano in 
Grecia i nostri cristiani fra' Turchi. La qual cosa, se avvenisse, 
potrebbe apportar danno alla Spagna simile a quello ch' ella ha 
sentito ne' tempi addietro; perciocchè, tratto solo il numero di 
100,000 persone da portar armi da un numero di 500,000 che 
ognuno afferma trovarsi in Barberia, questo solo basterebbe a 
mettere in conquasso qualsivoglia più forte provincia, non che 
questa che per tal parte non ha fortezza che l'assicuri nè in terra
persona esercitata che faccia testa. E però sendo conosciuto 
dall'imperatore Carlo simil pericolo, tentò, benchè 
infelicemente, quell'impresa d'Algeri, alla quale concorse 
volentieri tutta la Spagna prevedendo il suo male. Il quale essendo
pure conosciuto da questo re, fu ragionato più volte in tempo
mio, e fatte provvisioni per tentarla di nuovo, pensando con
questo di porsi compiutamente in stato di sicurezza; ma ciò
che si possa sperare non so, perchè s'intende essere Algeri
assai forte per sito, ma molto più forte per numero e qualità di 
soldati. Però vien detto dai capitani, che si trovarono con 
l'imperatore Carlo, non esser questa impresa da farsi con
meno di 150,000 persone. Oltrechè vien anco considerata la
stagione per assaltarlo; perchè se l'una l'assicura dai venti,
non la fa però sicura dall'armata del turco; e se l'altra le leva
questo pericolo, la sottopone a fortuna di mare, come avvenne
all'imperatore.</p>
<p>E questo è quello ch'io ho stimato a proposito doversi dir da me 
in questo luogo delle ricchezze, della forza, e delle comodità che 
cava questo serenissimo re da tutti i suoi stati; per le quali, 
riducendole in somma, si vede egli avere più di nove milioni d'oro 
ogni anno, aver copia di gente in Spagna, in Fiandra e in Italia, 
della quale si può servire dove e come gli piace; aver una milizia 
spagnuola continuamente pagata, che, senza la guardia delle 
fortezze, giunge alla somma di 25,000 fanti, contando quei che si 
trovano in Fiandra, i quali però può credersi che non siano più 
per levarsi; aver cavalli per la guerra d'ogni sorte, che tutti 
nascono ne' suoi paesi, senza esser astretto a mendicarli come sono 
necessitati tant' altri principi; avere 100 galere, 65 proprie e 
35 pagate a diversi particolari; aver vettovaglia per tutto in 
abbondanza non solo al bisogno de' propri stati, ma da farne copia 
agli altri; aver comodità di legnami ne' regni di Napoli, di 
Sicilia, e di Spagna per far galere quanto vuole; aver uomini che le 
possano armare e guidare; ed insomma aver tante comodità di trovar 
danari, tante forze, tante ricchezze, e tanti modi di augumentarle, 
che non è dubbio che guidate con buon consiglio, e maneggiate 
come conviene, non fossero per far effetti e progressi grandissimi.</p>
<p>Ora si degni la Serenità Vostra d'intendere con quali uomini e con 
qual consiglio sia governata la gran macchina di tanti regni, e di 
quali uomini si serva o si possa servire quel re in occasione di 
guerra. Ha dunque la maestà del re Filippo II il perno e la 
confidenza sua nelle cose di stato sopra due consigli, che si 
chiamano di guerra e di stato. Quelli che entrano in essi sono il 
duca d'Alva maggiordomo maggiore Ruy Gomez de Silva grande somelier 
di Sua Maestà e maggiordomo maggiore del principe suo figlio, il 
duca di Francavilla suocero di Ruy Gomez, don Antonio di Toledo 
cavallerizzo, maggiore, don Giovanni Manrique maggiordomo maggiore 
della regina, ed il conte di Feria capitano della guardia; e 
ultimamente è stato introdotto il duca di Medina Celi, che fu già 
vicerè di Sicilia. Col consiglio di questi si governa e si regge 
questo edificio; da questi dipendono tutte le deliberazioni 
importanti, e senza questi non fa il re alcuna cosa di momento. Vero 
è che tuttochè sieno sette che consigliano, si può nondimeno dir 
due solamente, perciocchè tutti dipendono o dal duca d'Alva o da 
Ruy Gomez, i quali sono fra loro di parer quasi sempre diversi. Ma 
siccome nelle cose di guerra e nelle risoluzioni importanti di cose 
di stato deferisce sempre più il consiglio, e il re medesimo, al 
duca d'Alva, perchè ha più esperienza che Ruy Gomez, come si vede 
ora più chiaramente nel carico di generale che ha avuto per i moti 
di Fiandra, con tutte le condizioni più utili e onorevoli ch' egli 
stesso s'immaginasse; così in contrario nelle cose di grazia, di 
danari di mercedi di pagamenti e simili, per l'affezione del re, ha 
Ruy Gomez sempre il meglio. Tutti questi signori sono di belle 
qualità dotati, ma il duca d'Alva ha più esperienza di tutti 
perchè è nodrito ed allevato ne' consigli e nella guerra. È 
gentilissimo Ruy Gomez, affabile, di buon ingegno, accorto e 
discreto in ogni cosa. Di buona natura sono il duca di Francavilla e 
il duca di Medina Celi. Di buon' intenzione è don Antonio di Toledo 
e il conte, di Feria. Qualche più pratica ha don Giovanni Manrique, 
per essere stato in Italia con qualche carico, ed è vecchio. 
Entra in questi consigli ancora don Luigi d'Avila, ma è solo quando 
vien chiamato. Vi ha luogo anco il confessore, che è il vescovo di 
Cuenca, ma è, per puro favore, e per soddisfare a quel desiderio. 
Sono anche i medesimi consigli aperti al principe figliuolo e a don 
Giovanni d'Austria fratello di Sua Maestà; ma per essere amendue 
giovani, sono in quel luogo per imparare. Don Giovanni d'Austria, 
che è di ventun anni, di bella e grata presenza, è amato da tutti 
in estremo, e segno ne vedemmo assai chiaro allora che prese le 
poste improvviso per trovarsi al soccorso di Malta, che si mosse 
tutta la corte de' più principali e più nobili cavalieri per 
seguitarlo; principal cagione forse che il re, mutando opinione, 
commettesse che ritornasse. Di lui posso dir poco, perchè non 
essendo impiegato da Sua Maestà in alcuna cosa, nè sentendosi anco 
in che per ora abbia animo, d'impiegarlo, non è alcuno che, possa 
con ragione affermar niente.</p>
<p>Il principe, che nel mese di luglio passato entrò ne' ventidue 
anni dell'età sua, non è molto disposto della persona nè è molto 
bello di faccia, benchè sia bianco e biondo. È curvo alquanto, e 
non ha le gambe eguali; con tutto questo è di gran lena e di gran 
fatica, perchè cavalca ed esercita l'armeggiare ogni giorno molte 
ore. È ardente nelle cose sue e forse precipitoso, facilmente 
s'adira e nell'ira ha dato segno d'esser crudele. È amico di 
verità, nemico de' buffoni, si diletta di gioje e di vederle 
intagliare. Non fa stima d'alcuno, e quanto uno è più grande tanto 
più par ch' egli lo sprezzi. È religioso, e però sollecito alle 
prediche e ai divini offici, ed è pietoso a' poveri dandone segno 
con la limosina, che sempre eccede la mediocrità, perchè è solito 
dire così convenirsi a principe suo pari. Dona volentieri molto 
grossamente ed è splendidissimo quando vuole beneficare alcuno, il 
che fa assai spesso, e lo fa con tanto ardore e con tanta efficacia, 
che a forza i ministri del padre alcuna volta son astretti a 
compiacerlo. Volentieri attenderebbe ai negozj, però fa gran 
domande, volendo intendere anco da qualche principal ministro 
de' principi ciò che tratta col padre, adirandosi se gliel' 
asconde. Non è amico de' servitori del re; e di Ruy Gomez, che ora 
è suo maggiordomo maggiore, è stato inimicissimo, ma ora par che 
l'ami di cuore, perchè la destrezza di quest' uomo può vincere 
ogni gran rustichezza. Per i disordini grandi del mangiare, e delle 
fatiche soverchie e fuor' di tempo, più volte ha patito grandissime 
malattie. Per lo passato è stato tenuto per troppo casto, ma pochi 
mesi sono diede segni assai manifesti del contrario; onde così come 
resta ora allegrata la Spagna per la speranza di successore 
naturale, così sta dubbia del suo governo quando a Dio piaccia che 
sia in sua mano.</p>
<p>Gli uomini più principali per l'esecuzione di questi consigli, 
nelle cose pertinenti alla guerra, sono al presente, in mare, don 
Garzia di Toledo che ha carico dell'armata con titolo di generale, 
Giovan Andrea Doria, nipote del principe, giovane molto stimato e 
avuto caro dal re, che serve con dodici galere, e il Cardona 
catalano, che è capitano delle galere di Napoli. Altro capitano non 
ha in mare che sia di nome, e questa penuria fa cagione 
dell'elezione di don Garzia, che resta ancora a quel carico per la 
inedesinìa strettezza. Pare che noti possa con ragione pensarvi il 
signor Giovan Andrea Doria, perchè non avendo voluto il re tenergli 
pagate se non dodici galere delle venti che gli restarono dopo la 
morte del principe suo zio, è piuttosto segno di non fidarsi che di 
volerlo onorare con carico tanto importante.</p>
<p>In terra può servirsi del duca d'Alva, benchè gia vecchio d'anni. 
Il duca di Sessa è in qualche stima, ma la sua liberalità, che 
passa ogni termine anco di persona reale, lo rende spaventevole al 
re, che sì tien per fermo che non sia per servirsene mai. Di buon 
nome è il marchese di Pescara e non è dubbio ch' egli non 
sia per esser adoperato e se fosse stato un poco più destro con gli 
spagnuoli, a' quali s'è mostrato senza rispetto poco amorevole, e 
che fosse stato al re suo signore in alcun particolare più 
ossequente, si tien per fermo ch' egli sarebbe anco più innanzi che 
non si trova al presente, perchè in fatto ha perduto assai della 
grazia che aveva prima. E questi son gli uomini principali per 
condurre gli eserciti di Sua Maestà in campagna; fra i quali, se 
non si fossero alterate le cose di Fiandra, s'avrebbon potuti 
mettere il conte di Egmont, il conte di Aremberg, il conte di Meghem 
e il principe d'Oranges, tutti principali nella Fiandra, e i quali 
hanno avuto carichi importantissimi. Vi è anco Cesare da Napoli, ma 
è molto vecchio, benchè vigoroso d'animo. Vi sono Ascanio della 
Cornia, Vespasiano Gonzaga, Marcantonio Colonna, Cesare Gonzaga e 
Antonio Doria, tutti trattenuti con carichi o pensioni da Sua 
Maestà. Altri ne ha pure, come sono don Alvaro di Sande, don Alonso 
Pimentel, che ha la guardia delle galeotte, e altri simili, che non 
fa ora a proposito il nominarli. Trattiene anco molti capi 
principali nella Germania, ne' quali spende ogn' anno 30,000 
ducati; ma è solo per potersi servire ne' suoi bisogni di quella
gente, come si è servita altre volte.</p>
<p>Ha udito sin qui la Serenità Vostra il numero degli stati di 
questo serenissimo re, la sua ricchezza, e le comodità che ne cava 
di genti, di cavalli, e d'altre cose per le quali sono i principi 
stimati grandi. Ha udito quali siano gli uomini del consiglio, e i 
capi che può avere per le esecuzioni della guerra; tutte cose 
pertinenti alla prima delle due parti ch' io promisi trattare nel 
principio del mio ragionamento, che fu quella della potenza. Mi 
resta ora a dire dell'altra spettante all'inclinazione dell'animo di 
Sua Maestà verso ciascun principe de' cristiani; la qual cosa 
allora potrò far meglio ch' io abbia discorso un poco sopra il modo 
del suo vivere, e in particolare e in pubblico, e che io avrò 
disegnato con le parole le cose più importanti circa alla sua 
natura; perciocchè da queste, quasi da radice più certa, 
sorgerà quest' ultima parte delle affezioni: la quale è 
importantissima quanto altra di che io abbia parlato finora, ma 
certo più dilettevole; onde non deve rincrescere alla Serenità 
Vostra di continuarmi anche in questa la sua benigna udienza.</p>
<p>È la Maestà Sua, la quale il maggio passato entrò negli anni 
quarantuno dell'età sua, non molto alta di persona, che è forse 
più piccolo di me, bianco, e di pelo biondo, grato di faccia, e non 
gli dà alcuna disgrazia quel poco di mento che spinge in fuora 
(proprietà di tutti di casa d'Austria), di moto tardo, ed è tale 
sì per natura, perchè è flemmatico, e sì per educazione e per 
volontà, perchè mostra più decoro e più gravità. Questa sua 
complessione lo rende paziente nell'udire e lo fa grato nelle 
risposte, le quali aiutate da un sorriso mentre ragiona, lo fanno 
amabile assai. È memoriosissimo, e spesse volte ricorda cose con 
stupore de' ministri; è religiosissimo, e ne mostra segni in parole 
e in fatti, onorando la chiesa d'Iddio, frequentando gli officj 
divini, e usando quattro e sei volte l'anno comunicarsi. Ama 
sommamente la solitudine e la campagna, e la state massimamente, nel 
qual tempo poco volentieri consente le udienze agli ambasciatori e 
agli uomini di negozio. Non è molto domestico con alcuno, nè 
s'intende che stia, anche quando è più risserrato, altramente che 
con gravità reale. È stimato che sappia dissimulare ottimamente 
l'ingiurie per vendicarsene a tempo, e ne mostrò segno assai chiaro 
in questi moti di Fiandra, che non ebbe mai forza alcuno avviso, o 
buono o rio che fosse, d'alterar la faccia e le parole di lui da 
quello che son solite a vedersi e udirsi negli altri tempi. Attende 
con grandissima diligenza quasi ogni giorno alla materia del denaro, 
procurando quanto più può l'augumento d'esso; la qual cosa non 
può biasimarsi, perchè chi si trova impegnato del tutto con un 
debito di trentacinque milioni d'oro solamente in Spagna, ha gran 
ragione di pensare di riaversi, e si deve scusare se negli atti 
della liberalità viene stimato parco, se parco però può dirsi chi 
fa doni di 150,000 ducati in un colpo, come fece nel ritorno di 
Fiandra al duca d'Alva, e a molti altri signori di quel paese 
di 40 e 50 mila, ed a diversi signori e cavalieri, quando fece 
le corti a Monzone, di 10 e 20 mila, e pur ora al conte di Feria 
di 30 mila, e 8 mila d'entrata in vita a un suo figliuolo (certo 
doni anzi magnifici che liberali); e l'edificio che ha cominciato 
nella villa dell'Escuriale, che sarà un monastero per i frati di 
San Girolamo, dimostra la magnificenza del suo animo, perchè 
facendo conto dallo speso finora in quest' opera, vien concluso non 
potersi consumar meno sino al fine di tre milioni d'oro. È 
vigilantissimo nelle cose della giustizia, tanto che è tenuto 
severo, d'onde procede che i ministri, per imitare il loro re, son 
severissimi, e qualche volta passano anco tal termine. Questa
severità, avvenga che sia oltra il giusto e ad alcuni dannosa,
è nondimeno un bene universale, perchè ha poche parti il mondo 
dove sia sicura la strada e di giorno e di notte come in tutte 
quelle provincie che sono sotto nome di Castiglia Vecchia e Nuova, 
che sono Leone, Toledo, Murcia, Granata e Andalusia, e altre ancora 
distinte da queste, che sono Galizia, Biscaglia e Navarra; che gli 
altri tre regni d'Aragona, Catalogna e Valenza non hanno la medesima 
sicurtà, perchè non ha il re in questi l'autorità assoluta che ha 
negli altri luoghi già nominati, sendo questi governati per proprie 
leggi, nelle quali essendo grandissimi disordini, avviene che sien 
travagliati da discordie di cittadini e da ladroni al pari di qual 
si voglia più tristo luogo del mondo. Nè può pensare il re di 
rimediarvi, perchè non patiscono quei popoli che si levi pur in una 
piccola cosa alcuno de' privilegi loro, ed è assai che lo 
riconoscano come re, come comportano i loro instituti, prestando il 
servizio di 600,000 ducati di tre in tre anni quando Sua Maestà 
si compiaccia della visita di quei regni.</p>
<p>Quanto alla parte che tocca ai negozj, è Sua Maestà facile 
all'udienza degli ambasciadori quando la chieggono, ed in 
questa si mostra sempre benignissimo. Vero è che non dà 
quella soddisfazione compiuta che si potria desiderare, perchè se 
gli si parla di negozi la risposta è rimettersi al suo consiglio, e 
ogni fatica è vana se a lui si torna non piacendo ciò che ha 
determinato il consiglio, perchè, pur nuovamente ascoltando, non 
risponde altra cosa. Il che convien essere agli ambasciatori e ai 
negoziatori molte volte di danno, non potendo esser ne' ministri il 
medesimo fine che nel loro signore perchè il giudizio corrotto il 
più delle volte da particolar passione non lascia discernere il 
giusto, nè per la parte di chi negozia, nè per quella talvolta del 
medesimo re. Il quale se volesse attendere e rispondere ai 
particolari delle cose, farebbe senza dubbio, almeno per sè, 
miglior giudizio, e i segretari con meno avidità che non fanno 
attenderebbono a' loro offizj, nei quali ora arricchiscono senza 
discrezione, mercè della larghezza di chi per ben negoziare si 
sforza di mostrar con gli atti la virtù sua. Il tempo poi 
dell'udienza pubblica è la mattina prima di andare a messa, e per 
un' ora dopo il desinare che ha in pubblico. Riceve i memoriali, 
ascolta, e risponde benignamente; i quali poi veduti da un suo 
aiutante di camera, che è già pratico delle cose, sciente il re, 
invia ciascun di essi memoriali a quel segretario a cui 
s'appartiene; e può allora chi negozia ricorrere a quel consiglio 
dove è rimesso per espedirsi. </p>
<p>In niun consiglio si trova mai Sua Maestà quando si consigliano e 
terminano i negozi; ma terminati che sono, chiama le consulte, le 
quali son tre, l'una di Spagna, l'altra dell'Indie, e la terza 
d'Italia, che indifferentemente si fanno secondo la copia de' negozi 
ed il volere di Sua Maestà, che in tutte vuol ritrovarsi. Quivi 
legge il segretario le terminazioni già fatte, le quali se son di 
giustizia poche volte vengon corrette da Sua Maestà, ma se sono di 
grazia molto più spesso. Le determinazioni dunque approvate da Sua 
Maestà sono firmate di sua mano, siccome anco tutte le cose, per 
poco importanti che sieno; le cose del consiglio di stato e di 
guerra passano d'altro modo, perchè di ciò che si è consigliato 
vien fatta relazione a Sua Maestà a parte da alcuno de' 
consiglieri, e molte volte dal segretario, domandando anco spesse 
volte qualche scrittura per intenderle meglio.</p>
<p>Poche volte sento dire ch' ella alteri le deliberazioni di 
esso ma però in questi moti di Fiandra mi è stato affermato avere 
ella spessissime volte rifiutato il parere, comandando che meglio si 
consigliasse; e si è mostrato in questo accidente di sorte, che è 
parso ad alcuni poter affermare che il re non si fidi molto de' suoi 
consiglieri, perchè conoscendo gli odj pur troppo grandi che sono 
fra il duca d'Alva e Ruy Gomez, più volte ha voluto che si consigli 
un' istessa materia quando senza l'uno e quando senza l'altro.</p>
<p>Da quanto ho detto della natura e del modo di vivere di questo re, 
parmi dunque che assai facilmente si possa congetturare avere egli e 
per natura e per volontà, l'animo volto alla pace con tutti d'onde 
per conseguenza si può cavare, per venir ormai a quest' ultima 
parte dell'affezione a' principi, che sia per confidar sempre di 
quelli che gli sembrino conformarsi con tal pensiero, posciachè per 
esso si conferma con più sicurezza nel successo del suo desiderio.</p>
<p>Può dunque credersi che del presente pontefice confidi molto in 
questo proposito, perchè per la maniera che tiene può rimanere 
assicurato ognuno non aver egli alcun pensiero alla guerra, ma 
sibbene, come padre universale, con gli offizj procurar sempre la 
pace fra tutti i principi cristiani. La qual cosa è cagione che non 
abbia potuto in Sua Maestà, per levarlo di tal confidenza, l'avere 
il papa proceduto così rigorosamente onde le sia convenuto a forza, 
e contra il parer del suo consiglio, mandar l'arcivescovo di Toledo, 
a Roma, ed esserle stata denegata la crociata tant' anni goduta, che 
pareva che fosse già fatta suo patrimonio, la qual' importava 
400,000 ducati d'utile ogn' anno; perchè conosce, nella prima 
aver il papa suprerna ragione, e nella seconda non muoversi da altro 
affetto, che da semplice fine di bene.</p>
<p>Dell'imperatore par che confidi assai, perchè gli mostra 
affezione grandissima, scrivendogli sempre, di sua mano e a' due 
figliuoli che son nella sua corte mostra amor paterno, e per aiuto 
contra del turco, due anni passati, l'ha servito di 300,000 
ducati. All'incontro par che abbia avuto segno grandissimo dell'amor 
di lui nell'occasione de' tumulti di Fiandra, perchè pretendendo 
l'imperatore qualche ragione in essa non pure non s'è mostrato 
desideroso di mettervi il piede, ma in contrario s'è veduto pronto 
a consigliar per la quiete di quella provincia; e questi sono segni 
i più principali onde si possa credere affezione molta fra questi 
due principi. La quale nondimeno pare che si debba presupporre fin 
dentro a certi termini, sendo ragionevole che tanto stiano fra loro 
amici quanto sia benifizio dell'uno e dell'altro. Non con poca 
riputazione si mantiene l'imperatore co' principi della Germania per 
l'affezione del re di Spagna, e questa medesima forse gli gioverebbe 
anco qualche cosa contra il turco, se quel signore avesse l'animo 
alla guerra; perchè la congiunzione di tali due principi potrebbe, 
esser tenuta di non poco momento per impedire qualche gran disegno 
degl'infedeli. All'incontro tenendo Sua Maestà Cattolica con gli 
offizj ben contento l'imperatore di sè, s'assicura di quell'animo 
vivo e pronto alle novità, sì per natura e sì per necessità 
causata dal molto numero di figliuoli; e fino a questo segno ogni 
ragion di stato può far credere che il re di Spagna sia per 
mostrarsi con lui amorevole e offizioso, ma non già che sia per 
congiungersi più strettamente per danno d'altri a maggior grandezza 
di quello. Perchè lasciando che simil congiunzione saria opera in 
contrario della natura di lui, che pur importa qualche cosa, si 
metterebbe il re Cattolico in pericolo che la potenza 
dell'imperatore tornasse in fine a suo danno; e non è alcuno sì 
sciocco che stando sicuro in buono stato, voglia da sè stesso 
arrischiarlo; e il re di Spagna creda ognuno esser prudente e a quel 
fine ogni suo auto sempre indrizzare, che lo possa più fermamente 
mantener nello stato nel quale si trova al presente, poichè questo 
può essere con ragione stimato buono.</p>
<p>Del re di Francia tanto confiderà nella pace quanto sarà 
quel governo in poter della madre, perchè par pure che in donne, 
anco nelle cose di stato, possano gli affetti e la congiunzione del 
sangue; che mutandosi il governo nella persona del re, è da credere 
che si muti anco parere nel re di Spagna, dovendo presupporre che la 
natura, la giovanezza, e il consiglio de' suoi spingano il 
Cristianissimo a quello a che si son veduti sempre inclinare tutti 
gli antecessori di lui i quali hanno più sempre amato la guerra, 
anco con disavvantaggio, che la pace sicura. Alla qual cosa non 
tanto forse sono stati pronti per gli odj che si leggono essere fra 
queste due case, quanto per la fiera natura di quella nazione, la 
quale si sente sempre con tant' odio della quiete, che s'è veduta 
più volte per piccola cagione romper la pace poco innanzi conclusa. 
Un'altra cosa tien viva maggiormente questa natura, ed è che male 
può comportarsi, da chi può tenersi egual d'un altro, in alcuna 
cosa maggioranza. Però i re di Francia, che in sè stessi si stiman 
tali, eccitato il fomite di natura da questo vento di simultà, si 
veggono facilissimamentè rompere e tregue e paci, in quella parte 
principalmente dove può aver luogo simil umore. Le quali cose sendo 
molto bene conosciute dal re di Spagna, son cagione di tenerlo 
sempre in sospetto, e dove è sospetto, chiaro è sfatarsi la 
confidenza; onde non è valso l'esser cognato di quel re per non 
dubitar che si movessero francesi in occasione dei moti di Fiandra, 
che anzi sino al fine si vide il re starne sospettosissimo. E per 
aggiunta, il sentirsi spesse volte dall'ambasciatore del 
Cristianissimo, d'ordine del suo re, rimproverar la morte de' suoi 
francesi alla Florida nell'India, e domandar gastigo di Pietro 
Melendes, che ne fu autore, tien vivo maggiormente il sospetto; 
poichè potrà il re di Francia quando gli parrà tempo più comodo, 
muoversi con qualche nuova ed apparente cagione. </p>
<p>Della regina d'Inghilterra può confidare, perchè così 
comportano gli odj antichi e nuovi che sono fra quelle due nazioni, 
Inglesi e Francesi. Oltre che non vuole ragion di stato che si 
veggan mai unite queste due corone a danno del re di Spagna, perchè 
la vicinanza d'un regno tanto grande e tanto unito come quello de' 
francesi, quando fosse fatto maggiore per nuovo acquisto, sarebbe a 
quell'isola forse più che tremenda.</p>
<p>Dei re di Polonia e di Portogallo non ha che sospettare, perchè 
l'uno è lontano, e l'altro non ha forze.</p>
<p>Del duca di Savoia confida assai debolmente, perchè oltre che quel 
duca sarà sempre più pronto alla pace che alla guerra, può 
dubitare nondimeno ch' egli, per interesse dello stato suo, quando 
si movessero i francesi e l'astringessero a dichiararsi, fosse 
forzato a esser con loro, non comportando la troppa vicinanza, e la 
debolezza del suo stato, il poter star neutrale, e nè meno il 
mostrarsi contra di loro.</p>
<p>Poca è l'affezione che ha con quel di Fiorenza, perchè, l'ha 
provato inquieto, e uomo che sa valersi dell'occasione. E lo sa 
Siena, che ha fatta sua con l'artificio, e l'avrebbon saputo 
ultimamente i Genovesi per le Cose di Corsica, se il re chiaramente 
non gli avesse l'asciato intendere ch' egli non vi pensasse, 
essendosi il duca due volte offerto di liberar quell'isola da 
Sampiero Corso e dai ribelli per assicurarla dai francesi, ch' egli 
affermava averne non poca voglia.</p>
<p>Del duca di Ferrara tanto si considera sicuro quanto staranno in 
pace i francesi; perchè, non ostante il parentado contratto con 
l'imperatore, può star pur in dubbio ch' egli sia per seguitare 
l'umor antico di quella casa, e saranno bisogno più altri segni 
perchè sia certo del suo contrario.</p>
<p>Mostra affezione al duca di Mantova, perchè quella casa non mancò 
mai, e però s'è veduto pronto a recuperargli il Monferrato 
sollevato contro lui, facendo, già due anni cavalcar tutta la 
cavalleria dello stato di Milano per quell'effetto.</p>
<p>So che il duca di Parma non può esser che suo, perchè ha la 
fortezza di Piacenza in sua mano.</p>
<p>La signoria di Genova non può esser d'altri, perchè la 
maggior parte dei cittadini sono interessati per tutte le loro 
facoltà, che sono grossissime, in tutti i suoi regni.</p>
<p>Il duca d'Urbino è suo stipendiario.</p>
<p>Lucca non è considerabile.</p>
<p>Resta a dire della confidenza che possa aver Sua Maestà di questa 
serenissima Repubblica; la qual confidenza stimerei soverchio 
argomentarla dalle buone parole e dagli offizj sempre amorevoli 
usati meco, perchè queste son cose usate da lui per buona creanza 
verso ciascuna persona. Però lasciando questo, dico che il maggiore 
argomento che si possa avere del suo buon animo verso la Serenità 
Vostra, sia il conoscerla con l'istesso pensiero ch' ella ha di 
conservar in pace ed in tranquillità il suo stato, senza cupidigia 
di più accrescerlo, perchè suole la convenienza delle volontà il 
più delle volte partorire affezione reciproca dell'una con l'altra. 
S'aggiunge a questo, che essendo la Serenità Vostra senza 
comparazione, cavata Sua Maestà più forte in Italia d'ogni altro 
principe, sta ella sicurissima mentre starà in amicizia con lei, di 
non aver mai guerra in essa, se non con danno forse di chi la 
movesse; ed in contrario può dubitare che dove paresse a questa 
eccellentissima Repubblica mutar pensiero, accostandosi con chi 
avesse voglia di molestarla, sia Sua Maestà per sentir maggior 
danno da lei che da qualsivoglia altro principe in Italia più 
nominato. Però io non dubito niente che sia Sua Maestà per far 
sempre ogni officio più amorevole per tenere la Serenità Vostra 
ben soddisfatta, da che in lei sola crede star, quanto all'Italia, 
la quiete e la pace, ch' ella per natura, per abito, e per proprio 
beneficio, desidera tanto. Al che la farà sempre anco più ardente 
il sentirsi quasi ogni anno perturbazioni dall'armata turchesca, la 
quale se una volta (che Dio non voglia) portasse genti ad occupar 
qualche luogo in Sicilia o in Puglia, troppo più bisogneria forse 
per discacciarle che non comportino le proprie forze. Alla qual cosa 
non può pensare Sua Maestà aver miglior rimedio che una buona e 
più congiunta amicizia con questo serenissimo Stato. Dal quale 
accidente io prego con tutto il cuore la somma potenza di Dio che 
tenga questa eccellentissima Repubblica sempre lontana; 
posciachè pare, a chi vuol ben considerare la condizion de' tempi 
presenti, che per altra parte che per questa non possa la Serenità 
Vostra perder la quiete, in che ella ora si trova; sendo per l'una 
parte l'imperatore poco potente per sè, medesimo, e dagli aiuti di 
Germania, anco per la difesa, per diversi rispetti, favorito assai 
debolmente, ed il re Cattolico per l'altra un fermo, stabile e 
possente propugnacolo a difesa contra ciascuno.</p>
<p>Di manierachè siccome si può sperare, per gli accidenti di fuora, 
quando non sia questo del turco, questa eccellentissima Repubblica 
esser, durante la vita di Sua Maestà, per vivere in sicurissima 
pace; così per i moti di dentro può sperarsi il medesimo, 
vedendosi Vostra Serenità vigilantissima a tre cose principalmente:  
l'una, a non lasciar pullulare gli eretici, essendo pronta e 
sollecita al gastigo contra ciascuno; l'altra, a tener col mezzo 
della giustizia, e del non procurar mai novità d'importanza ne' 
popoli, ognuno contento: e la terza in fine, esser sì vigilante e 
gelosa delle sue cose, che non disprezzi qualsivoglia piccolo 
principio, il quale potesse poi far sollevazione importante. Fra le 
quali tre cose, le due ultime non avvertite forse come bisognava da 
questo serenissimo re (che dell'altra non puo assicurarsi), sono 
state cause immediate dei tumulti e delle sollevazioni di Fiandra; 
perchè le novità di grand' importanza tentate da Sua Maestà 
diedero occasione ai grandi di mal contento, ai quali la moltitudine 
poi, macchiata d'eresia, aperse la strada onde potessero a loro 
riparo valersi de' popoli già concitati contra la vera religione; e 
la tardanza poi di Sua Maestà e il non credere che la lega fatta da 
loro fosse per partorire alcun mal effetto, fu compiuta cagione di 
quella rovina. Mentre dunque attenderà la Serenità Vostra con 
somma vigilanza a tutto questo, siccome ha fatto con somma prudenza 
finora, può sperare una certissima pace per lunghissimo tempo, con 
la quale vien la Serenità Vostra a goder quella quiete tanto nel 
mondo desiderata, ma così pocò esseguita, a non esser astretta 
d'imponere gravezze insopportabili ai vassalli per mantener la 
guerra, e di metter in pericolo i suoi popoli di sopportare incendi, 
rovine, prigionie, devastazione de' campi e delle città, 
violazioni de' templi, de' monasteri e delle vergini, a voglia 
dell'avarizia della rabbia e della lussuria de' soldati e de' 
capitani; le quali cose sogliono avere origine il più delle volte 
dal desiderio  mal regolato de' principi. I quali mentre vogliono 
con ingorda brama accrescere e augumentare lo stato, partoriscono 
con proprio danno ne' loro popoli tutti i mali che può sentire ogni 
misera persona; la qual cosa come dobbiamo credere che sia 
comportata dal Signore Dio con pensiero di severo gastigo, così è 
da tener per certissimo che gli aggradì sommamente, e sia per 
compensare lo zelo di quel principe che s'adopri in contrario, sì 
come ha fatto da molti anni in qua questa eccellentissima Repubblica 
sempre pronta ad una così santa e pia operazione, e tanto conforme 
alla divina volontà.</p>
<p><hi rend="italic">Manca nel codice la solita conclusione</hi>.</p></div1></body></text></TEI.2>
