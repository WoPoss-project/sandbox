<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>La dottrina delle due etiche di H. Spencer e la morale come scienza</title>
      <author>Erminio Juvalta</author>
    </titleStmt>
    <extent>159 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001308</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La dottrina delle due etiche di H. Spencer e la morale come scienza</title>
        <title type="part">fascicolo</title>
        <author>Juvalta, Erminio</author>
        <publisher>Fusi</publisher>
        <pubPlace>Pavia</pubPlace>
        <date>1904</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-20T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-21T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="parte" n="Parte prima">
<div2 type="capitolo"><head>Capitolo I</head>
<argument><p>(Esposizione)</p></argument>
<p>Pubblicando nel giugno del 1879 <title>I dati 
dell'Etica</title> prima che fossero composti il secondo e il 
terzo volume dei <title>Principi di Sociologia</title>, lo Spencer 
giustificava questa deviazione dall'ordine del suo 
programma col timore di non poter compiere l'opera finale 
della serie: <title>I principi di Etica</title>.</p>
<p>"Degli indizi che in questi ultimi anni si ripetono con 
maggior frequenza e chiarezza m'hanno avvertito che la 
salute, se non la vita, mi può venir meno per sempre, 
prima che io compia l'ultima parte del compito che ho 
assegnato a me stesso. <hi rend="italic">Quest'ultima parte è quella per 
la quale io considero come sussidiarie tutte le parti 
precedenti</hi>. Il mio primo Saggio su <title>L'ufficio proprio 
del Governo</title> scritto fin dal 1842 indicava 
vagamente il mio pensiero intorno a certi principi 
generali di bene e di male nella condotta politica; e da 
quel tempo in poi il <hi rend="italic">mio fine ultimo</hi>, lasciando 
indietro tutti i fini prossimi è stato quello di 
<hi rend="italic">trovare una base scientifica ai principi del giusto e 
dell'ingiusto</hi> nella condotta in tutta la sua 
estensione. Lasciare incompiuto questo fine, dopo aver 
fatta una preparazione così ampia per raggiungerlo, 
sarebbe una sventura alla cui probabilità non posso 
pensare senza sgomento; e sono ansioso di evitarla, se 
non del tutto, almeno in parte"<note place="foot" lang="eng">
<bibl><title>the Principles of Ethics</title>. Pref. To Part I (when 
first issued separately), London, 1892, vol. 
I, P. VII.</bibl></note>.</p>
<p>Qualche cosa di simile alla catastrofe preveduta 
sopraggiunse infatti; perché dopo un lento decadimento e 
indebolimento progressivo egli fu costretto dall'86 al 
90 a sospendere qualsiasi lavoro. Fortunatamente nel 
90 poté riprenderlo: ed anche allora, la sua prima 
preoccupazione fu quella di compiere i <title>Principi 
di Etica</title>; e pose subito mano a quella parte della 
Morale, che dopo i <title>Dati</title> gli pareva più importante: 
la quarta (Giustizia)<note place="foot" lang="eng">
<bibl><hi rend="italic">Op.. Cit.</hi>, Pref. to Part IV (when first iss. 
sep.), Vol. II, p. VIII.</bibl></note></p>
<p>Colle parole e col fatto egli mostrava dunque che 
l'intento supremo al quale consapevolmente convergevano 
tutti i risultati della sua speculazione, era un intento 
morale. Par che riecheggi in lui la voce di Spinoza: 
<quote lang="lat">Finis in scientiis est unicus ad quem omnes sunt 
dirigendae</quote>. E in realtà, come le idee madri della 
sua teoria penetrano e illuminano tutti gli scritti suoi, 
anche i minori, così vi circola dentro e li riscalda il 
soffio vigoroso del suo ottimismo; e la dottrina 
dell'evoluzione par che diventi nel suo pensiero 
soprattutto la comprensione del processo naturale e 
necessario che produrrà in un avvenire lontano ma sicuro 
una umanità giusta e felice. Animata così di speranza, 
la dottrina prende colore di fede. E veramente egli la 
professò come una fede; non soltanto visse per la sua 
dottrina, ma <hi rend="italic">visse la sua dottrina</hi>. E i principi che 
pone a fondamento della morale e del diritto, e di cui 
vuol trovare le ragioni nelle leggi stesse dell'universo, 
ispirano e governano con indomita costanza tutti i suoi 
giudizi e tutte le sue opinioni, da quelle sulla 
Educazione a quelle sull'Etica delle carceri, dalle idee 
sulla Morale politica assoluta alle proteste contro il 
"brigantaggio politico", dalle ironie contro "la Sapienza 
collettiva" a quelle contro "i diecimila sacerdoti della 
religione d'amore che non apron bocca quando la nazione 
è mossa dalla religione dell'odio".</p>
<p>Quella unità e solidarietà di principi teorici e 
pratici, per cui la sua morale si presenta come scienza e 
la sua scienza come una morale, e questo continuo 
cimentare che egli faceva i suoi principi con tutti i 
problemi più vivi del suo tempo, onde la sua 
dottrina pareva prender veste di programma sociale e 
politico, hanno certamente contribuito a produrre questo 
doppio effetto: che la preoccupazione morale si 
insinuasse anche nella critica delle sue dottrine 
teoriche; e che l'opera sua, considerata prevalentemente, 
se non talora quasi esclusivamente, come l'espressione di 
certe tendenze e di un certo indirizzo religioso morale 
economico politico, apparisse, col prevaler di tendenze e 
di aspirazioni diverse, invecchiata e oltrepassata di 
più, e più presto, di quel che altrimenti sarebbe 
apparso.</p>
<p>E così poté facilmente accadere che anche certi 
principi, certi metodi e certe ipotesi fossero lasciati 
in disparte, o si stimassero superati e come logori e 
fuori d'uso, non perché se ne fosse mostrata la falsità 
o la infondatezza, ma perché apparivano connessi e 
solidali con quel sistema o quell'indirizzo che si 
giudicavano superati.</p>
<p>Ora se è vero che a intendere il significato e il 
valore di una dottrina particolare è necessario 
considerarla nelle relazioni col sistema di dottrine di 
cui fa parte, non è perciò meno legittimo considerare 
se essa possa aver valore e segnare un acquisto, anche 
all'infuori della validità di quel sistema e di quelle 
altre dottrine, colle quali primamente si svolse.</p>
<p>L'intento di questo scritto è appunto di esaminare il 
valore teorico e metodico della distinzione tra <hi rend="italic">Etica 
assoluta</hi> ed <hi rend="italic">Etica relativa</hi>; la quale è bensì, nel 
pensiero dello Spencer, parte integrante del suo sistema, 
ma ha, secondo il mio avviso, ragione di essere, 
indipendentemente dall'applicazione che egli ne fa e dai 
postulati che l'hanno suggerita.</p>
<p>Perciò si divide naturalmente in due parti: 
<hi rend="italic">espositiva</hi> e <hi rend="italic">critica</hi>; la prima rivolta a mettere 
in chiaro le ragioni e il significato della distinzione 
nel pensiero dello Spencer; la seconda a esaminare la 
possibilità e la utilità di mantenerla e applicarla 
sotto una forma diversa.</p>
<p>L'esposizione comprenderà pure necessariamente 
due parti: una che richiama, in modo breve quanto è 
possibile ma esatto, il concetto informatore e i 
lineamenti fondamentali di tutta l'Etica; l'altra che 
traccia più distesamente la dottrina particolare 
esaminata.</p>
<p>Quella legge di evoluzione, che si manifesta nell'intero 
universo visibile, nel sistema solare come un tutto, 
nella Terra come parte di questo, nella vita in generale, 
e nella vita di ciascun organismo individuale, nei 
fenomeni mentali degli esseri animati fino al più 
elevato; quella stessa legge si manifesta nei fenomeni 
della vita umana e sociale e quindi anche in quei 
fenomeni della condotta, dei quali tratta la morale. In 
conformità di questa legge e delle leggi via via 
subordinate in cui essa si rifrange, si produce una 
elevazione progressiva nelle forme della vita sub-umana 
ed umana, la quale si traduce in un adattamento sempre 
migliore, più esteso e più durevole alle condizioni da 
cui dipende l'esistenza dell'individuo, e l'esistenza 
della specie; e, dove la vita sociale apparisca, 
l'esistenza della società. Per l'uomo adunque 
l'adattamento riguarda tre ordini di condizioni; ossia è 
di tre forme; e, benché si possa astrattamente 
considerare ciascuna forma per sé, tuttavia, per la 
connessione naturale e necessaria dei fattori dai quali 
dipendono, le tre forme d'adattamento nella realtà 
procedono di conserva con mutue azioni e reazioni 
continue; cosicché a ogni progresso in una forma di 
adattamento corrisponde un progresso nelle altre forme. 
Il limite, verso il quale tende questo processo, è 
l'adattamento completo a tutte le condizioni della vita 
umana più elevata; per il quale il massimo svolgimento 
della vita individuale, e della parentale, e della 
sociale, non solo si conciliano, ma si favoriscono a 
vicenda.</p>
<p>Questo adattamento completo implica non soltanto 
una perfetta conformità esteriore dell'operare alle 
esigenze di una tal vita; Ma implica del pari una 
conformità correlativa e della struttura e delle 
attività, fisiologiche e psichiche; è insomma ad un 
tempo adattamento della condotta e adattamento dei 
fattori interni della condotta. Quindi anche le idee, i 
sentimenti, le tendenze sono, nella loro qualità e 
intensità e gradi di subordinazione, pienamente adatti e 
conformati ai bisogni e alle esigenze della vita in tutte 
le sue manifestazioni, e trovano nelle forme di condotta 
corrispondenti il loro appagamento pieno e concordante. 
Il che viene a dire che l'adattamento completo attua in 
sé le condizioni della massima felicità.</p>
<p>Adunque, massima elevazione della vita, adattamento 
completo, massima felicità, sono per lo Spencer tre 
concetti che coincidono; o, meglio, sono facce o aspetti 
diversi di un medesimo risultato finale, ed esprimono il 
limite verso il quale tende l'evoluzione della vita umana 
nello stato sociale.</p>
<p>È appunto per questa identificazione, che sta in fondo 
al pensiero dello Spencer, tra evoluzione e aumento di 
felicità, che egli può porre come ottima la condotta 
rispondente al limite della evoluzione. Perché lo 
Spencer, come è noto, ammette esplicitamente che il fine 
ultimo, espresso o sottinteso, dell'operare, non può 
essere che una forma di coscienza desiderabile, cioè di 
piacere; e che la condotta è buona nella misura che essa 
apporta, tenuto conto di tutti gli effetti presenti e 
futuri sopra di sé e sopra gli altri, un avanzo dei 
piaceri sui dolori.</p>
<p>Totalmente buona, dunque, o perfetta, non è che la 
forma di condotta che corrisponde a quel limite; ogni 
altra forma diversa, ossia adatta a gradi di evoluzione 
più o meno lontani dal limite, non può essere che 
imperfetta, ossia buona <hi rend="italic">relativamente</hi>, non 
<hi rend="italic">assolutamente</hi>. Quindi due Etiche: Etica assoluta che 
determina le leggi della condotta <hi rend="italic">ottima</hi>; ed Etica 
relativa che cerca di stabilire per approssimazione 
quale sia la condotta <hi rend="italic">relativamente</hi> buona, ossia la 
condotta, che, date certe condizioni reali di svolgimento 
e di adattamento incompleto, è la migliore, o la meno 
lontana dalla condotta perfetta. E quindi la necessità, 
e la priorità logica dell'Etica Assoluta; le cui 
determinazioni riguardano relazioni più generali, più 
semplici, più esattamente definite di quelle 
contemplate. dall'Etica relativa.</p>
<p>Or come si costruirà l'Etica assoluta? ossia quale 
sarà il metodo? Lo Spencer si accorda cogli utilitaristi 
che lo precedono nell'assumere, come criterio per 
giudicare la condotta e determinarne le norme, la natura 
degli effetti o dei risultati. Ma se ne distingue subito 
per il procedimento col quale egli crede che questi 
effetti dei diversi modi di condotta si possano e debbano 
conoscere. Per gli utilitaristi che lo precedono è 
l'induzione empirica, per lui la deduzione.</p>
<p>Non si tratta per lo Spencer di trovare che, in un 
certo numero di casi, certi danni o certe utilità si 
accompagnano con certi atti o cert'altri, e di inferirne 
che rapporti simili si manterranno nell'avvenire; si 
tratta invece di determinare come e <hi rend="italic">perché</hi> alcuni 
modi di condotta siano dannosi e altri utili; o più 
chiaramente, quale condotta <hi rend="italic">debba</hi> essere dannosa e 
quale <hi rend="italic">debba</hi> essere utile. Non è dunque sopra certe 
relazioni empiricamente osservate, ma sulla <hi rend="italic">connessione 
causale necessaria</hi> tra le azioni ed i loro effetti che 
deve fondarsi la determinazione delle norme morali. E, 
poiché questa connessione deve essere alla sua volta una 
conseguenza necessaria della costituzione delle cose, 
deve essere possibile dedurre da principi fondamentali 
quali specie di azioni tendano a produrre felicità e 
quali a produrre infelicità. E le deduzioni così 
ottenute debbono essere riconosciute come leggi di 
condotta e aver valore <hi rend="italic">indipendentemente da una 
estimazione diretta</hi> (individuale e occasionale) <hi rend="italic">del 
piacere e del dolore</hi>.</p>
<p>Ciò che distingue adunque l'utilitarismo, che lo 
Spencer chiama razionale, dall'empirico, e dà carattere 
di rigore scientifico alla ricerca morale, è il 
riconoscimento pieno e adeguato della causalità naturale 
dei fenomeni della condotta; e il vero metodo scientifico 
dell'Etica, come delle altre scienze che abbiano superato 
lo stadio empirico, deve consistere nel cercare e nel 
costruire in sistema non alcune relazioni empiricamente 
stabilite, ma le <hi rend="italic">relazioni</hi> necessariamente esistenti 
tra cause ed effetti in tutta quanta la condotta.</p>
<p>Ma se le leggi della condotta debbono determinarsi per 
deduzione necessaria, quali sono i <hi rend="italic">dati</hi> sui quali 
questa deduzione deve fondarsi? I fatti di cui si occupa 
l'Etica non costituiscono un ordine nuovo che si 
distacchi da un ordine inferiore o precedente, come, per 
es., le formazioni organiche rispetto alle inorganiche, o 
i fenomeni sociali rispetto ai biologici: ma appartengono 
per un verso alla biologia<note place="foot">
Lo Spencer li considera anche come appartenenti alla 
fisica, in quanto, esaminati esternamente, si riducono a 
movimenti e combinazioni di movimenti che cooperano a 
produrre una forma di equilibrio più o meno regolare e 
durevole. Ma questa considerazione (aspetto fisico della 
condotta) può qui senza danno essere tralasciata.</note> in 
quanto sono effetti interni ed esterni di fenomeni vitali 
prodotti nel tipo più elevato degli animali; e per un 
altro alla psicologia in quanto sono coordinamenti di 
azioni suscitati dai sentimenti e guidati dalla 
intelligenza; finalmente, in quanto queste azioni 
direttamente o indirettamente riguardano esseri 
associati, appartengono alla sociologia. La condotta è 
adunque ad un tempo una formazione biologica, una 
formazione psichica, e una formazione sociale: e perciò 
è nei risultati delle scienze corrispondenti che si 
devono cercare i principi fondamentali, i dati 
dell'Etica. E quindi i <hi rend="italic">dati</hi> da cui si debbono dedurre 
le norme dell'Etica assoluta sono forniti dalle 
condizioni che la biologia, la psicologia e la sociologia 
indicano rispettivamente come proprie di un adattamento 
completo.</p>
<p>Ora, in conformità alle leggi di queste scienze 
la condotta corrispondente a un adattamento completo, 
ossia la condotta ottima, è caratterizzata dalle 
condizioni che si possono riassumere nei seguenti tre 
punti:</p>
<list><item><label>I. <hi rend="italic">Condizioni biologiche</hi></label>: Corrispondenza perfetta 
tra gli organi e facoltà umane e le attività necessarie 
alla vita completa, Il che importa che tutte le a 
attività necessarie al massimo svolgimento della vita 
per sé e per gli altri trovino il loro compimento 
nell'esercizio spontaneo di facoltà debitamente 
proporzionate e producenti quando entrano in azione il 
loro <foreign lang="lat">quantum</foreign> di soddisfazione (cioè di piacere).</item>
<item><label>II. <hi rend="italic">Condizioni psicologiche</hi></label>: Corrispondenza 
perfetta dei sentimenti, come motivi dell'operare, ai 
bisogni. Il che importa che i piaceri e i dolori, cui 
danno origine i sentimenti distinti come morali, siano, 
al pari dei piaceri e dolori fisici, impulsi positivi e 
negativi proporzionati nella loro forza ai modi di 
operare richiesti.</item>
<item><label>III. <hi rend="italic">Condizioni sociologiche</hi></label>: Accordo perfetto tra 
le attività dei consociati. Il che importa che tutte le 
attività conducenti alla vita completa di ciascuno non 
solo non impediscano direttamente né indirettamente, ma 
favoriscano la vita completa di tutti. (Stato di pace 
permanente; cooperazione volontaria; nessuna aggressione 
diretta o indiretta; scambio di servizi gratuiti)<note place="foot">
Non è difficile vedere come l'assumere le condizioni 
suesposte equivalga a supporre direttamente o 
indirettamente eliminate tre antinomie che sotto varie 
forme compaiono, si può dire, in tutta la storia della 
morale: l'antinomia tra il piacere presente e il piacere 
futuro, cioè tra piacere e utilità; l'antinomia tra il 
bene proprio e il bene degli altri, tra ciò che è 
richiesto dalla felicità individuale e ciò che è 
richiesto dalla felicità generale: e l'antinomia tra 
sentimenti egoistici e sentimenti altruistici, tra la 
tendenza al piacere e la coscienza del dovere.</note>.</item></list>
<p>La condotta ottima è dunque quella che soddisfa a 
tutte queste condizioni <hi rend="italic">ad un tempo</hi>; e però 
compito dell'Etica assoluta resta quello di dedurre da 
queste condizioni le norme a cui tutte le forme di 
attività umana, a qualunque fine siano volte, debbono 
conformarsi per essere totalmente buone.</p>
<p>Per tal modo sono determinati i principio i <hi rend="italic">dati</hi> sui 
quali deve costruirsi l'Etica assoluta: le condizioni 
della vita umana, individuale, parentale e sociale, 
proprie dello stato di adattamento perfetto; è 
determinato il <hi rend="italic">metodo</hi>: la deduzione; ed è posto 
fuori di contestazione il <hi rend="italic">fine</hi> ultimo che giustifica 
le norme così dedotte e dà alla condotta proposta 
valore di ottima: la <hi rend="italic">massima felicità universale</hi>.</p>
<p>Ma restano due grandi difficoltà: una incoerenza, 
almeno apparente, da togliere, e una lacuna da colmare. 
L'incoerenza è questa: Come si può sostenere che il 
fine della condotta buona è la felicità, se le norme di 
essa condotta devono essere dedotte dalle
leggi necessarie della vita nello stato sociale, e devono 
valere <hi rend="italic">indipendentemente da ogni estimazione diretta e 
individuale del piacere e del dolore?</hi> O, in altri 
termini, come si risolve l'antitesi tra il fine assunto e 
il metodo proposto?</p>
<p>La lacuna è la seguente: Le condizioni che si pongono 
come proprie della condotta ottima e che la deduzione 
morale deve prendere come <hi rend="italic">dati</hi>, sono esse possibili, 
o non esprimono delle esigenze in tutto o in parte 
incompatibili fra di loro? Insomma quello stato finale di 
adattamento completo sotto tutti i rispetti, nel quale le 
condizioni contemplate sono raggiunte, <hi rend="italic">in qual modo e 
per qual via può ottenersi?</hi><note place="foot">
L'analisi e la soluzione di queste due questioni, le 
quali si legano per parecchi nessi tra di loro, ma che 
per chiarezza bisogna considerare a parte, occupano i cap. 
IX-XIV della I Parte dei <title>Principi di Etica</title>.</note></p>
<p>L'incoerenza è risolta così: Il fine è la felicità; 
ma questa, a mano a mano che la vita si eleva, dipende da 
una serie sempre più lunga e complicata di mezzi, 
ciascuno dei quali deve essere raggiunto perché 
sia possibile il fine. Le norme morali rappresentano la 
serie più generale e preliminare di mezzi, appunto 
perché costituiscono la serie più lontana dal fine, e 
quella che deve essere osservata prima di tutte le altre; 
la condizione delle altre condizioni. Ora siccome tutte 
le attività necessarie alla vita tendono a diventare una 
sorgente diretta di piacere (perché i piaceri sono 
relativi alla struttura e questa si modifica secondo le 
attività), così le forme di attività morale, appunto 
perché necessarie, debbono diventare una sorgente 
diretta di piacere. Per tal modo, l'osservanza delle 
condizioni che conducono alla felicità diventa 
direttamente piacevole, ed è adempiuta, senza che essa 
felicità (che rimane il fine ultimo) sia lo scopo 
diretto e immediato della condotta; ossia (ed è un 
pensiero che fa ricordare Aristotele) lo stato di 
godimento finale sopraggiunge come una conseguenza, non 
direttamente voluta né chiaramente rappresentata, 
all'esercizio delle attività morali divenuto per sé 
immediatamente gradevole.</p>
<p>La soluzione della seconda difficoltà, derivante dalla 
lacuna notata, si trova nella conciliazione 
<hi rend="italic">oggettiva</hi>, tra bene proprio e bene altrui, e nella 
conciliazione <hi rend="italic">soggettiva</hi>, tra egoismo e altruismo, 
raggiunte per effetto e della solidarietà crescente tra 
le condizioni di vita dei singoli e quelle del tutto, e 
dello sviluppo concomitante della simpatia.</p>
<p>Colla soluzione di queste due difficoltà lo Spencer 
intende dunque che sia dimostrata la possibilità - dal 
punto di vista scientifico - e la legittimità - dal 
punto di vista morale - della sua costruzione; e con 
questa dimostrazione il pensiero che informa la 
trattazione dell'Etica è, nelle sue linee generali, 
compiuto<note place="foot">
La II Parte (Le induzioni dell'Etica), che nella 
traduzione francese porta il titolo di <title lang="fre">Morale des 
différents peuples</title>, dall'esame delle diversità di 
idee e sentimenti morali dei diversi popoli raccoglie la 
conferma di alcuni dei principi fondamentali dedotti 
dalle leggi della vita nello stato sociale; e 
principalmente della estrema variabilità dei sentimenti 
morali, e della corrispondenza generale di due tipi 
opposti di moralità ai due tipi di coesistenza e 
cooperazione sociale (tipo militare e tipo industriale). 
Le altre quattro parti, Etica della vita individuale 
(III) ed Etica della vita sociale: la Giustizia (IV), la 
Beneficenza negativa (V) e la Beneficenza positiva (VI), 
contengono le deduzioni o applicazioni particolari; nelle 
quali, in conformità ai principi e al metodo accennati, 
vogliono essere determinate le norme della vita privata e 
della vita pubblica quali risultano rispettivamente dalle 
condizioni contemplate dall'Etica assoluta e a quelle 
contemplate dall'Etica relativa.</note>.</p>
<p>Ed ora, tracciato il disegno in cui si inquadra 
la dottrina particolare che più direttamente ci 
interessa, diciamo alquanto più distintamente di questa.</p></div2>
<div2 type="capitolo"><head>Capitolo II</head>
<p>S'è visto come nel pensiero dello Spencer la condotta 
ottima sia la condotta pienamente adatta, la condotta che 
corrisponde al limite dell'evoluzione; mentre le forme di 
condotta più o meno lontane da quel limite sono, di 
molto o di poco, meno adatte, cioè meno buone; onde la 
distinzione di Etica assoluta ed Etica relativa<note place="foot">
Notiamo subito, benché l'avvertenza debba parer quasi 
inutile, che per lo Spencer la parola assoluto non ha né 
può avere nell'Etica un significato metafisico: le norme 
etiche per lui non hanno ragione di essere all'infuori 
dell'esistenza animata quale si manifesta fenomicamente: 
all'infuori di esseri capaci di piaceri e di dolori.</note>. 
Ora si presentano spontanee due domande:</p>
<p>l° Perchè introduce lo Spencer, contro il modo 
comune di comprendere l'ufficio dell'Etica, questa 
distinzione tra Morale assoluta e relativa? Non è forse 
compito dell'Etica quello di stabilire le norme della 
condotta retta, della giustizia pura, e, senza curare gli 
impedimenti e le imperfezioni che i difetti della natura 
umana possono ingenerare, presentare il tipo ideale di 
perfezione al quale ciascuno deve cercare di avvicinarsi? 
E se così è, non è del tutto oziosa e viziosa la 
distinzione?</p>
<p>2° Ammesso che dal punto di visti speciale 
dello Spencer questa distinzione sia legittima, non è 
fuor d'opera l'Etica assoluta, dal momento che la realtà 
presente ci dà uno stato di adattamento imperfetto, 
ossia assai diverso da quello che essa suppone?</p>
<p>L'esposizione del pensiero dello Spencer intorno alle 
due Etiche<note place="foot">
<bibl>Op. cit., Ch. XV: <foreign lang="eng">"Absolute and Relative 
Ethics</foreign>"</bibl>.</note>mi pare si possa acconciamente raccogliere 
in due parti, nelle quali trovi successivamente risposta 
ciascuna delle due questioni. Cominciamo dalla prima.</p>
<p>Si crede comunemente che si possa determinare un tipo di 
condotta assolutamente giusta in condizioni reali di 
esistenza imperfetta, mentre questa determinazione non è 
possibile; e, se fosse, non darebbe il tipo voluto. Sia 
nei giudizi dei moralisti, sia nei discorsi comuni, due 
postulati sono tacitamente accettati come veri; e pare 
infatti che senza di essi non sia possibile giudizio 
morale, perché la distinzione stessa fra atti giusti e 
atti ingiusti sembra implicarli necessariamente. Sono 
questi: 1° Che in ogni caso vi sia un modo di operare 
assolutamente giusto. 2° Che sia possibile stabilire 
quale sia. Ma l'analisi di un gran numero di azioni 
dimostra che in casi assai numerosi non è possibile il 
giusto, ma soltanto un <hi rend="italic">minimo ingiusto</hi>; e in casi 
pure numerosi non è nemmeno possibile determinare in che 
cosa questo minimo ingiusto consista.</p>
<p>Il giusto assoluto esclude del tutto il dolore, che è 
il correlativo di qualche specie di male, di qualche 
divergenza da quell'adattamento perfetto che soddisfa 
pienamente a tutte le esigenze della vita completa. Se il 
concetto di condotta buona è, in ultima analisi<note place="foot">
Per questa analisi, v. op. cit., Parte I, Cap. IV.</note>, il 
concetto di una condotta che produce in qualche parte un 
avanzo di piacere; e di condotta cattiva, che produce un 
avanzo di dolore; il bene o il giusto assoluto 
nella condotta può esser quello soltanto che 
produce piacere puro, piacere non misto a dolore di 
sorta. E quindi la condotta che produce qualche 
conseguenza dolorosa è parzialmente cattiva, e la forma 
più elevata che una condotta cosiffatta può raggiungere 
è il minimo ingiusto, il giusto relativo.</p>
<p>Ora le forme di adattamento incompleto presentano, più 
o meno vasto e grave, un doppio difetto: Discordanza od 
antitesi fra i tre ordini di fini della vita, per la 
quale atti che producono utilità o piacere all'individuo 
o alla prole portano danno e dolore agli altri, e 
viceversa; e discordanza anche nello stesso ordine tra 
fini immediati e mediati, presenti e futuri; per la quale 
l'azione richiesta dall'utile avvenire può esser 
sorgente di dolore nel presente, o la soddisfazione di un 
desiderio immediato può impedir di raggiungere un bene 
lontano e mediato, o esser causa di un male futuro. Nella 
misura in cui queste due specie di incongruenze (le quali 
si incrociano e si complicano fra di loro) fanno sentire 
i loro effetti, le azioni devono produrre una certa somma 
di dolore sia sull'agente sia sugli altri. Ora "finché 
v'è dolore v'è male; e la condotta che apporta qualche 
male non può esser giusta assolutamente".</p>
<p>A chiarire questa distinzione lo Spencer cita degli 
esempi di azioni assolutamente giuste e di altre solo 
relativamente giuste. Una madre sana che allatta un bimbo 
sano, un padre che, dotato di eccitabilità simpatica, 
partecipa ai giuochi del figlio e li guida, sono esempi 
della prima specie; nell'un caso e nell'altro l'azione 
produce piacere a chi la fa e a chi la riceve; e aiutando 
lo sviluppo fisico, o quello psichico, o l'uno e l'altro 
insieme, è utile al benessere futuro; cioè produce 
direttamente e indirettamente soltanto piacere senza 
dolore. Del pari uno scambio fatto di pieno accordo e con 
soddisfazione e utilità reciproca; e gli atti di 
benevolenza di chi fornisce una notizia o un consiglio, o 
chiarisce un equivoco, o compone un dissidio tra 
amici, possono essere classificati come giusti 
assolutamente per la medesima ragione.</p>
<p>Degli esempi addotti dallo Spencer di azioni solo 
relativamente giuste, scelgo due che mi paiono tipici 
anche per il contrasto che offrono col modo di giudicare 
comune: la cura di molti figli cagiona a una madre assai 
dolori, ma le sofferenze immediate e le lontane che 
l'incuria apporterebbe, supererebbero di gran lunga quei 
dolori. La condotta giudicata buona in questo caso è 
quella che produce minor male; <hi rend="italic">ma non è ottima</hi>. È 
la meno ingiusta, non l'assolutamente giusta. Così 
l'allontanamento dei clienti da un negoziante che esiga 
prezzi troppo alti o venda merci scadenti, o falsi la 
misura, fa diminuire il suo benessere e forse apporta 
danni e dolori ad altre persone a lui congiunte; ma il 
salvar lui da questi mali e sopportar quelli che la sua 
condotta cagiona, produrrebbe un male assai più grave e 
generale. L'abbandono è perciò giustificato; ma l'atto 
è solo relativamente giusto.</p>
<p>Riconosciuta così la verità che una gran parte della 
condotta umana non è giusta assolutamente, si deve 
riconoscere l'altra verità che in molti casi non è 
possibile stabilire quale sia il minimo ingiusto. È 
facile trovarne le ragioni, se si considerano gli effetti 
che quella stessa discordanza, già rilevata, tra i fini 
della vita, deve produrre. V'è un limite fino al quale 
è relativamente giusto che un genitore faccia sacrifizio 
di se stesso pel vantaggio dei figli, e v'è un limite 
oltre il quale l'abnegazione non può spingersi senza 
ch'egli apporti non soltanto a sé ma a tutta la famiglia 
danni maggiori di quelli che il sacrifizio tende ad 
impedire. Chi può dire quale sia questo limite? 
Dipendendo esso dalla costituzione e dai bisogni delle 
persone in causa, non è neppure in due casi il medesimo, 
e non può essere per ciascun caso più che una 
congettura. Un commerciante che sia travolto nel 
fallimento d'un suo debitore e posto nella 
necessità di fallire egli stesso se non è aiutato, deve 
o no domandare un prestito a un amico? Il prestito 
potrebbe trarlo dalle difficoltà, e in questo caso non 
sarebbe cosa ingiusta verso i suoi creditori non 
chiederlo? Ma fors'anco non lo salverebbe, e allora non 
è una frode procurarselo? Benché in casi estremi possa 
esser facile decidere, come sarebbe possibile in tutti 
quei casi in cui anche il più intelligente e competente 
non può calcolare le probabilità?</p>
<p>Questo doppio errore del confondere il giusto assoluto 
col minimo ingiusto, e del credere che si possa in ogni 
caso stabilire quale sia, nasce dall'errore che si 
commette nel concepire il tipo della condotta, la 
condotta dell'uomo ideale.</p>
<p>Si suppone che l'uomo ideale viva e agisca nelle 
condizioni sociali esistenti.</p>
<p>Ciò che si cerca determinare è, non quali sarebbero 
le sue azioni in circostanze tutte insieme mutate, ma 
quali sarebbero, date le condizioni presenti. E questa 
ricerca è vana per due ragioni: <hi rend="italic">La coesistenza di un 
uomo perfetto e di una società imperfetta è 
impossibile; dato che potessero coesistere, la condotta 
che ne seguirebbe non fornirebbe il tipo morale 
cercato</hi>.</p>
<p>"In primo luogo, date le leggi della vita come esse 
sono, un uomo di natura ideale non può essere prodotto 
in una società composta di uomini che hanno una natura 
lontana dall'ideale. Aspettarsi che ira uomini 
organicamente immorali ne sorga uno organicamente morale 
è come aspettarsi di veder nascere tra i negri un 
bambino di tipo inglese. Se non si vuol negare che il 
carattere dipenda dalla struttura ereditata, si deve 
ammettere che in ogni società ciascun individuo discende 
da uno stipite, che risalendo a poche generazioni si 
ramifica per ogni parte nella società e partecipa della 
natura media di questa; e che quindi, nonostante spiccate 
differenze individuali, deve conservarsi una comunanza di 
natura tale da impedire che, un uomo, qualunque 
sia, raggiunga un tipo ideale, finchè il resto della 
società rimane di gran lunga inferiore".</p>
<p>"In secondo luogo, la condotta ideale, quale è 
contemplata dalla teoria morale, non è possibile per 
l'uomo ideale in mezzo ad uomini costituiti diversamente. 
Una persona assolutamente giusta e perfettamente 
simpatica non potrebbe vivere e operare in conformità 
alla natura sua in una tribù di cannibali. Tra un popolo 
perfido e al tutto privo di scrupoli, una intiera 
veridicità e franchezza debbono apportare rovina. Se 
tutti intorno a lui riconoscono solo la legge del più 
forte, un uomo la cui natura non gli permetta di 
infliggere dolore agli altri deve soccombere. Fra la 
condotta di ciascun membro della società e la condotta 
degli altri vi deve essere per necessità una certa 
congruenza. Un modo di operare interamente diverso dai 
modi di operare prevalenti non può continuare con buon 
esito, ma deve condurre alla morte dell'agente, o della 
sua discendenza, o di ambedue"<note place="foot">
<bibl><hi rend="italic">ib.</hi>, par. 106, p. 279-80 dell'ed. cit.</bibl></note>.</p>
<p>Adunque perché l'uomo ideale possa servire di tipo, 
egli deve essere concepito, non a sé, senza relazione 
colle condizioni che sono necessarie perché la condotta 
possa essere giusta, ma in corrispondenza con queste; 
<hi rend="italic">l'uomo ideale</hi> deve essere considerato come 
<hi rend="italic">esistente in una società ideale</hi>.</p>
<p>Perciò, secondo l'idea dello Spencer, il voler, per 
esempio, stabilire quale sarebbe la condotta dell'uomo 
ideale quando fosse posto nel bivio o di farsi gettare 
sul lastrico colla famiglia, o di mentire alle sue 
convinzioni politiche, sarebbe perfettamente vano; 
perché le condizioni così supposte contraddicono a 
quelle richieste dalla definizione dell'uomo ideale. In 
una società ideale, nella quale soltanto può concepirsi 
l'uomo ideale, non esiste violenza e non esistono abusi; 
né vi può essere collisione tra i modi di sentire 
e di operare richiesti dal bene proprio e della 
discendenza, e quelli richiesti dal bene pubblico.</p>
<p>Viene in mente, e lo ricordo perché non solo può 
servire di commento al pensiero dello Spencer, ma perché 
la somiglianza è significativa, quel luogo dei 
<title>Promessi Sposi</title>, nel quale il Padre Cristoforo è 
invitato a far da giudice in una questione di cavalleria. 
Suonava rumorosa la disputa tra i commensali di Don 
Rodrigo su questo punto: se fosse lecito a un cavaliere 
bastonare il messo che gli consegna un cartello di sfida 
senza avergliene chiesto licenza; e il Padre Cristoforo, 
chiamato in causa, dopo essersi invano schermito, esce 
finalmente in quella sentenza che fa meravigliare, tanto 
pare fuor di proposito, tutti quei dialettici della 
cavalleria: "Il mio debole parere sarebbe che non vi 
fossero né sfide, né portatori, né bastonate".</p>
<p>Ecco riconosciuta nel caso particolare l'esigenza 
fondamentale dell'Etica assoluta dello Spencer: Non vi 
può essere condotta giusta finché vi sono condizioni 
contrarie alla giustizia.</p>
<p>Ma la realtà presente e viva è appunto così. "Oh! 
questa è grossa", risponde infatti il conte Attilio. "Mi 
perdoni, Padre, ma è grossa. Si vede che lei <hi rend="italic">non 
conosce il mondo</hi>".</p>
<p>E se è il mondo com'è quello con cui si ha a fare, 
l'ufficio dell'Etica non sarà quello di stabilire quale 
deve essere la condotta nel mondo reale presente, non in 
un mondo ideale avvenire? O, almeno, non è inutile, 
anche ammessa la distinzione spenceriana, correr dietro 
al fantasma di una condotta ottima, adatta a uno stato di 
perfezione, che l'evoluzione apporterà, sia pure, ma che 
per noi non esiste?</p>
<p>A questa seconda domanda risponde la dimostrazione della 
precedenza necessaria - nell'ordine della trattazione 
scientifica - dell'Etica assoluta sull'Etica relativa.</p>
<p>In qualunque ordine di ricerche le verità scientifiche 
si sono raggiunte trascurando prima i fattori di 
perturbazione, che alterano ed oscurano l'azione dei 
fattori fondamentali, e tenendo conto soltanto di questi.</p>
<p>Quando la estimazione di questi fattori fondamentali, 
non, come si presentano nella realtà, mascherati e 
complicati di elementi secondari, ma quali si suppongono 
idealmente con un processo di astrazione, ha aperto la 
via a conoscere e formulare le leggi generali, allora 
diventa possibile la estimazione dei casi concreti, 
tenendo conto dei fattori accidentali che nella realtà 
alterano i rapporti ideali contemplati da quelle leggi. 
Ma le leggi generali, le verità fondamentali, solo per 
questa via si possono ricercare e scoprire, e solo con 
questo procedimento il sapere passa dalla sua forma 
empirica alla sua forma razionale.</p>
<p>Per ottenere la formula che esprime il potere della 
leva si suppone una leva che non si pieghi, ma sia 
assolutamente rigida; un fulcro che non abbia, come nella 
realtà, una certa superficie; e si suppone che la 
potenza e la resistenza si esercitino su un punto, invece 
che su una parte più o meno estesa della leva. Del pari 
la determinazione del corso di un proiettile si ottiene 
trascurando dapprima tutte le deviazioni prodotte dalla 
sua forma e dalla resistenza dell'aria. E il medesimo 
negli altri casi. Stabilite così queste verità ideali, 
diventa possibile tener conto degli elementi dai quali si 
è fatta astrazione, delle complicazioni risultanti 
dall'attrito, dalla plasticità, dalla coesione, dalla 
resistenza dell'aria: e ottenere così una determinazione 
sempre più esattamente approssimata al fatto reale. Qui 
è manifesta la relazione tra certe verità assolute 
della meccanica e certe verità relative che implicano le 
prime, come è manifesto che non si possono stabilire 
scientificamente le verità relative finché non sieno 
formulate indipendentemente da queste le verità 
assolute. Il che equivale a dire che la scienza 
meccanica <hi rend="italic">applicata</hi> può svilupparsi soltanto dopo 
che si è sviluppata la scienza meccanica <hi rend="italic">ideale</hi>.</p>
<p>Le medesime considerazioni valgono per la scienza 
morale. È impossibile determinare con approssimazione 
scientifica quale sia, date certe circostanze reali, il 
modo di operare meno ingiusto, se non si conosce quale 
sarebbe il modo di operare giusto; e questo non si può 
conoscere se non si suppongono eliminate tutte le 
circostanze che lo impediscono o lo limitano e ne falsano 
i caratteri ed i risultati: cioè, in breve, se non si 
suppongono, scevre da ogni perturbazione, le condizioni 
ideali, nelle quali è possibile l'operare assolutamente 
giusto.</p>
<p>A chiarir meglio questa relazione tra Etica assoluta ed 
Etica relativa lo Spencer ricorre a un altro esempio di 
relazione analoga preso dalle scienze biologiche; la 
relazione tra la Fisiologia e la Patologia. La 
Fisiologia, nello studio degli organi e delle funzioni 
che combinate costituiscono e conservano la vita, suppone 
organismo sano e le funzioni sane, non tenendo conto dei 
difetti, degli eccessi, delle anomalie di cui si occupa 
la Patologia: e questa poi presuppone quella, perché le 
idee anche più rozze intorno alle malattie suppongono 
idee di stati sani di cui le malattie sono deviazioni; e 
la conoscenza degli stati e dei processi anormali e 
morbosi può diventare scientifica soltanto quando vi sia 
già una conoscenza scientifica di stati e processi non 
morbosi.</p>
<p>Similmente la Morale assoluta deve precedere la Morale 
relativa; la quale non deve applicare <foreign lang="lat">sic et 
simpliciier</foreign> alle condizioni particolari della vita 
reale le conclusioni dell'Etica assoluta; ma riconoscendo 
ciò che vi è di diverso nella condotta che corrisponde 
a uno stadio di vita imperfetta, deve determinare di 
quanto essa si allontana dal giusto e come si possa 
ottenere, date queste condizioni reali imperfette, la 
massima approssimazione al giusto contemplato dall'Etica 
assoluta.</p>
<p>Questi confronti coi quali lo Spencer intendeva 
illustrare il suo concetto intorno alla relazione fra le 
due Etiche e alla priorità logica dell'Etica assoluta 
sull'Etica relativa, si direbbe che abbiano servito ad 
abbuiarlo; e però non è fuor di luogo qualche breve 
chiarimento.</p>
<p>Dall'esposizione che precede deve essere apparso, 
spero, che è per una esigenza inerente alla natura della 
ricerca scientifica che lo Spencer sostiene la necessità 
che l'Etica assoluta preceda la relativa; e appunto per 
chiarire questa precedenza necessaria egli cita l'esempio 
della precedenza analoga della Meccanica razionale 
rispetto alla Meccanica applicata, e della Fisiologia 
normale rispetto alla Fisiologia patologica. Nel pensiero 
dello Spencer la priorità dell'Etica assoluta non è che 
l'applicazione a un campo particolare di ricerche di un 
suo criterio metodico generale; del quale egli trova la 
conferma in tutte le scienze, che hanno superato lo 
stadio empirico. Il paragone non è dunque, propriamente, 
fra la sua Etica assoluta e la Meccanica razionale o la 
Fisiologia normale, né tra la sua Etica relativa e la 
Meccanica applicata o la Fisiologia patologica; non è, 
voglio dire, di quelle pure tra di loro, o di queste 
scienze applicate tra di loro; ma è paragone tra <hi rend="italic">le 
loro relazioni</hi>. E il significato del confronto è 
questo: che tra le due Etiche, come le concepisce lo 
Spencer, corre una relazione analoga a quella che 
intercede rispettivamente tra le due Meccaniche (diciamo 
così) e tra le due Fisiologie.</p>
<p>È in questo senso che il paragone deve essere inteso; 
e in questo senso è appropriato. Perciò, quando la 
critica obietta che l'Etica ha caratteri ed esigenze 
diverse dalla Meccanica e dalla Fisiologia, può essere 
che abbia ragione, ma interpreta il confronto in un senso 
diverso da quello voluto dallo Spencer. Perché il 
concetto per il quale il paragone è assunto, è, nella 
sua espressione più semplice, questo: che anche 
per l'Etica la soluzione scientifica o scientificamente 
approssimata dei problemi più complessi richiede la 
soluzione dei problemi più semplici. Il paragone non 
deve dunque essere staccato da questo concetto e preso 
con una significazione diversa; altrimenti si fraintende 
e paragone e concetto; e rimane oscurato uno dei punti 
più importanti della dottrina particolare ora esposta.</p>
<p>La quale non ebbe mai molta fortuna né presso i 
fautori di una morale scientifica, né presso gli 
avversari. Questi, preoccupati forse in generale dal 
pensiero di mostrare la insufficienza dell'indirizzo 
naturalistico, hanno veduto nella dottrina delle due 
Etiche (illustrata da quei confronti!) soprattutto una 
figliazione del concetto meccanicistico, e l'hanno 
combattuta in nome delle esigenze della Morale; quelli 
hanno notato nella affermata necessità di costruire 
un'Etica assoluta, una contraddizione colla teoria 
dell'evoluzione, e col principio della relatività della 
morale e del diritto: e l'hanno combattuta in nome delle 
esigenze della scienza. Gli uni e gli altri hanno 
considerato la dottrina particolare unicamente in 
relazione colla dottrina generale colla quale si 
presentava connessa, senza badare alle ragioni che la 
possono legittimare all'infuori del sistema e della forma 
speciale di applicazione che in esso ha trovato.</p></div2></div1>
<div1 type="parte"><head>(Critica preliminare)</head>
<div2 type="capitolo"><head>Capitolo III</head>
<p>La dottrina esposta traccia il piano che lo Spencer si 
è proposto di seguire per soddisfare al compito da lui 
assegnato all'Etica: quello di determinare 
scientificamente. le norme della condotta morale.</p>
<p>Ma già intorno a questo modo di intendere l'ufficio 
dell'Etica incalzano le difficoltà e le obbiezioni; le 
quali devono essere, almeno nel loro contenuto 
sostanziale, esaminate. Perché, se non si riconosce la 
legittimità del suo concetto sull'ufficio dell'Etica, è 
vano discutere della possibilità e legittimità del 
piano proposto per attuarlo.</p>
<p>L'esame critico si distingue perciò naturalmente in 
due parti; delle quali la prima potrebbe dirsi critica 
preliminare.</p>
<p>L'Etica può, o non può, essere scienza normativa? Ecco 
una prima questione pregiudiziale, che, a giudizio di un 
profano (solamente dei profani?), potrebbe dare un'idea 
poco lusinghiera dei progressi e dei frutti della 
speculazione morale.</p>
<p>L'opinione se non universalmente, certo generalmente, 
dominante è che non possa. L'opinione dominante par che 
si chiuda in questa alternativa: l'etica o è 
scienza, e non è più normativa; o è normativa, e non 
è più scienza. La ragione dell'antitesi, che così si 
pone, tra le esigenze della scienza e le esigenze della 
morale, è nota. Dicono i puri moralisti: - Una morale 
che non dia alla norma carattere di obbligatorietà non 
può essere vera morale; e darle obbligatorietà assoluta 
non si può senza uscire dal campo della scienza. Nel 
fatto, una condotta che si ponga scientificamente come 
morale, è obbligatoria soltanto se si accetta il fine, 
al quale è ordinata la norma; cioè è obbligatoria 
ipoteticamente, non categoricamente. E se non c'è 
imperativo categorico, non c'è morale. - E i puri 
scienziati rincalzano: - La scienza è scienza delle cose 
e dei fatti come sono e non come dovrebbero essere. Si 
può cercare quali sono i caratteri e i fattori, la 
formazione e le trasformazioni dei modi di operare, dei 
sentimenti, delle credenze distinti come morali; si 
potrà anche, tracciati i lineamenti generali del 
processo di formazione, argomentare induttivamente una 
possibile evoluzione ulteriore con qualche probabilità; 
ma la scienza non sa di bene e di male; cerca ciò che 
è; tenta di prevedere, se le riesce, quel che sarà; 
dimostrando che certi effetti dipendono da certe 
condizioni, ci fa capire che se vogliamo gli effetti 
dobbiamo volere quelle condizioni, ma non può obbligare 
né a volerle né a disvolerle. -</p>
<p>Gli uni e gli altri, accordandosi nell'ammettere che la 
scienza non possa dare un imperativo categorico, par che 
ammettano esplicitamente o implicitamente, che la morale 
debba o possa essere una dottrina che determina la norma 
obbligatoria, ossia una teoria da cui si ricava il 
dovere. Ora, se hanno ragione nell'ammettere la prima 
cosa, hanno torto di supporre la seconda; hanno torto di 
credere che compito dell'Etica possa essere quello di 
dimostrare l'obbligatorietà, e di supporre che una 
dottrina religiosa o metafisica possa fondare quel che 
riconoscono non poter essere fondato da una 
dottrina puramente scientifica; possa fondare il <hi rend="italic">tu 
devi</hi>. <note place="foot">
Ho già mostrato altrove, in un capitolo rivolto 
direttamente a questo esame (<bibl><title>Prolegomeni a una morale 
distinta dalla metafisica</title>, Cap. I</bibl>) come e perché sia 
perfettamente vano e illusorio credere che da una 
costruzione teorica, scientifica o no, possa ricavarsi in 
qualsiasi modo una norma obbligatoria, se 
l'obbligatorietà non è già per altra via data o 
assunta o supposta; e come nasca e si mantenga 
l'illusione, e lo sforzo di credere che non è 
un'illusione. Ma l'argomento è di capitale importanza; 
e, del resto, la breve trattazione che segue, benché 
concluda il medesimo, è fatta da un punto di vista 
diverso.</note>.</p>
<p>Il "tu devi" è un giudizio di constatazione e non può 
essere altro. Dicendo "tu devi" io non posso intendere 
che l'una o l'altra di queste due cose: o "tu senti 
dentro di te qualchecosa che ti spinge, senti di essere 
obbligato a non fare o a fare"; oppure quest'altra: "c'è 
una volontà che ha il potere di obbligarti". Nel primo 
caso si fa appello alla coscienza; a uno stato o a un 
fatto di coscienza che esiste o si suppone che esista; 
nel secondo caso si fa appello a un potere, che parimenti 
o esiste o si ammette che esista. Ma nell'uno e 
nell'altro caso nessuno sforzo dialettico può ricavare 
l'obbligo dalla natura della cosa comandata o proibita; 
nessuna costruzione dottrinale può far esistere, se non 
esiste già, né quel fatto di coscienza, né questo 
potere.</p>
<p>Si dirà che v'è un altro senso. È vero; ma un senso 
improprio. "Tu devi" può voler dire: "È giusto che tu 
faccia; è giusto che ti senta obbligato a fare, o che ci 
sia chi ti obbliga". Ma se vuol dir questo, l'espressione 
è equivoca. Che sia giusto il fare e che sia giusto 
l'obbligo di fare (quando questo fare sia già sentito 
come un obbligo) si raccoglie dal <hi rend="italic">contenuto</hi>, non dal 
<hi rend="italic">tono</hi> del comando; e non basta a porre l'obbligo: lo 
giustifica dato che ci sia, e potrà far desiderare che 
esista, dato che non ci sia. Ma porre le ragioni 
che giustificano l'obbligo, non è porre in essere la 
forza o il potere o l'impulso (con qualunque nome si 
chiami) che obbliga. Ed è così vero che le due cose 
sono diverse e non confondibili tra di loro, che non si 
può ridurre l'una all'altra senza togliere una delle 
due. Non si può derivare l'obbligo dalle ragioni che 
giustificano la norma, senza riconoscere che l'obbligo 
vale solamente in quanto valgono queste ragioni; cioè 
senza assegnargli un valore ipotetico, non più 
categorico. Né si può ricavare la giustificazione della 
norma dall'obbligo categorico, senza riconoscere che la 
norma vale solo in quanto esiste l'obbligo; ossia senza 
negare qualsivoglia giustificazione, cioè riconoscere 
che il contenuto della norma non avrebbe nessun valore se 
l'obbligo mancasse.</p>
<p>Gli è che quando si dice essere il dovere condizione 
necessaria della morale, si scambia la <hi rend="italic">morale</hi> colla 
<hi rend="italic">moralità</hi>, la norma colla conformità alla norma. Ma 
l'obbligo riguarda l'osservanza, non la determinazione 
della norma. Ora, che dell'osservanza della norma sia 
condizione necessaria e caratteristica il dovere, è cosa
che potrà o non potrà ammettersi, ma ha ad ogni modo un 
senso; che sia essenziale alla determinazione della 
norma, non è neppure discutibile, perché non ha senso. 
Sarebbe come dire che è essenziale alla costruzione 
della scienza medica l'obbligo di prendere le medicine. 
È verissimo che sarebbero perfettamente inutili le 
prescrizioni mediche se non si supponesse che vengano 
osservate; ma è non meno vero che l'obbligo di 
osservarle, posto che ci fosse, non muterebbe in nulla il 
contenuto e il valore delle prescrizioni. L'obbedienza 
del cliente non muta la scienza del medico. E le 
condizioni da cui dipende l'osservanza sono così 
distinte dalle ragioni che giustificano una norma, che 
l'ufficio di tutte le scienze precettive si fa consistere 
nel cercare e determinare le relazioni tra certi mezzi e 
un certo fine, <hi rend="italic">nella supposizione che il fine sia 
voluto</hi>, e all'infuori da ogni preoccupazione che 
riguardi la reale esistenza ed efficacia del desiderio o 
dell'obbligo di conseguirlo. Il che si vede 
manifestissimamente in una scienza precettiva, che, a 
rigore, costituisce un capitolo dell'Etica; nella quale 
la questione dell'osservanza delle norme (e dell'obbligo 
di questa osservanza) è rimasta perfettamente distinta 
dalla questione della ricerca e della determinazione 
delle norme; forse appunto perché fu considerata e 
trattata indipendentemente dalla morale; voglio dire 
nell'igiene. Dove a nessuno viene in niente di pretendere 
che sia una condizione della legittimità o del valore 
delle norme dettate da lei, questa: che il conformarsi ad 
esse sia sentito come un dovere. E se accade, come può. 
accadere in effetto, che l'osservanza di qualcuno dei 
suoi precetti sia già tenuto come un dovere, il 
riconoscere che questo precetto è ordinato a un fine, al 
quale si dà valore di bene, fa che l'obbligo stesso 
appaia giusto. Ma in questo caso è facile vedere che la 
giustificazione dell'obbligo riesce in ultimo a questo: a 
dare un valore ipotetico all'obbligo categorico; cioè a 
dimostrare <hi rend="italic">che sarebbe bene</hi> osservare il precetto, 
<hi rend="italic">anche se non ci fosse l'obbligo</hi>.</p>
<p>Ora lo stesso vale, né più né meno, per la morale. 
Altro è cercare quali siano le norme da osservare per 
raggiungere un certo ordine di effetti (quello che la 
morale ponga come fine) e altro è cercare da quali 
condizioni dipenda che l'osservare queste norme possa 
essere sentito e posto come un dovere. E l'importanza che 
questo secondo problema può avere non toglie che esso 
sia diverso e debba esser distinto dal primo.</p>
<p>La pregiudiziale dell'obbligo categorico non tocca 
dunque la costruzione dottrinale delle norme; in primo 
luogo perché l'obbligo categorico si constata o si 
assume, e non si dimostra, né si ricava da una dottrina 
qualsiasi. In secondo luogo perché se si intende, come 
si intende in effetto, che l'Etica deve dare non 
<hi rend="italic">l'obbligo</hi>, ma la <hi rend="italic">giustificazione</hi> dell'obbligo, 
questa giustificazione non può consistere che nel 
mostrare come la norma abbia valore anche 
indipendentemente dall'obbligo; cioè che sarebbe bene o 
sarebbe giusto conformarsi ad essa anche se il 
conformarsi non fosse sentito come un dovere 
indiscutibile. Ossia, poiché dimostrare il valore di una 
norma vuol dire mostrar la derivazione di una norma da un 
fine a cui sia riconosciuto quel valore, giustificare 
l'obbligo viene a dire derivare la norma da un fine, il 
cui valore si ammetta non dipendere dall'esistenza 
dell'obbligo, e al quale perciò rimane del tutto 
estranea la considerazione dell'obbligo e delle 
condizioni che lo rendono possibile.</p>
<p>La caratteristica di una dottrina etica non sta dunque 
nell'obbligatorietà, ma sta nel valore del fine che si 
assume<note place="foot">
Sono lieto di notare che in un articolo dal titolo 
<bibl><title lang="eng">ethics, a science</title> pubblicato nella 
"<foreign lang="eng">Philosophical Review</foreign>" novembre 1903, 
Volume XII, 6</bibl>) il prof. E. B. Mc Gilvary insiste sul 
concetto che è conforme a quel che ho sostenuto e 
sostengo, che l'Etica, come scienza, è <hi rend="italic">indicativa non 
imperativa</hi>. Senonché, per un verso, non si capisce 
dall'articolo se egli ammetta o escluda il medesimo di 
qualsivoglia costruzione ottimale; per l'altro, egli non 
tien conto di quella differenza, nella quale consiste a 
mio giudizio la caratteristica dell'Etica.</note>. Ed eccoci 
alla vera ed unica differenza tra l'Etica e le altre 
costruzioni precettive; che è questa. Qualsivoglia 
scienza precettiva si riduce a un sistema di relazioni e 
di leggi che hanno valore di norme da seguire per chi si 
propone come fine quell'effetto o quell'ordine di 
effetti, del quale esse leggi esprimono le condizioni ed 
i fattori; cioè suppone la desiderabilità che dà 
valore di fine a quell'effetto; ma non pretende né che 
questa desiderabilità sia riconosciuta universalmente, 
né che essa sia, pure universalmente, riconosciuta come 
superiore e preminente rispetto a quella di qualsiasi 
altro fine. Ma questo appunto pretende l'Etica. Onde il 
compito dell'Etica si specifica in due punti, di 
cui il primo segna la sua caratteristica: 1° cercare se 
vi sia e quale sia l'effetto o l'ordine di effetti che 
possa avere un tal valore, cioè il fine del quale possa 
essere ammessa la universale desiderabilità sopra ogni 
altro; 2° determinare le condizioni e i fattori da cui 
quell'effetto dipende. E, nel supposto che dipenda 
dall'azione umana individuale e collettiva, determinare 
la condotta, ossia le norme dell'operare, corrispondente.</p>
<p>Se il fine di cui può essere assunta questa universale 
e preminente desiderabilità è umanamente possibile, 
cioè tale che se ne riconosca possibile il 
raggiungimento senza assumere o postulare nessun 
intervento soprannaturale o sopraumano, la costruzione 
etica sarà scientifica; se no, sarà religiosa o 
metafisica. E quindi il problema della possibilità di 
un'Etica scientifica assume questa forma: se si possa 
assegnare un fine, naturalmente cioè umanamente 
possibile, al quale sia riconosciuto un valore superiore 
a ogni altro fine. La determinazione delle norme morali 
sarebbe data dalle relazioni trovate o da trovarsi tra 
quel fine e la condotta individuale e collettiva da esso 
richiesta.</p></div2>
<div2 type="capitolo"><head>Capitolo IV</head>
<p>Non è improbabile che qualche lettore trovi questo modo 
di porre il problema intorno al compito dell'Etica, 
antiquato e fuori della realtà. Sento dirmi: "Nella 
realtà il compito dell'Etica è concepito e proseguito 
in modo assai diverso anzi opposto. Le norme della 
condotta morale sono già date e conosciute. Ciò è 
tanto vero, che sulla determinazione concreta dei 
precetti particolari, di quelli che si chiamano "doveri" 
e che si raccolgono nella parte comunemente 
chiamata Morale speciale, non cadono sostanzialmente 
dubbi e contestazioni, e i filosofi della morale ne 
sdegnano quasi la trattazione o ne danno soltanto le 
linee generali. Nella realtà dunque l'indagine morale 
non ha per iscopo di cercare e determinare le norme 
ricavandole da un certo fine; ma di costruire la 
sistemazione teorica di un codice di condotta già dato, 
raccogliendo e unificando le norme particolari in una 
norma generale, della quale si cerca quale possa essere 
la giustificazione; anche se la costruzione 
induttivamente così ottenuta rivesta poi l'apparenza 
logica di una costruzione deduttiva. Quindi è 
antiscientifico e inutile andar cercando fuori della 
realtà, nel campo di una possibilità, ipotetica, un 
fine - poniamo pure che sia possibile trovarlo - il quale 
risponda a quelle esigenze, per il gusto di ricavarne 
delle norme. Le quali, o si accorderanno con quelle 
riconosciute in effetto e vigenti come morali, o 
discorderanno. Se si accordano, ciò vuol dire che la 
pretesa derivazione deduttiva delle norme da quel fine 
nasconde una reale derivazione induttiva del fine dalle 
norme; se discordano, questa discordanza viene a 
dimostrare l'inutilità, a dir poco, di norme che 
contrastano con quelle riconosciute e accettate, e a far 
respingere come non morali o utopistiche le norme e il 
fine dal quale sono ricavate".</p>
<p>Io non ho difficoltà a riconoscere che i due indirizzi 
prevalenti nella speculazione morale contemporanea - 
l'indirizzo sociologico-storico, e l'indirizzo 
idealistico-prammatistico - si accordano fondamentalmente 
nel respingere le costruzioni etiche razionali o pure, e 
nell'assumere come punto di partenza legittimo la realtà 
dei dati morali; dei quali l'uno considera principalmente 
l'aspetto esterno, sociale, e l'altro l'aspetto interno, 
psicologico. Ma noto subito che la novità nel punto di 
partenza e nel processo di costruzione, è soltanto 
apparente; o, per essere più esatto, la novità 
consiste<note place="foot">
Adagio, però anche con questa novità. Perchè almeno 
quanto al riconoscere esplicitamente la legittimità del 
procedimento regressivo, all'invertire deliberatamente la 
costruzione morale, il Kant avrebbe de' diritti d'autore 
da rivendicare.</note>nell'assumere la legittimità di un 
procedimento, che inconsapevolmente domina in generale la 
speculazione etica, e che si scorge più evidente in quei 
sistemi i quali hanno raccolto rispettivamente nei 
diversi tempi e luoghi più largo consenso (consenso non 
verbale, si intende, ma reale). In altri termini non si 
fa che seguire in modo consapevole e riflesso quella 
stessa tendenza e preoccupazione a cui ha obbedito in 
generale la speculazione morale, almeno nella forma 
riconosciuta rispettivamente nei diversi tempi come 
ortodossa, o retta, o sana che si voglia dire; la 
preoccupazione di giustificare il modo di operare, di 
sentire e di giudicare già tenuto come buono. Ora il 
rendersi conto che la costruzione etica - sotto 
l'apparenza logica di una deduzione progressiva di certi 
precetti particolari da una norma generale e di questa da 
un fine posto come supremo fu sempre, in sostanza, 
regressiva (dai precetti particolari alla norma generale 
e da questa ai principi che la giustificano), segna 
certamente un progresso e un acquisto quanto alla 
conoscenza del processo reale storico e psicologico di 
formazione dei sistemi morali. Ma altro è conoscere 
quale sia stato il processo realmente seguito, altro è 
affermare la legittimità del processo. Certo sarebbe un 
fortissimo argomento di probabilità, se avesse fatto 
buona prova. Ma se si guarda ai risultati, vien fatto 
piuttosto di pensare il contrario; di pensare, che la 
speculazione morale sia viziata nelle origini appunto dal 
preconcetto che la domina e dal procedimento che il 
preconcetto suggerisce. Ed è da questo preconcetto che 
nasce, a mio giudizio, così il difetto della soluzione a 
cui riesce l'indirizzo sociologico, come di quella a cui 
fa capo l'indirizzo prammatistico.</p>
<p>In primo luogo importa notare che ambedue gli 
indirizzi, appunto perché hanno comune il presupposto 
che compito dell'Etica sia quello di unificare le norme 
già date, risalendo da esse ai principio ai postulati, 
sembrano ammettere questi due punti: l° Che le norme 
morali siano già tutte conosciute e determinate, o che 
dalle norme conosciute si ricavi il criterio per quelle 
non determinate. 2° Che le norme date siano fra di loro 
concordanti o compatibili, o almeno non in contraddizione 
l'una coll'altra.</p>
<p>Ora né l'una né l'altra di queste condizioni si 
avvera nel fatto.</p>
<p>E prima di tutto non è esatto che le norme della 
condotta siano già date e conosciute. Anche se lo 
Spencer ha torto, come io credo e si vedrà più innanzi, 
di assumere a criterio del giusto l'adattamento perfetto 
o il piacere puro, ha ragione nel sostenere che in un 
gran numero di casi la coscienza non ci dice quale sia il 
modo di operare giusto o approssimativamente meno 
ingiusto. Ma, oltre ai casi del genere di quelli citati 
da lui (nei quali si potrebbe dire, che se non riusciamo 
a determinare quale sia la migliore applicazione del 
criterio, sappiamo però quale sia il criterio da usare), 
vi sono sfere intere di azioni, per le quali la coscienza 
non saprebbe suggerirci una scelta sicura, e per le quali 
non ci dice, come per altre, "non è giusto" o "è 
giusto". Difenderò io il divorzio o lo combatterò? 
Approverò o non approverò l'allargamento del suffragio 
politico? Sarò conservatore o liberale, monarchico o 
repubblicano, individualista o socialista, liberista o 
protezionista? In quali circostanze ed entro quali limiti 
seguirò l'uno o l'altro indirizzo? Non serve rispondere 
che ciascuno deve operare in queste materie secondo la 
propria coscienza. Si tratta di sapere come una coscienza 
onesta deve operare perché alla bontà delle intenzioni 
(che è presupposta) corrisponda la bontà degli 
effetti. E abbandonando questo giudizio alla coscienza 
individuale si riconosce, o che possono coesistere 
criteri morali diversi, o che lo stesso criterio morale 
può legittimare ugualmente modi di operare opposti, o 
finalmente che quelle parti della condotta escono dal 
campo della morale.</p>
<p>Ma se possono legittimamente coesistere per certe parti 
della condotta criteri morali opposti, quale sarà il 
criterio superiore che serve a decidere fra questi 
criteri contrastanti? o altrimenti, perché non si 
ammette che possano del pari legittimamente coesistere 
criteri contrastanti anche per le altre parti della 
condotta? Se poi lo stesso criterio morale può 
legittimare due modi di operare opposti, ciò non può 
essere che per mancanza di determinazione delle 
circostanze; e prova in ogni modo che le norme 
particolari della condotta morale non sono tutte 
determinate e conosciute. E se finalmente quelle parti 
della condotta escono dal campo della morale, quale norma 
suprema è mai quella che non ha nulla da dire intorno a 
una parte così grande dell'operare, come è, per 
esempio, tutta la condotta politica dell'individuo e 
della società? Si dirà che per questa parte, per la 
quale le norme non sono date, il criterio si ricava da 
quelle già date e accettate come morali? Urtiamo in una 
seconda difficoltà.</p>
<p>Per ricavare dalle norme già date il criterio cercato, 
per unificarle cioè in una norma più generale, occorre 
che le norme date concordino fra di loro, che in tutte si 
possa riconoscere appunto questa unità di criterio. Ora, 
tralasciando pure di insistere, perché è cosa troppo 
nota, sull'antitesi fondamentale esistente tra le norme 
di condotta che valgono come morali rispettivamente nelle 
condizioni di pace e di guerra, o sui contrasti, tragici 
talvolta, tra i "doveri" familiari e i "doveri" sociali, 
bisogna osservare che le norme date e accettate 
come morali possono contemplare e contemplano 
realmente, almeno in parte, delle relazioni, direi, 
<hi rend="italic">secondarie</hi>, le quali esistono e sono possibili in 
grazia di relazioni <hi rend="italic">primarie</hi> e fondamentale, che le 
norme non contemplano e che sono la negazione del 
criterio applicato in quelle norme. Mi sia lecito 
spiegarmi con un esempio ipotetico assai semplice. Se si 
suppone che un uomo sia saltato sulle spalle di un altro 
e si faccia portare da lui, v'è luogo a cercare quale 
sia la posizione migliore per il portante e per il 
portato; sia quella, poniamo, la quale concilia la minima 
fatica del primo col minimo disagio del secondo. Il 
criterio seguito qui è un criterio di equità; si 
riconosce cioè che non sarebbe o giusto o buono o utile 
per nessuno dei due, il pretendere tutte le comodità per 
sé senza tenere in conto le comodità dell'altro. Ma se 
questo criterio (seguito nello stabilire la condotta 
migliore, <hi rend="italic">data quella condizione diversa</hi> dei due) 
fosse applicato a determinare la relazione tra i due, 
prima che siano divenuti rispettivamente portatore e 
portato, questa condizione sparirebbe, e ciascuno 
camminerebbe colle sue gambe. Ossia la norma morale 
regola nel caso supposto un rapporto che non esisterebbe 
se essa fosse applicata al sorgere di quel rapporto. E 
può avverarsi, così, delle norme morali qualche cosa di 
analogo a quel che racconta di sé Senofonte, che 
all'oracolo chiedeva quale via dovesse tenere per 
giungere più felicemente in Asia, guardandosi bene dal 
chiedere prima se era bene o male che andasse.</p>
<p>Un sociologo potrebbe stringersi nelle spalle e 
osservare che è colla realtà data che bisogna fare i 
conti, e che è ozioso andar cercando come sarebbe giusto 
che essa fosse; non resta che acconciarvisi alla meno 
peggio. Vedremo ora come questa posizione di puro 
adattamento passivo sia, per forza stessa della realtà, 
che diviene e muta, insostenibile: ma è opportuno notar 
subito che quando si renda palese un contrasto del 
genere notato, colla consapevolezza di questo contrasto 
è inevitabile che nasca nella coscienza morale 
l'aspirazione a una realtà diversa; e quindi 
l'aspirazione o a modificare la realtà se essa appare 
mutabile, o a cercare la ragione della giustizia fuori 
della realtà.</p>
<p>Queste lacune e queste incongruenze delle norme in 
effetto vigenti come morali in un dato tempo e luogo, 
dimostrano intanto due cose: che, quale sia la condotta 
migliore in un determinato momento storico, non è una 
semplice constatazione da fare, ma è un problema da 
risolvere; e un problema assai più difficile e 
complicato di quel che possa apparire e si sia abituati a 
considerarlo; e che in ogni caso è necessario assumere 
un criterio il quale valga come guida a colmare le 
lacune, e a risolvere o giustificare le incoerenze. Ma un 
criterio, comunque assunto, a cui si attribuisca questo 
ufficio e questo valore, è un criterio alla stregua del 
quale devono essere valutate anche le norme particolari 
già riconosciute come certe, poiché deve valere per 
tutta la condotta. E ciò viene a dire che il processo di 
determinazione di tutte le norme si deve fondare sul 
criterio assunto, allo stesso modo che se le norme si 
dovessero tutte determinare <foreign lang="lat">ex novo</foreign>, astrazion 
fatta e indipendentemente dalle norme in effetto già 
accettate e seguite. (Il che del resto, è precisamente 
quello che avviene in tutte le scienze precettive; dove, 
se anche i precetti scientificamente stabiliti si trovano 
a coincidere coi precetti empiricamente seguiti, la 
determinazione scientifica procede <hi rend="italic">come se</hi> spettasse 
ad essa di determinarli e giustificarli). E allora il 
problema torna ad essere quello del criterio che deve 
essere assunto.</p>
<p>Ora il criterio che l'indirizzo sociologico suggerisce 
è, come è noto, - e conforme al concetto, che esso pone 
in evidenza, della relatività della morale e del diritto 
- la corrispondenza alle esigenze sociali del 
momento storico che si considera. Il codice morale di un 
dato tempo e luogo delinea la forma di condotta richiesta 
dalle condizioni dell'esistenza sociale in quel tempo e 
luogo, e trova in esso la sua giustificazione.</p>
<p>A nessuno può venire in mente di negare la reale ed 
effettiva dipendenza delle norme morali dalle esigenze 
della vita sociale. Ma se queste esigenze possono 
spiegare come si sia formato storicamente e 
psicologicamente il codice di condotta correlativo 
finché sono inconsapevolmente identificate colle 
esigenze della coscienza morale, esse non bastano più, 
neppure a determinare quale sia la condotta adatta in un 
certo momento storico, una volta che. siano assunte come 
criterio riflesso e consapevolmente seguito; non bastano, 
tranne che in un caso: nel caso che le condizioni di 
esistenza, da cui quelle esigenze emergono, siano 
considerate come immutabili o come assolutamente 
sottratte ad ogni azione od efficacia che possa 
esercitare su di esse la condotta umana, individuale e 
collettiva. Perché quando intervenga la consapevolezza 
di una possibile efficacia modificatrice della condotta 
umana sulle condizioni sociali e sulle esigenze che ne 
nascono, allora entra di necessità nella valutazione 
della condotta la considerazione di questa efficacia; la 
quale richiede il confronto tra lo stato presente e uno 
stato futuro, tra uno stato reale e uno stato possibile. 
E la ragione della scelta tra i due non può essere data 
dalla realtà dello stato presente, ma dalla diversa 
desiderabilità dei due stati messi a confronto; e quindi 
non soltanto dalle esigenze dello stato reale, ma anche 
da quelle dello stato possibile o creduto tale. Per 
conseguenza, condotta buona apparirà non quella 
semplicemente che è richiesta dalle condizioni di fatto, 
ma quella che, nei limiti imposti dalle condizioni reali, 
tenda a modificarla nella direzione segnata dallo stato 
più desiderabile<note place="foot">
Di qui si vede quanto sia abusiva l'espressione 
comunemente ripetuta, soprattutto dai seguaci più rigidi 
del materialismo storico che la condotta <hi rend="italic">giusta</hi> è ad 
ogni momento quella che è resa necessaria dalle 
condizioni del momento; i quali poi sono spesso ardenti
e anche non di rado generosi fautori e propugnatori di 
riforme e di innovazioni anche radicalissime nelle 
condizioni e nella struttura stessa della società. Sento 
l'obbiezione: "Gli è che noi prevediamo necessario e 
inevitabile il mutamento in quella direzione, e ci 
affatichiamo, come la levatrice, a rendere meno doloroso 
il parto del futuro dai fianchi del presente". Lasciamo, 
per restare nella metafora, che altro è voler agevolare 
il parto e voler affrettarlo. Ma, insomma, vi 
affatichereste voi a prepararlo, questo futuro, se non vi 
apparisse desiderabile in confronto del presente? E che 
cosa vuol dire render meno doloroso il parto, se non 
apprestare con un intervento consapevole e riflesso certe 
condizioni che altrimenti non si realizzerebbero? Adunque 
l'apprestare queste condizioni, pensate che sia 
desiderabile e possa dipendere dall'opera vostra: cioè 
nei giudicare ciò che è giusto, sovrapponete, almeno 
per questa parte, il criterio della desiderabilità a 
quello della obbiettiva ed esteriore necessità. - Così 
la condotta corregge la dottrina. <foreign lang="ger">Grau... ist alle 
Theorie - Und grün des Lebens goldner 
Baum</foreign>.</note>.Soltanto in un caso, puramente teorico, la 
condotta tracciata in conformità con questo criterio 
coinciderebbe con la pura e semplice corrispondenza alla 
realtà delle condizioni date; nel caso che lo stato 
reale presente apparisse universalmente e sotto ogni 
rispetto più desiderabile di ogni altro. Ma anche in 
questo caso la valutazione è data dalla desiderabilità, 
non dalla realtà.</p>
<p>Insomma, altro è comprendere che una forma di condotta 
è conforme a certe condizioni, altro è aver coscienza 
della bontà di quella condotta; la quale non può 
nascere che dalla coscienza della bontà di un fine a cui 
la condotta è, o si crede che sia, ordinata; altra cosa 
è la <hi rend="italic">necessità</hi> di certe condizioni, altra è la 
loro <hi rend="italic">desiderabilità</hi>; altra cosa è la spiegazione 
storica, e altra la giustificazione etica.</p>
<p>Di questa esigenza di una <hi rend="italic">giustificazione</hi>, alla 
quale, una volta che sia sorto il lavorio riflesso della 
comparazione e della critica, nessuna costruzione etica 
può sottrarsi, si preoccupa invece il nuovo 
idealismo prammatistico, il cui presente successo si 
deve, come credo, in gran parte, alla insufficienza del 
relativismo sociologico e storico nel campo della morale. 
Esso è in sostanza, come è noto, un ritorno alla 
metafisica in nome delle esigenze pratiche; la 
affermazione del diritto di credere all'esistenza reale 
di quelle condizioni che si pongano come necessarie a 
dare un fondamento oggettivo al valore delle norme e dei 
motivi morali. In questa reazione a difesa della fede il 
nuovo idealismo, fatto audace dal favore delle 
circostanze e dalla debolezza degli avversari, è 
passato, come accade, dalla difensiva alla offensiva; e 
non solo afferma la legittimità del proprio indirizzo 
nel campo della morale e della religione, o, come si 
dice, nel campo dei <hi rend="italic">valori pratici</hi>; ma anche nel 
campo della scienza, o dei <hi rend="italic">valori teoretici</hi>; 
pretendendo che in ultimo anche il sapere teoretico, 
benché non se ne accorga o si dia l'aria di non 
accorgersene, non abbia altra ragione per giustificare i 
principi e i postulati che assume a fondamento delle sue 
interpretazioni dei fatti e delle leggi particolari, se 
non una ragione di convenienza; il valore che quei 
principi hanno come mezzi per la sistemazione del sapere, 
cioè in ultimo per la soddisfazione di un bisogno 
speculativo.</p>
<p>Qui non è il luogo di discutere ciò che nella 
dottrina ci può essere di vero - più come intuizione di 
un aspetto trascurato della realtà psicologica, che come 
legittimazione di un metodo - per quel che riguarda la 
ricerca scientifica<note place="foot"><p>
Però non posso fare a meno di notare l'equivoco che, a 
mio giudizio, si nasconde rotto la pretesa analogia tra 
la ragione che legittima i principi teorici, e la ragione 
che il pragmatismo invoca a legittimare i principi 
pratici. L'equivoco è questo: È verissimo che 
l'impalcatura del sapere teorico (a proposito, si può 
parlare di un sapere non teorico?) è fatta di materiali, 
diciamo così provvisori, di postulati e di ipotesi che 
si assumono <hi rend="italic">perché e in quanto possono servire</hi>. Ma 
servire a che? A unificare e sistemare le costruzioni 
delle cose dei fatti e dei rapporti <hi rend="italic">come sono</hi> non 
<hi rend="italic">come desideriamo che siano</hi>; a costruire non <hi rend="italic">quella 
verità che piace a noi</hi> di ammettere, ma la <hi rend="italic">verità</hi> 
senz'altro, sia o non sia conforme ai nostri desideri e 
ai nostri capricci. Perché il bisogno teoretico o 
scientifico è appunto il bisogno di sapere le, cose che 
<hi rend="italic">sono e come sono</hi>, e non che desideriamo e come le 
desideriamo. E qualunque sia il senso che noi diamo 
all'espressione <hi rend="italic">come sono</hi>, esso è sempre distinto e 
diverso da quello che può aver l'espressione <hi rend="italic">come 
desideriamo che siano</hi>. Perciò non è il caso di 
ripetere qui, sotto veste gnoseologica, la domanda di 
Pilato. Perché quando si parla per es., delle leggi di 
gravità si può bensì sostenere che questo è un modo 
nostro di formulare e unificare i fatti; ma i fatti sono 
quelli, e a nessuno viene in mente di pensare che noi li 
crediamo veri perché abbiamo bisogno di reggerci in 
piedi. E anche chi ammette che l'acqua sia stata fatta a 
posta per cavarci la sete, sa benissimo (diamine!) che 
altro è dire che in un pozzo c'è dell'acqua, e altro 
dire che hanno sete quei che vi guardano dentro.</p>
<p>Di questa indebita intrusione di argomenti gnoseologici 
in questioni scientifiche (fisiche, ecc.) tratta 
esaurientemente, con profondità e con chiarezza, come 
suole, il Varisco (Vedi in particolare: <title>Introduzione 
alla Filosofia naturale</title>, e <bibl><title>Studi di Filosofia 
naturale</title>, Cap. I</bibl>).</p></note>; la considero nel campo della 
morale, e soltanto rispetto all'argomento che ci 
riguarda. Per questo rispetto la soluzione che essa dà 
del problema della giustificazione etica, non differisce 
sostanzialmente dalle altre soluzioni di carattere 
metafisico, se non per il fondamento. A proposito del 
quale, siccome, se anche se ne ammetta la validità, 
questa non toglie il difetto che nasce dal carattere 
metafisico della soluzione, mi accontento di osservare, 
per quelli che credono di sfuggire per questa via 
all'utilitarismo, che essa conduce a una forma, mistica 
se si vuole, ma ad una forma di utilitarismo; anzi alla 
forma estrema e più radicale: la <hi rend="italic">valutazione</hi> delle 
stesse credenze metafisiche e religiose dal punto di 
vista di un interesse umano; sia pure questo interesse il 
massimo, il termine di confronto di tutti gli altri. 
Perché conduce a considerare la credenza come un 
sostegno della moralità, ossia in ultima analisi come un 
<hi rend="italic">mezzo pedagogico</hi>. E non è escluso il dubbio che, a 
questo modo, proprio nel mentre che si pone il valore 
della <hi rend="italic">credenza</hi>, si venga a togliere valore 
all'<hi rend="italic">oggetto</hi> della credenza.</p>
<p>Venendo ora al nostro argomento, è certo che la 
soluzione del prammatismo, come in genere le altre 
soluzioni di carattere metafisico, soddisfa a quella 
esigenza della giustificazione etica, alla quale non 
soddisfa il relativismo storico. Ma anch'essa presenta - 
dico all'infuori da ogni contesa sulla legittimità del 
fondamento e sulla validità teoretica dei principi e dei 
postulati ammessi - il difetto capitale delle costruzioni 
metafisiche. Ed è che il fine di ordine soprannaturale 
così postulato, non può servire a <hi rend="italic">determinare le 
norme</hi>. Non può servire, per la ragione perentoria che 
la relazione tra un fine, che è al di fuori e al di 
sopra della vita umana naturale e finita, e una condotta, 
qualunque essa sia, che si deve dispiegare nell'àmbito 
delle leggi naturali e i cui effetti determinabili sono 
contenuti nei limiti della vita finita individuale e 
sociale, una relazione di questo genere, dico, non può 
essere in nessun modo <hi rend="italic">dimostrata</hi>, ma soltanto 
<hi rend="italic">affermata</hi>. Ne è prova il fatto che lo stesso fine 
soprannaturale, la stessa costruzione metafisica può 
essere assunta a giustificare norme concrete di condotta 
non soltanto diverse, ma opposte, senza che si possa 
ricavare da essa nessuna ragione per la quale tra due 
forme di condotta diverse, una possa o debba giudicarsi 
preferibile all'altra. Ché, se si trova una ragione di 
preferenza nell'ordine degli effetti, che le due condotte 
rispettivamente producono o tendono a produrre, 
quest'ordine di effetti dà alla condotta correlativa un 
valore che sussiste indipendentemente dal fine 
soprannaturale, e diventa il fine naturale della condotta 
medesima.</p>
<p>Con questa differenza tra i due fini: che mentre dato 
il primo, non si può (se non facendo appello a una 
rivelazione, cioè a una autorità, e quindi a una pura 
<hi rend="italic">affermazione</hi>) ricavare da esso quale sia la condotta 
atta a raggiungerlo; dato questo fine naturale, le norme 
si ricavano appunto dalle condizioni da cui il fine 
dipende, cioè dalla connessione naturale tra la 
condotta, e gli effetti della condotta. Ossia un fine 
soprannaturale non può fornire esso il criterio per 
determinare la condotta, se non a patto che - 
implicitamente o esplicitamente - si <hi rend="italic">assuma</hi>, come 
subordinato ad esso e da esso richiesto, un fine, o un 
ordine di fini, <hi rend="italic">naturale</hi>, in relazione al quale in 
realtà le norme sono stabilite.</p>
<p>Né concluderebbe nulla in contrario l'osservare che il 
criterio desunto dagli effetti che l'azione tende a 
produrre, riguarda la condotta esterna, non la interna, 
nella quale soprattutto consiste il valore morale. In 
primo luogo anche se per le due condotte, esterna e 
interna, valessero criteri diversi, bisognerebbe pur 
sempre riconoscere che, poiché anche la condotta esterna 
conta pure qualchecosa, sarebbe ancora necessario 
ammettere un criterio che valga a determinarla. In 
secondo luogo, benché siano, in ultima analisi, le 
tendenze, le aspirazioni, i sentimenti che hanno valore e 
danno valore alle cose e alle azioni, e ogni valutazione 
si riduca a valutazione comparativa di tendenze o 
sentimenti diversi; non bisogna dimenticare che i 
sentimenti, come le aspirazioni, si distinguono per il 
loro contenuto rappresentativo, cioè per l'oggetto a cui 
si riferiscono; e che anche le intenzioni sono sempre 
intenzioni <hi rend="italic">di qualche cosa</hi>. E finalmente, una forma 
di perfezione interiore che si consideri come fine, a cui 
l'uomo possa giungere o avvicinarsi, non può essa stessa 
fornire il criterio per determinare <hi rend="italic">quale</hi> sia la 
condotta richiesta a questo scopo, se non in quanto 
questa perfezione si consideri come un effetto o un 
ordine di effetti che dipende naturalmente (in parte 
almeno se non in tutto) da certe condizioni, ossia da 
certi mezzi. Le pratiche dell'ascetismo non avrebbero 
senso se non si riconoscesse a loro questo carattere di 
mezzi atti a produrre certi effetti.</p>
<p>Concludendo: la soluzione metafisica a cui fa appello 
l'indirizzo prammatistico, come ogni altra soluzione di 
carattere metafisico, non può avere, anche se non 
si ponga in dubbio la sua legittimità, che un ufficio 
<hi rend="italic">consolatore</hi>, non <hi rend="italic">regolatore</hi>; può servire a dare 
o aggiunger valore a certe norme e ai fini umani connessi 
con queste, ma non può servire a determinarle; può 
fornire un principio di <hi rend="italic">giustificazione</hi>, non un 
criterio di <hi rend="italic">derivazione</hi>. E perciò lascia da parte o 
suppone risoluto il problema che riguarda la 
determinazione delle norme; il che è quanto dire che 
lascia sussistere il problema, e la validità delle 
ragioni per le quali si pone, e se ne cerca la soluzione.</p></div2>
<div2 type="capitolo"><head>Capitolo V</head>
<p>Così dei due tipi diversi di costruzione etica 
corrispondenti ai due indirizzi esaminati, l'uno - quello 
del relativismo storico - se anche può offrire un 
criterio di determinazione scientifica di un sistema di 
norme, non soddisfa all'esigenza morale, ossia non 
giustifica il valore che ad esse si vuole attribuire. 
Perché, alle norme stabilite in conformità al criterio 
della corrispondenza alle esigenze della vita sociale, 
non si può riconoscere un valore superiore a ogni altra 
norma, se non supponendo che la forma di esistenza 
sociale correlativa si riconosca universalmente e sotto 
ogni rispetto più desiderabile di ogni altra; 
presupposto che non è per nulla legittimato, né si può 
ricavare dal criterio assunto. L'altro - quello 
dell'idealismo prammatistico in quanto fa capo a principi 
e postulati metafisici, serve a giustificare il valore 
che si attribuisce alle norme morali, ma è radicalmente 
imponente - a fornire un criterio di determinazione delle 
norme.</p>
<p>Il primo può determinare le norme, ma non 
giustificarle; il secondo può giustificarle, ma non 
determinarle.</p>
<p>L'uno e l'altro tipo di soluzione hanno comune il 
preconcetto fondamentale che compito dell'Etica debba 
essere quello di trovare le ragioni sulle quali è 
fondata la bontà o la giustizia di quella forma di 
condotta, che già teniamo come buona. Ammesso - 
tacitamente o esplicitamente - questo presupposto, 
l'<hi rend="italic">esigenza scientifica</hi> porta a riconoscere le 
connessioni naturali tra quella forma di condotta e i 
bisogni della vita sociale del momento storico, e quindi 
ad assumere come criterio etico la corrispondenza a 
questi bisogni; l'<hi rend="italic">esigenza morale o giustificativa</hi> 
porta a cercare a quali patti o condizioni quella forma 
di condotta possa veramente essere riconosciuta come 
buona, e quindi ad assumere come fine della condotta un 
bene il quale soddisfaccia a quel requisito di universale 
e preminente desiderabilità, che non si trova in quel 
fine, che è in realtà il fine naturale della 
condotta<note place="foot">
E i moralisti che cercano di conciliarle ambedue, e 
soddisfare all'esigenza scientifica senza rinunciare alla 
esigenza giustificativa, tentano di risolvere l'antinomia 
assumendo in conformità all'esigenza scientifica il 
<hi rend="italic">criterio</hi>, e in conformità all'esigenza morale la 
<hi rend="italic">giustificazione</hi>; ossia attribuendo un <hi rend="italic">valore 
metafisico</hi> al fine <hi rend="italic">umano-sociale</hi> al quale in 
realtà sono ordinate e dal quale si possono ricavare le 
norme. Senonché i due principi assunti e in apparenza 
unificati restano sempre distinti: e quando si tratta di 
stabilire <hi rend="italic">quale</hi> è la condotta da tenere, compare 
l'uno; e quando si û tratta di dire <hi rend="italic">perché</hi> quella 
condotta è giusta, compare l'altro; senza che si veda 
nessuna ragione perché il secondo debba essere così 
pronto a trovar giusto quello che l'altro suggerisce.</note>.</p>
<p>E allora la conseguenza legittima è questa: che una 
scienza normativa morale è possibile soltanto se <hi rend="italic">il 
fine naturale che serve a determinare le norme vale anche 
a giustificarle</hi>.</p>
<p>Ma il fatto - che questa esigenza non è soddisfatta 
finché si cerca la giustificazione di un codice di 
condotta già dato, assumendo questo come punto di 
partenza, e quindi come fine la forma di convivenza e di 
cooperazione sociale alla quale esso codice corrisponde, 
- non prova l'impossibilità di una etica normativa 
scientifica; prova al più la impossibilità di una tale 
scienza <hi rend="italic">finché si intende il compito dell'Etica in 
quel modo</hi>.</p>
<p>Ora, perché non sarà possibile e lecito porre il 
problema in un modo diverso: <hi rend="italic">cercare quale possa 
essere il fine che soddisfa a questa esigenza, e dalle 
condizioni che esso richiede ricavare le norme della 
condotta?</hi> Il porre il problema in questa forma non è 
forse legittimato dalle difficoltà che abbiamo visto 
nascere dal porlo in forma diversa, e dall'analogia (che 
l'esigenza caratteristica della norma etica non toglie) 
colle altre scienze precettive?</p>
<p>Sento risorgere l'obbiezione: Posto pure che l'impresa 
riuscisse, a che cosa gioverebbe? Ma è facile la 
risposta. In primo luogo, anche se non servisse 
praticamente a nulla, non cesserebbe di avere un valore 
teorico il sistema di rapporti che per tal modo si 
venisse a conoscere. In secondo luogo a nessuno è dato 
affermare a priori l'inutilità pratica di una cognizione 
scientifica, sia pure che riguardi dati ipotetici. (E 
quale cognizione scientifica non contempla dati, almeno 
in parte, ipotetici?) E finalmente a queste due ragioni 
generali se ne può aggiungere una terza particolare. Chi 
può dire che al modo stesso, almeno, col quale può 
essere utile la conoscenza delle relazioni che esistono 
tra forme diverse di moralità e condizioni storiche 
diverse, non possa tornare utile la conoscenza delle 
relazioni scientificamente stabilite tra una forma di 
condotta possibile e un ordine di condizioni possibili?</p>
<p>Concludo: il problema, se una scienza normativa etica 
sia possibile, non è un problema risoluto, ma è un 
problema da risolvere. Se si possa e si debba risolvere 
nel modo tenuto dallo Spencer, è questione diversa e che 
rimane da esaminare. E questa critica preliminare mentre 
avrà servito, come spero, a dimostrare che il 
presupposto fondamentale dello Spencer intorno al compito 
dell'Etica non può essere a priori escluso, ha posto in 
chiaro le esigenze fondamentali alle quali una scienza 
normativa morale deve soddisfare.</p>
<p>E così ci fornisce una guida per la critica della 
dottrina.</p>
<p>Continua.</p></div2></div1>
<div1 type="parte"><head>(La dottrina dello S. e la morale come scienza)</head>
<div2 type="capitolo"><head>Capitolo VI</head>
<p>Il programma che lo Spencer traccia e si propone di 
seguire (non dico che in realtà gli sia rimasto fedele) 
per costruire una scienza normativa etica, si può 
raccogliere, in queste due tesi: 1° La necessità di 
assumere come tipo della condotta morale la condotta 
dell'uomo giusto in una società giusta; e la necessità 
conseguente della distinzione tra Etica pura (<hi rend="italic">Etica 
assoluta</hi>) ed Etica applicata (<hi rend="italic">Etica relativa</hi>) e 
della precedenza teorica della prima sulla seconda. 2° 
La identificazione della condotta giusta, oggetto 
dell'<hi rend="italic">Etica assoluta</hi>, col tipo di condotta che egli 
pone come proprio del limite dell'evoluzione.</p>
<p>Ora, benchè nel pensiero dello Spencer le due tesi 
siano solidalmente connesse, e la seconda sia nel quadro 
del sistema la fondamentale e quella che legittima e 
rende possibile ad un tempo la sua costruzione, non è 
difficile vedere come da un punto di vista critico esse 
possono e debbono essere considerate a parte. La prima, 
infatti, formula una veduta metodica; la seconda esprime 
la speciale applicazione che di quella veduta metodica lo 
Spencer ha creduto di fare. In altri termini, è 
astrattamente possibile riconoscere che il tipo ideale 
dell'uomo giusto non possa determinarsi se non in 
relazione con una società giusta e che per determinare 
la condotta giusta relativamente a certe condizioni 
reali, sia necessario aver prima riconosciuto quale 
sarebbe la condotta giusta in condizioni idealmente 
supposte, anche se non si accetta che il tipo ideale di 
condotta giusta possa essere concepito in quella forma e 
su quel fondamento che lo Spencer crede di dovergli 
assegnare.</p>
<p>Anzi io penso che la veduta espressa nella prima tesi 
non solo si possa, ma si debba accettare come legittima e 
necessaria, e che in essa si racchiuda come in germe un 
concetto fecondo. Certo, credo, se una scienza normativa 
morale è possibile, è possibile per quella via; e i 
difetti della costruzione etica dello Spencer nascono non 
dall'averla seguita, ma piuttosto dall'essersene 
allontanato. Cosicché la critica stessa della seconda 
tesi riesce a confermare la legittimità della prima.</p>
<p>Assumendo come tipo ideale di condotta giusta la 
condotta corrispondente al limite dell'evoluzione, lo 
Spencer riconosce, esplicitamente o implicitamente, alla 
forma di vita individuale e sociale che segna quel 
limite, valore di fine morale. Ora, lasciando la 
difficoltà, sulla quale altri ha già insistito, che uno 
stato concepito come il risultato necessario 
dell'evoluzione naturale possa aver valore di fine 
liberamente e deliberatamente voluto e proseguito, 
difficoltà che non mi pare insuperabile<note place="foot"><p>
La difficoltà nasce dal modo di intendere la 
possibilità e la necessità. - Affermare la possibilità 
che si produca un fatto, non è altro che riconoscere o 
ammettere la presenza reale dei fattori, l'azione dei 
quali, <hi rend="italic">quando non incontrasse ostacoli</hi>, produrrebbe, 
secondo i rapporti causali noti, cioè 
<hi rend="italic">necessariamente</hi>, quel fatto. Ora lo stesso effetto 
che può apparire necessario o in quanto si ammette la 
reale e adeguata efficacia di tutti i fattori da cui 
dipende, può essere proposto come fine quando tra i 
detti fattori entri l'azione dell'uomo, cioè quando la 
"necessità" dell'effetto sia condizionata dalla presenza 
e dalla efficacia di certe idee, sentimenti, aspirazioni; 
cioè in una parola dalla presenza e dalla efficacia 
adeguata del desiderio di quell'effetto. In questo caso 
non è escluso che l'effetto in questione possa aver 
valore di fine, anzi è incluso che l'abbia; perché la 
"necessità" dell'effetto è subordinata appunto al 
valore che gli si riconosca di fine, e al dispiegarsi, 
nell'azione corrispondente, della volontà di 
raggiungerlo.</p>
<p>Che questa interpretazione sia compatibile coi principi 
dell'evoluzionismo spenceriano è questione che, come si 
vedrà, rimane estranea all'intento di questo studio, e 
che i più risolvono negativamente (cfr., tra gli altri, 
<bibl>L. ZUCCANTE: <title>La dottrina della coscienza morale nello 
Spencer</title>, Cap., XXXI, p. 194</bibl>; e <bibl>G. VIDARI: <title>Rosmini e 
Spencer</title>, p. 209 e segg.</bibl>. Di queste, come di tutte le 
obbiezioni mosse all'Etica dello Spencer, a cominciare 
dal Guyau e dal Sidgwick fino ai critici più recenti, 
tratta con grande larghezza e ricchezza di notizie il Dr. 
G. SALVADORI nell'opera <title>L'Etica evoluzionisia</title> che è 
una apologia entusiastica di tutto il sistema 
spenceriano).</p>
<p>Colgo questa occasione per dichiarare che ho dovuto 
astenermi da ogni richiamo sia delle obbiezioni e 
discussioni di questi, come di altri critici valorosi 
(tra i quali sia ricordato a titolo d'onore il compianto 
Icilio Vanni), sia delle varie opinioni che si connettono 
colle questioni generali toccate, per due ragioni: in 
primo luogo perché il punto di vista del quale è qui 
considerata la dottrina delle due Etiche è diverso, e 
diversa la via seguita; in secondo luogo perché se 
avessi voluto per ogni questione toccata discutere le 
diverse opinioni avrei dovuto fare a commento di un breve 
scritto, tutta o poco meno la storia della morale</p></note>, 
io credo che questa identificazione presenta due 
difetti capitali: essa non vale per sé a fornire un 
criterio per la derivazione delle norme morali (nella 
realtà, come si vedrà più innanzi, il tipo ideale è 
determinato dallo Spencer sopra un altro fondamento); e 
non è sufficiente come principio di giustificazione. 
Cominciamo dal primo.</p>
<p>Il concetto di evoluzione, come quello di tempo, del 
quale esso è, in fondo, null'altro che la traduzione in 
termini di causalità naturale, esclude l'idea di limite, 
inteso almeno come termine fisso, oltre il quale ogni 
processo di trasformazione, cioè di causazione, si 
arresti. Il processo stesso di dissoluzione che, secondo 
il pensiero dello Spencer si alterna a periodi 
indefinitamente grandi con quello di evoluzione, non 
segna il termine di un periodo e l'inizio d'uno nuovo se 
non dal punto di vista di una valutazione umana o 
teologica. In realtà il cammino non si arresta per 
tracciar di segni che l'uomo faccia sulla via della 
natura. Né, del resto, quando lo Spencer parla di 
limite dell'evoluzione della vita umana, intende di 
significare il momento in cui la vita si arresta o si 
spegne, ma quello in cui la vita raggiunge il massimo 
svolgimento. Senonché questo massimo svolgimento non 
può essere, necessariamente, che relativo a forme date e 
conosciute o comunque determinate di vita, cioè di 
organi, di funzioni, e di attività; e, anche inteso 
così, non può venir stabilito se non fissando un grado 
che si consideri come massimo; cioè, insomma, segnando 
nel processo (non importa ora con quale criterio) un 
<hi rend="italic">momento</hi>, che sia punto di arrivo di una serie (della 
quale sia rappresentato da un punto di vista teleologico 
come fine), ma che potrebbe essere preso, con un criterio 
diverso, come punto di partenza di una serie ulteriore. 
È sufficiente a segnare questo momento il criterio 
dell'adattamento completo ai tre ordini di fini: della 
vita individuale, della vita della specie e della vita 
sociale?</p>
<p>È subito chiaro che questo adattamento completo non 
può bastare esso stesso, se non si determina quali siano 
le sfere di attività e di fini, l'adattamento ai quali 
serve di criterio per stabilire se il limite è 
raggiunto. Perché se si intende per adattamento completo 
un adattamento definitivo a tutti i fini di tutti e tre 
gli ordini, termine fisso e insuperabile al quale si 
arresti, e oltre il quale non sorgano nuove aspirazioni e 
nuovi fini, noi non potremmo argomentare né che un tale 
limite sia per essere raggiunto mai, né (ciò che qui 
importa di più), dato che si raggiunga, quale sia il 
grado o la forma di vita, che un tale adattamento sia per 
fissare e suggellare come definitivo.</p>
<p>Perché i fini sono, come ognuno sa, correlativi ai 
desideri o ai bisogni. Ora a mano a mano che le forme di 
attività si moltiplicano e si differenziano, si 
moltiplicano i bisogni e quindi i fini; né si può né 
induttivamente, né deduttivamente determinare a qual 
punto questo processo possa o debba arrestarsi. 
Perché, pur non uscendo dalla tesi evoluzionista, 
ogni adattamento implica diminuzione di sforzo e quindi, 
<foreign lang="lat">coeteris paribus</foreign>, avanzo di energia; la quale 
appunto perciò si viene dispiegando in nuove forme di 
attività, e quindi nella ricerca di nuovi fini. Anzi il 
sorgere di ogni forma più complessa di attività - ad 
esempio ogni funzione più elevata - presuppone 
normalmente l'adattamento già avvenuto delle attività 
meno complesse e relativamente elementari - funzioni più 
semplici -, di cui essa è una nuova ordinazione. Onde 
per questo rispetto l'adattamento a certi fini è 
parallelo all'insorgere di fini nuovi indefinitamente. 
Oltrediché il processo stesso del conoscere portando a 
scoprire sempre nuovi rapporti di cose e di fatti, viene 
continuamente riversando la desiderabilità dei beni 
conosciuti su nuovi oggetti che acquistano valore di 
utilità, e moltiplica così i beni, cioè i desideri e i 
bisogni; o trova nel mutare delle condizioni esterne 
nuovi modi di soddisfare ai bisogni già esistenti 
affinandoli ed elevandoli; o apre la via a nuove 
aspirazioni, alle quali la soddisfazione già assicurata 
dei vecchi bisogni permette che si rivolgano gli sforzi e 
l'opere. Così ogni adattamento raggiunto è condizione e 
stimolo a nuove forme di attività al modo stesso che 
ogni conoscenza acquistata fa sorgere nuovi problemi, e 
nascere "a guisa di rampollo, appié del vero il dubbio".</p>
<p>Si dirà che lo Spencer intende l'adattamento completo 
nel senso di mutuo adattamento dei tre ordini di fini fra 
di loro; intende cioè la conciliazione e l'accordo tra 
le esigenze della vita individuale, quelle della vita 
della specie e quelle della vita sociale.</p>
<p>Ma lasciando di notare che la difficoltà sopra notata 
risorge a proposito di questa <hi rend="italic">conciliazione perfetta</hi>, 
si presenta la domanda: A quali patti si fa questa 
conciliazione?</p>
<p>Perché se è vero, come lo Spencer ha cura di ripeter 
spesso, che nelle condizioni presenti di esistenza 
i fini di un ordine non possono essere proseguiti e 
raggiunti senza sacrificio almeno parziale dei fini di un 
altro ordine, bisogna evidentemente, perché la 
conciliazione si faccia, che intervenga una cessazione o 
una modificazione o una sostituzione nei fini o di uno o 
di due o di tutti tre gli ordini considerati; ossia una 
modificazione nei bisogni e nelle esigenze 
dell'individuo, o della specie, o della società. 
Supponiamo ora per semplicità di discorso che i fini 
individuali e i fini della specie si possano considerare 
fin dal presente conciliati; o, per usare i termini 
dell'economia pura, che si possa assumere l'egoismo di 
specie come comprendente in sé l'egoismo individuale (il 
che è in gran parte conforme alle vedute stesse dello 
Spencer); la conciliazione resterebbe da farsi tra i fini 
della vita individuale e i fini della vita sociale.</p>
<p>E allora il problema è il seguente: Nello stato di 
conciliazione contemplato, fino a qual punto sono i 
bisogni e i fini individuali da noi conosciuti o 
immaginati che avranno mutato di specie, di estensione, 
di intensità, per adattamento alle esigenze sociali, e 
fino a qual punto si troveranno invece modificate le 
esigenze sociali per adattamento ai fini della vita 
individuale? È manifesto che per conoscere in che cosa 
la conciliazione sia per consistere bisogna, o che sia 
definita la sfera delle esigenze individuali, in 
corrispondenza colla quale si possa determinare la sfera 
delle esigenze sociali che con quelle si accordi; o sia 
definita la sfera delle esigenze sociali per una 
determinazione inversa; o finalmente siano definite certe 
condizioni (qualunque sia il modo tenuto per assegnarle) 
le quali valgano, esse, a determinare a un tempo i limiti 
delle une e delle altre.</p>
<p>Queste condizioni lo Spencer ricava dalle esigenze del 
tipo di società industriale pacifica in cui si suppone 
realizzato il puro regime del contratto sotto la 
legge dell'uguale libertà; e quindi il limite 
dell'evoluzione è in realtà il limite ideale della 
società industriale del suo tempo; e l'adattamento 
completo consiste nell'adattamento della struttura 
biologica e psicologica di tutti i componenti la società 
umana a questo tipo di convivenza e di cooperazione<note place="foot"><p>
Per questo rispetto sono assai significativi due luoghi 
dello Spencer che qui importa di ricordare.</p>
<p>Nella 2° edizione dei <title>Dati dell'Etica</title> (cioè 
quando quest'opera fu ripubblicata come parte del Vol. IX 
del <title lang="eng">System of Synt. Phil.</title>) si trova aggiunto in 
appendice un capitolo che porta lo stesso titolo 
<hi rend="italic">conciliazione</hi> che il Cap. XIV; e che era stato 
dettato prima; ma, smarrito poi al tempo della 
pubblicazione, fu sostituito da quello che figura nel 
testo. Ora, in quel capitolo, per provare la possibilità 
che le attività altruistiche si identificano colle 
egoistiche, si citano gli insetti sociali (api, formiche, 
ecc.); soggiungendo che ciò mostra esser possibile che 
gli organismi diventino talmente adatti alle esigenze 
della vita sociale che l'energia spiegata per il 
benessere generale può giungere a subordinare pienamente 
quella rivolta al bene individuale, così da ottenere un 
<hi rend="italic">benessere individuale non maggiore</hi> di quello che è 
necessario alla conservazione della vita individuale; ed 
esser possibile il formarsi negli individui di una 
<hi rend="italic">organizzazione</hi> tale che la ricerca delle 
soddisfazioni che la natura loro richiede, porti ad 
esercitare quelle attività che il benessere della 
comunità richiede (vol. cit., pp. 300-302). Si noti 
che, aggiungendo in appendice il capitolo che contiene 
questo passo, lo Spencer non fa riserve di nessun genere, 
anzi dice esplicitamente che esso può servire a chiarire 
e compiere il pensiero espresso nel testo (<bibl><hi rend="italic">ib.</hi>, p. 
289</bibl>).</p>
<p>Un altro luogo in cui è ribadito in forma diversa, ma 
non meno recisa, lo stesso concetto fondamentale, si 
trova nella seconda lettera di risposta alle critiche del 
Rev. J. L. Davies sull'obbligazione morale, pubblicata 
col resto della polemica nella Appendice C. alla 
<hi rend="italic">giustizia</hi>: "Lasciatemi ripetere qui una verità sulla 
quale ho altrove insistito: che appunto come il cibo è 
giustamente preso quando è preso per soddisfare la fame, 
mentre il doverlo prendere quando manca l'appetito 
implica uno stato fisico disordinato; così una buona 
azione o un atto di dovere è èatto giustamente soltanto 
se è fatto <hi rend="italic">per soddisfare un sentimento immediato</hi>; 
mentre se è fatto per la considerazione di certi 
risultati finali in questo o in un altro mondo implica 
uno stato morale "imperfetto". (<bibl><title lang="eng">A System</title>, 
ecc. Vol. X, App. C. <title lang="eng">The Moral Motive</title>, p. 450</bibl> 
- Nella trad. it. della <title>giustizia</title> edita dal Lapi 
questa appendice è omessa).</p></note>. Per conseguenza non è un 
certo tipo di vita completa che serve a determinare 
il tipo ideale della società giusta, ma è il tipo 
considerato come ideale di società giusta che determina 
la vita completa. Adunque, poiché la conciliazione dei 
diversi ordini di fini è subordinata all'attuarsi delle 
condizioni che definiscono il tipo ideale di società ed 
è relativa a queste, è il tipo ideale di società che 
in effetto è assunto come fine, e sono le condizioni 
proprie di quel tipo che servono a determinare le norme.</p>
<p>Ma se così è, quanto alla determinazione delle norme 
il postulato dell'adattamento completo, posto che si 
possa assumere, non serve a nulla; equivale semplicemente 
a supporre che tutti gli individui i quali compongono la 
società ideale abbiano una natura così fatta, che 
l'osservanza della condotta corrispondente costituisca 
per essi un bisogno o un desiderio superiore a ogni 
altro, senza possibilità di conflitto con altri bisogni 
o desideri; cioè tiene nella costruzione etica lo stesso 
posto che nei sistemi morali è comunemente tenuto dal 
<hi rend="italic">dovere</hi>, e nelle scienze precettive in genere dalla 
supposizione che esista un desiderio o un <hi rend="italic">bisogno 
specifico</hi> corrispondente al fine da cui si ricavano le 
norme.</p>
<p>E quindi allo stesso modo che l'esistenza e la natura 
specifica dei motivi da cui può dipendere l'osservanza 
di una norma, non hanno che fare colla determinazione 
teorica di essa, così l'ipotesi dell'adattamento 
completo dei bisogni e desideri individuali a certe 
condizioni di convivenza e cooperazione sociale, non ha 
che fare colla determinazione di queste norme. Perché le 
norme sono ricavate appunto da quelle condizioni, alle 
quali si suppone avvenuto l'adattamento; e che perciò 
servono esse di criterio e per determinare le norme e per 
conoscere se l'adattamento è raggiunto.</p></div2>
<div2 type="capitolo"><head>Capitolo VII</head>
<p>Ma perché assume lo Spencer come proprio della società 
ideale un adattamento completo, che, mentre esclude 
arbitrariamente ogni evoluzione ulteriore, non 
serve a definire questa società ideale perché è 
definito esso stesso in relazione con quella?</p>
<p>Perché soltanto quando esso sia raggiunto, la condotta 
umana in tutta la sua estensione apporta a sé e agli 
altri nel presente e nel futuro puro piacere, piacere non 
misto a dolore di sorta; e per lo Spencer, come s'è 
visto, il giusto assoluto esclude il dolore. E perciò il 
tipo ideale contemplato dall'Etica assoluta non può 
essere se non quello nel quale la condotta apporta puro 
piacere.</p>
<p>L'adattamento completo darebbe dunque al tipo ideale di 
convivenza e cooperazione sociale quel carattere di 
universale e preminente desiderabilità, che deve avere 
il fine assunto dall'Etica. Lo dà veramente?</p>
<p>Benché a prima vista possa parere strano il dubbio e 
inutile la discussione, bisogna riconoscere che un tipo 
di esistenza individuale e sociale nel quale tutta quanta 
la condotta in tutta la sua estensione porti sempre e 
soltanto piacere, non è, date le leggi psicologiche 
conosciute, e non può essere, un fine universalmente 
desiderabile sopra ogni altro.</p>
<p>Lascio di discutere se, supposta una condotta, diciamo 
così per brevità, totalmente piacevole, il piacere 
stesso non verrebbe a sparire, come stato di coscienza 
distinto, per mancanza di quel contrasto e di 
quell'alternanza fra gli stati psichici (così bene 
illustrata tra gli altri dall' Hóffding), senza della 
quale anche i godimenti più forti illanguidiscono e 
vaniscono nella ripetizione abituale; e di considerare se 
la forma di vita corrispondente non riuscirebbe a 
sopprimere in ultimo anche ogni forma di coscienza 
riflessiva e di deliberazione volontaria, cioè 
l'intelligenza stessa e la volontà, almeno nelle loro 
forme più elevate, riducendo la vita a una sorta di 
automatismo istintivo, al quale corrisponderebbe la 
fissazione stereotipa di modelli d'uomini meccanizzati. 
Certo, se si bada che l'attenzione attiva è 
sempre, in grado maggiore o minore, sforzo, e che lo 
sforzo è alimentato principalmente, se non unicamente, 
dal dolore e non dal piacere, bisogna riconoscere che la 
capacità dello sforzo e l'esercizio dell'attenzione 
tenderebbero a svanire collo sparir del dolore; e il 
vigore dell'intelligenza si affievolirebbe; come già si 
può osservare in quelle persone sfaccendate e 
sonnolente, le quali abbiano in pronto senza alcuna 
fatica o cura tutto quel che desiderano, e non sentano 
l'aculeo di altri bisogni, e di aspirazioni diverse.</p>
<p>E lo stesso discorso sarebbe da ripetere a maggior 
ragione per la volontà.</p>
<p>Certamente le leggi psicologiche conosciute tendono ad 
escludere, per le ragioni accennate sopra a proposito 
dell'adattamento completo, che un tale stato possa 
avverarsi; ma, dato che potesse attuarsi, non ci sarebbe 
nessuna ragione per negare, in forza delle medesime 
leggi, l'eventualità se non della soppressione, di un 
oscuramento progressivo delle facoltà psichiche più 
elevate. E allora si presenta subito la questione, se, 
ammessa pure soltanto la possibilità che a un tale stato 
si accompagnasse questo effetto, potrebbe una
forma di esistenza siffatta apparire desiderabile sopra 
ogni altra.</p>
<p>Si potrebbe dire: Che importa l'oscuramento e anche la 
soppressione dell'intelligenza e della volontà, purché 
sparisca il dolore? E quando non vi siano altri bisogni e 
altri desideri che quelli appunto che trovano già una 
soddisfazione adeguata, ossia, quindi, non ci sia più 
nemmeno la possibilità di rappresentarsi bisogni e beni 
diversi, non è una tal vita <hi rend="italic">nel suo genere</hi> beata; 
anzi la sola beata perché è esclusa la capacità di 
provare altri bisogni?</p>
<p>Ora che un tale stato possa, anzi debba apparire il 
più desiderabile quando si supponga l'adattamento già 
raggiunto, è fuori di contestazione; ma qui si tratta di 
vedere se un tale stato possa essere preferibile 
per chi ne è fuori, e dovrebbe proporsi come scopo di 
raggiungerlo. Se, cioè, a chi esercita certe forme di 
attività possa parere desiderabile sopra ogni altro un 
tipo di vita, nel quale per avventura quelle attività 
fossero oscurate o soppresse. In questo caso possono 
valere l'osservazione notissima del Mill e la ragione 
colla quale la conforta; che, certo, non avrebbero valore 
nel primo caso<note place="foot">
"È meglio essere un uomo infelice che un porco 
soddisfatto; è meglio essere Socrate malcontento che un 
imbecille beato". Ora la ragione addotta dal Mill vale 
per l'uomo, ma non per l'animale, e l'Höffding non ha 
torto spendere, come egli dice graziosamente, qualche 
parola in difesa del porco e dell'imbecille. E nota 
infatti che un uomo il quale abbia ottenuto la 
soddisfazione <hi rend="italic">intera</hi> dei suoi desideri, non ha 
nessuna ragione di paragonare il suo stato con quello di 
altri uomini. Senonché riconosce poi che la conoscenza 
di gradi più elevati farebbe nascere anche nell'uomo 
felice il "desiderio ardente di giungervi" che è appunto 
ciò che qui importa (<bibl>HÖFFDING, <title>morale</title>, VII, 3, 
tr. fr. pp. 116-119</bibl>).</note>.</p>
<p>Ma anche lasciando questo aspetto della questione, non 
bisogna dimenticare che appunto perché il piacere puro 
è il correlato subiettivo dell'adattamento completo, la 
medesima condizione di una condotta totalmente piacevole, 
- per le ragioni dette a proposito dell'indeterminatezza 
nel numero e nella specie dei fini, rispetto ai quali 
l'adattamento potrebbe essere raggiunto - può concepirsi 
attuata non in una sola ma in più forme di vita fra di 
loro diverse; e resterebbe sempre da trovare un criterio 
comparativo della desiderabilità, o da ammettere che 
tutti i tipi di vita, per i quali si concepisce possibile 
una conciliazione fra i tre ordini di fini (anche se la 
conciliazione fosse ottenuta allo stesso modo che nelle 
società animali, cfr. la nota qui sopra a pag. 114), 
siano ugualmente desiderabili. Il che importerebbe la 
legittimazione a pari titolo di forme di condotta fra di 
loro diverse e anche opposte; e si dovrebbe ricavare 
d'altronde che dal piacere puro il fondamento della 
legittimazione.</p>
<p>E qui tocchiamo un argomento il quale si allarga 
fuori del campo particolare della dottrina dello Spencer 
e riguarda nello stesso tempo una questione più 
generale: la natura del fine.</p>
<p>Siccome il carattere che si richiede nel fine assunto a 
giustificare le norme morali è, come s'è ripetutamente 
detto, quello della universale e preminente 
desiderabilità sopra ogni altro, si pensa che esso debba 
essere il fine dei fini, il fine ultimo e supremo; uno 
<hi rend="italic">stato definitivo</hi>, oltre il quale, e al di là, non ci 
sia più nulla da desiderare e da cercare. E allora non 
resta che questa alternativa; o si cerca un fine il quale 
contenga e comprenda in sé tutti i fini; e prendono 
forma i fantasmi di <hi rend="italic">felicità</hi>, di <hi rend="italic">beatitudine</hi>, di 
<hi rend="italic">perfezione</hi>, nei quali si figurano definitivamente 
appagati tutti i desideri, e scomparsi o sommersi quelli 
che non vi trovano appagamento; oppure si considera come 
fine la <hi rend="italic">forma</hi> colla quale si presenta alla coscienza 
la soddisfazione di qualsiasi desiderio; cioè il piacere 
o la liberazione dal dolore.</p>
<p>Ma tanto l'una quanto l'altra delle soluzioni non sono 
che apparenti, o si risolvono in una vana tautologia. 
Porre come fine la felicità senza determinare <hi rend="italic">quale</hi> 
sia o <hi rend="italic">in che consista</hi> la felicità di cui si 
discorre, è certamente un modo per conciliare 
verbalmente tutte le differenze di opinioni e superare 
tutte le difficoltà; ma nella realtà non le concilia e 
non le supera, più di quel che valgano a togliere le 
diversità di opinioni politiche e a raccogliere i 
partiti ad unità di intenti certi "ordini del giorno" in 
cui si afferma all'unanimità essere fine supremo per 
tutti il "bene della patria" o la "prosperità della 
nazione" o altre formule somiglianti.</p>
<p>E se si determina in che si faccia consistere la 
felicità, quali siano i fini che si comprendono nel fine 
unico chiamato con questo nome, allora delle due l'una: o 
i diversi fini così compendiati e compresi nel fine 
unico, sono veramente unificati, e, perché ciò 
sia, occorre che essi possano <hi rend="italic">ridursi</hi> ad uno, e 
quindi che si possa dimostrare che uno fra essi è causa 
o condizione degli altri, o che tutti dipendono da una 
medesima condizione o ordine di condizioni; e in questo 
caso la felicità è caratterizzata o da quel fine</p>
<p>o dal conseguimento di questa condizione, che diventa 
esso fine, perché su esso si riversa la desiderabilità 
di tutti; e il termine felicità non è che un duplicato 
di quel certo fine o di questa condizione. Oppure i 
diversi fini non sono che sommati insieme, e giustapposti 
l'uno all'altro, rimanendo in realtà distinti e senza 
che si veda la necessità della loro connessione; e 
allora l'unità non è che verbale, e in realtà invece 
di un fine, si hanno più fini, ciascuno nel suo genere, 
supremo.</p>
<p>Si dirà che si dà alla felicità non il senso di un 
certo contenuto determinato che la costituisca, ma il 
senso di appagamento dei desideri, di soddisfazione dei 
bisogni, senza che si definisca quali ne siano per essere 
il numero e le specie: nel qual senso si può affermare 
che la felicità rimane sempre il fine ultimo pur 
restandone indeterminato il contenuto? E si riesce allora 
alla seconda alternativa, di considerare come fine ciò 
che si ammette esservi di comune e di costante nel 
raggiungimento di qualsiasi fine; cioè, come s'è detto, 
la forma sotto la quale si presenta la soddisfazione di 
qualunque desiderio: il piacere o la liberazione dal 
dolore. Ma dire che il fine ultimo è il piacere è come 
dire che il fine ultimo è il godimento che accompagna il 
raggiungimento del fine o dei fini, o che lo scopo dei 
desideri è... la soddisfazione dei desideri. E allora si 
vede perché il puro piacere non possa dare un criterio 
di legittimazione e di valutazione comparativa dei fini e 
quindi delle forme di condotta. Perché, o si prende come 
criterio la quantità del piacere, la intensità della 
soddisfazione, senza badare alla natura del desiderio a 
cui corrisponde, e non è possibile assegnare un solo 
desiderio che abbia lo stesso valore, nonché per 
due coscienze diverse, neppure per la stessa coscienza in 
momenti diversi. O si valuta la soddisfazione secondo i 
desideri cui corrisponde, e allora ciò che distingue un 
desiderio dall'altro non è la soddisfazione ma 
l'<hi rend="italic">oggetto</hi> a cui il desiderio si rivolge; non 
l'effetto soggettivo gradevole, ma le condizioni che lo 
producono, non è il <hi rend="italic">godimento</hi> del bene, ma il 
<hi rend="italic">bene</hi>.</p>
<p>Ora è qui che si nasconde l'equivoco: nell'identificare 
il bene col piacere; il fine, cioè l'ordine di effetti 
che costituisce l'<hi rend="italic">oggetto</hi> del desiderio, collo stato 
soggettivo che è il <hi rend="italic">godimento</hi> (quando ci sia) del 
fine raggiunto. È bensì vero che un bene di cui si 
concepisse che nessuno mai potesse godere in nessun modo, 
non avrebbe valore di bene; ma è non meno vero che un 
godimento del quale non si sapesse assegnare nessuna 
causa o condizione o mezzo atto a produrlo, non potrebbe 
mai essere proposto o assunto come scopo di un'attività 
qualesivoglia. Ora quando si parla di un fine 
desiderabile sopra ogni altro al quale sia ordinata la 
condotta, non si può intendere che un bene, il quale sia 
bensì, direttamente o indirettamente causa o mezzo o 
condizione di godimento, senza di che non sarebbe bene; 
ma che non può consistere nel godimento stesso, ma in un 
certo effetto o ordine di effetti determinabile e 
possibile, che possa costituire l'oggetto di una ricerca 
attiva, cioè di una certa condotta<note place="foot">
Non altrimenti avviene nel campo speciale dell'economia. 
È bensì vero che se non si supponesse la possibilità 
del <hi rend="italic">consumo</hi>, cioè del godimento dei diversi beni che 
costituiscono la <hi rend="italic">ricchezza</hi>, questa non avrrebbe 
valore, e non avrebbe senso la produzione; ma l'oggetto a 
cui si volge l'attività produttrice e del quale si 
cercano le leggi, è la ricchezza, non il <hi rend="italic">consumo</hi>.</note>.</p>
<p>Senonché bisogna evitare anche qui lo stesso equivoco 
che conduce a riporre il fine nella felicità o nel 
piacere; l'equivoco che questo effetto o ordine di 
effetti debba costituire un fine ultimo, uno stato 
definitivo, al di là del quale non siano assegnabili 
altri fini. Uno stato, o un ordine di effetti definitivo 
è contraddittorio non soltanto colle leggi della vita, 
per le ragioni già dette, ma col presupposto stesso 
fondamentale che si assume di necessità quando si voglia 
determinare scientificamente un sistema di norme. Perché 
qualunque fine rappresentato come umanamente possibile, 
appunto perché deve essere concepito come un effetto, 
che si produce, <hi rend="italic">date certe condizioni</hi>, è a sua volta 
pensato come condizione di altri effetti, cioè mezzo ad 
altri fini. Pensare un effetto naturalmente possibile che 
sia ultimo, è come pensare chiusa e finita a un momento 
dato la serie della causazione, abolita e spenta, in un 
effetto che sia stato prodotto, ogni efficacia causativa; 
e allora vien meno ogni ragione di pensare come 
dipendente da certi mezzi, cioè da certe cause, anche 
l'effetto stesso che si considera come fine ultimo; e 
quindi è tolto ogni fondamento a qualsivoglia 
deteminazione di rapporti tra mezzi e fini, e perciò 
anche a qualsiasi determinazione di norme.</p>
<p>Si dirà che si intende "ultimo" rispetto alla 
<hi rend="italic">valutazione</hi>, cioè tale a cui si riconosca valore per 
sé, indipendentemente da ogni considerazione ulteriore. 
Ma se si ammette che da quel fine, quando sia raggiunto, 
dipendono altri effetti, nell'atto stesso che lo si pensa 
condizione di tali effetti ulteriori, la valutazione di 
questi (che non può essere esclusa) muta il valore del 
fine e gli dà nello stesso tempo valore di mezzo.</p>
<p>Dal che nasce questa conseguenza assai notevole: che la 
desiderabilità di un ordine di effetti, che si assuma 
come fine, non viene tanto dalla desiderabilità che gli 
si riconosca come bene, cioè come oggetto diretto e 
immediato di godimento, quanto dalla desiderabilità 
degli effetti, dei quali esso apparisca la condizione 
necessaria. E che perciò, mentre è vano andar cercando 
quale sia il fine ultimo, il quale non si trova 
mai, o si risolve in una pura espressione verbale, 
il fine che può valere come supremo si deve cercare non 
nell'uno o nell'altro degli scopi a cui si riconosca 
valore per sé, ma in un ordine di effetti, in un sistema 
di condizioni, dato che sia assegnabile, nel quale si 
possa riconoscere questo carattere appunto di condizione 
necessaria, non di alcuni, ma di tutti quei beni, ai 
quali si attribuisce valore per sé. E quindi il fine che 
può avere universalmente una desiderabilità superiore a 
ogni altro, non può consistere se non in un ordine 
generale e, si potrebbe dire, preliminare di condizioni, 
la cui attuazione apparisca necessaria perché sia 
possibile universalmente la ricerca ulteriore di quei 
beni. Non può essere cioè supremo nel senso di una 
gerarchia, della quale segni il culmine, né nel senso di 
una grandezza o quantità, di cui sia il massimo, ma nel 
senso della <hi rend="italic">precedenza</hi> necessaria o della 
indispensabilità; per la quale venga a raccogliersi su 
di esso come in un unico foco la luce e il calore di 
desiderabilità che irraggia dai fini ai quali apre 
universalmente la via.</p>
<p>E perciò, ammesso che qualsivoglia fine <hi rend="italic">umano</hi> 
abbia, come ha in realtà, per condizione la convivenza e 
la cooperazione sociale, il fine che può avere questo 
valore di precedenza necessaria sugli altri deve essere 
di necessità il raggiungimento o il mantenimento di 
certe condizioni di convivenza e di cooperazione sociale, 
cioè di una qualche forma di società. Ma perché ad una 
forma di società possa essere riconosciuto questo 
carattere universalmente, occorre che le condizioni della 
sua esistenza abbiano per tutti un valore potenzialmente 
uguale: ossia che nessuno dei fini, dei quali quella 
forma di cooperazione pone la possibilità e dai quali 
attinge il suo valore, sia, per dato e fatto delle 
esigenze di essa forma, precluso o impedito a nessuno dei 
componenti la società. O, in altri termini, sia 
qualsivoglia il fine che si suppone cercato, ciascuno 
trovi nelle condizioni proprie di quella forma 
sociale la medesima <hi rend="italic">esteriore possibilità</hi> di 
rivolgere a quella ricerca l'attività propria, che vi 
trova qualsiasi altro<note place="foot">
Il che non implica, occorre avvertirlo, una uguaglianza 
nei risultati ottenuti, o come si dice inesattamente, una 
"uguale distribuzione di felicità" la quale supporrebbe, 
insieme colla condizione notata, anche una uguaglianza di 
attitudini, di attività e di preferenze.</note>.</p>
<p>L'analisi ci ha dunque portato a queste conclusioni: a 
riconoscere che il limite dell'evoluzione, l'adattamento 
completo, la massima felicità, né fornisce un criterio 
di determinazione delle norme, né basta come principio 
di giustificazione; a riconoscere la legittimità del 
concetto, che bisogna assumere come fine un tipo ideale 
di società; e a stabilire le esigenze fondamentali, alle 
quali questo tipo deve soddisfare.</p>
<p>Ed ora è facile vedere per quali ragioni il tipo sul 
quale in realtà lo Spencer ha modellato la sua società 
giusta non soddisfaccia a queste esigenze.</p></div2>
<div2 type="capitolo"><head>Capitolo VIII</head>
<p>In un articolo di risposta ad alcune critiche mosse ai 
<title>dati dell'Etica</title> lo Spencer polemizzando col prof. 
Means così si esprimeva a proposito del modo di 
intendere la giustizia: "A molti sembra ingiusto che la 
dura fatica di un bifolco gli faccia guadagnare in una 
settimana meno di quanto un medico guadagna facilmente in 
un quarto d'ora. Molti sostengono essere ingiusto che i 
figli del povero non possano avere i vantaggi 
dell'educazione che hanno i figli del ricco. Ma queste 
deficienze nelle quote di felicità che alcuni ritraggono 
dalla cooperazione, siccome derivano da ereditata 
inferiorità di natura, o da inferiorità di condizioni 
in cui i loro antenati inferiori sono caduti, sono 
<hi rend="italic">deficienze colle quali la giustizia, come io la 
intendo</hi>, non ha nulla che fare. L'ingiustizia che 
trasmette alla discendenza malattie e deformità, 
l'ingiustizia che infligge alla prole le conseguenze 
penose della stupidità e della cattiva condotta dei 
genitori, la ingiustizia che costringe quelli che 
ereditano delle incapacità, a lottare colle difficoltà 
che ne derivano, l'ingiustizia che lascia in relativa 
povertà la gran maggioranza, le cui facoltà, di ordine 
inferiore, apportano ad essi scarsi profitti, è una 
specie di ingiustizia estranea alla mia tesi".</p>
<p>"Noi <hi rend="italic">dobbiamo accettare</hi>, come possiamo, <hi rend="italic">lo stato 
di cose stabilite</hi>, quantunque in forza di esso, una 
inferiorità della quale l'individuo non ha colpa produca 
i suoi mali, e una superiorità della quale egli non può 
vantare nessun merito, apporti i suoi benefizi; e 
dobbiamo accettare, come possiamo, tutte quelle 
disuguaglianze che ne derivano nei vantaggi che i 
cittadini si procacciano colle loro rispettive 
attività"<note place="foot">
<bibl><title lang="eng">replies to Criticism on "The Data of Ethics"</title> in 
"Mind", Jan, 1881, p. 93.</bibl></note>.</p>
<p>Ho citato questo passo, non perché gli stessi concetti 
qui espressi non siano, esplicitamente o implicitamente, 
sostenuti in tutta quanta la sociologia e la morale dello 
Spencer, ma perché forse in nessun altro luogo appare 
più manifesto il presupposto che vizia la sua concezione 
della società ideale. Assumendo come elemento del 
concetto di giustizia - accanto a quello dell'uguale 
libertà - la condizione ricavata dalla biologia, che la 
vita progredisce e si eleva soltanto a patto che gli 
individui superiori godano i vantaggi della loro 
superiorità e gli inferiori subiscano i danni della loro 
inferiorità, egli identifica la inferiorità fisiologica 
e psichica colla inferiorità sociale; la inferiorità 
che si potrebbe chiamare nativa o <hi rend="italic">costituzionale</hi> 
colla inferiorità che si potrebbe dire <hi rend="italic">di posizione</hi>.</p>
<p>Ora, che un uomo debole non possa vincere le medesime 
resistenze che uno forte, che un bambino poco 
intelligente impari meno e peggio di un 
intelligente, è naturale e necessario; ma non si può 
dire che sia giusto né ingiusto. Che i figli ereditino 
l'ingegno o l'ottusità, la sensibilità o 
l'insensibilità, il vigore o l'infermità dei genitori, 
e che i primi godano i vantaggi e i secondi sopportino i 
danni che sono conseguenza rispettivamente di questa loro 
superiorità o inferiorità ereditata, sarà del pari 
biologicamente necessario, ma non è ancora né giusto 
né ingiusto; <hi rend="italic">diventa</hi> bensì giusto o ingiusto 
rispettare o violare questa relazione naturale, 
<hi rend="italic">soltanto se si considera</hi> questa relazione come 
<hi rend="italic">condizione</hi> di una elevazione progressiva della specie 
<hi rend="italic">che sia assunta</hi> come effetto universalmente 
desiderabile, cioè <hi rend="italic">come fine</hi>.</p>
<p>Ma che i figli del contadino non abbiano la 
possibilità di venire istruiti o educati, non dipende 
dalla costituzione fisica e mentale loro propria, 
ereditata o no, ma dipende da una inferiorità sociale, 
la quale toglierebbe ad essi questa possibilità anche se 
la loro costituzione fisica e mentale fosse attissima a 
questa cultura. Ora, mentre l'analogia della selezione 
biologica importerebbe che i figli del contadino al pari 
di quelli del <foreign lang="eng">lord</foreign> potessero porsi allo stesso 
cimento, salvo a ricavare dalle loro rispettive capacità 
e sforzi frutti maggiori o minori, la diversità delle 
condizioni sociali esclude gli uni dalla gara e toglie 
non solo la necessità ma la possibilità che l'opera di 
selezione si rinnovi tra i superstiti di ogni nuova 
generazione sull'unico fondamento delle loro rispettive 
attitudini e attività. Sul che non è necessario 
insistere dopo le critiche note e ripetute; ma valga 
l'accenno per rilevare che a torto lo Spencer identifica 
colla inferiorità biologica, o, meglio, costituzionale, 
l'inferiorità che deriva dalle condizioni sociali, 
e crede che possa valere a giustificare le conseguenze 
della seconda lo stesso fine che invoca a giustificare le 
conseguenze della prima. Perché la limitazione alla 
sfera dei beni conseguibili che è, imposta da condizioni 
esteriori è cosa affatto diversa dalla limitazione che 
nasce dalla capacità e dalle doti intrinseche; e se 
questa è giusta, <hi rend="italic">posto</hi> che si prenda per <hi rend="italic">fine</hi> 
superiore a ogni altro <hi rend="italic">l'elevazione della specie</hi> (e 
dato che ne sia condizione), quella è giusta soltanto se 
si considera come <hi rend="italic">fine</hi> superiore quella certa <hi rend="italic">forma 
di cooperazione sociale</hi> che la rende necessaria. Anzi 
quella limitazione d'origine sociale che si ponga come 
giusta per quest'ultimo rispetto, appare ingiusta per 
l'altro. E l'ammettere che sia giusta la condizione "che 
ciascuno sopporti i danni della <hi rend="italic">sua</hi> inferiorità e 
goda i vantaggi della <hi rend="italic">sua</hi> superiorità" non include, 
ma piuttosto esclude l'altra condizione, a torto dallo 
Spencer compresa o conglobata con quella: che ciascuno 
sopporti i danni o goda i vantaggi che sono conseguenza 
di una inferiorità o di una superiorità, la quale 
risulta non dalle sue doti fisiche e mentali, ma dalla 
assenza o dalla presenza di certe circostanze esteriori.</p>
<p>E in verità sarebbe da meravigliare che lo Spencer non 
abbia rilevato la differenza, o non ne abbia tenuto 
conto, se non si ricordasse che il punto di partenza, il 
foco centrale da cui muove e attorno a cui si raccoglie 
la sua speculazione, è, come s'è detto in principio, un 
ideale etico, anzi propriamente sociale e politico; onde 
l'intento principale diventa quello di trovare la 
giustificazione del suo ideale nelle leggi della vita, e 
per esse nelle leggi stesse dell'universo.</p>
<p>Ora il suo ideale sociale e politico è in sostanza 
quello stesso del liberalismo, in cui crebbe e si maturò 
il suo pensiero, che era già compiuto e definito nelle 
sue parti quando usci il <foreign lang="lat">prospectus</foreign> (1860); e 
perciò nel costruire la sua "società di uomini giusti", 
per quel che si attiene alla struttura sociale, egli non 
fa che supporre realizzati i desiderati teorici, o già 
riconosciuti espressamente, o ricavati logicamente dai 
postulati economici e politici di quel liberalismo. Il 
quale era bensì arditamente coerente nella 
affermazione dei principi e dei corollari riassunti nella 
formula della giustizia (la uguale libertà per tutti), 
ma considerava o come anteriori ed estranee a questa 
legge, o come naturali ad un tempo e conformi ad essa, le 
diversità storicamente date di condizione economica 
degli individui e delle classi sociali. Onde lo Spencer 
non tenne conto della disuguaglianza effettiva, che 
nell'esercizio di quella libertà, formalmente uguale per 
tutti, porta l'esistenza di quella diversità, che egli 
credeva giustificata dalle leggi biologiche.</p>
<p>Ne segue che mentre nella sua società ideale egli 
costruisce l'individuo giusto facendo astrazione da tutto 
ciò che nei fini individuali vi può essere di 
incompatibile non solo colla cooperazione, ma anche colla 
simpatia; nel costruire invece la società giusta fa 
bensì astrazione da ogni ferma di aggressione esterna e 
interna che si eserciti, dato <hi rend="italic">lo stato di cose 
stabilito</hi>, ma non fa astrazione da quelle condizioni 
che importano una reale limitazione diversa nella sfera 
delle attività e dei fini conseguibili dei singoli; e 
però la sua non è una <hi rend="italic">società giusta</hi>, ma una 
<hi rend="italic">società di uomini giusti</hi>; giusti, direi, 
<foreign lang="lat">secundum quid</foreign>; la cui giustizia, cioè, è 
modellata sulle esigenze di <hi rend="italic">una certa</hi> struttura 
sociale, nel configurare la quale egli non tien conto di 
quelle condizioni che pur suppone soddisfatte nel formare 
il tipo dell'uomo giusto.</p>
<p>E così si avvera qui una incoerenza del genere che si 
è accennato più sopra (IV, 8): che le norme della sua 
giustizia siano applicate a regolare delle relazioni 
derivate, le quali esistono e sono possibili in grazia di 
relazioni primarie e fondamentali, che le norme non 
contemplano e che sono la negazione del criterio 
applicato in quelle. Perché, mentre suppone che gli 
individui seguano nella loro condotta una perfetta 
imparzialità subordinando alle esigenze della giustizia 
o dell'uguale libertà - fine prossimamente supremo - 
tutti gli altri fini generali e particolari, suppone poi, 
come proprie di una tale cooperazione di uomini 
giusti, condizioni che sono in tutto o in parte la 
negazione dell'imparzialità, e che non esisterebbero se 
lo stesso criterio dell'imparzialità fosse seguito nel 
costruire il tipo della società giusta.</p>
<p>È in questo senso che, accennando incidentalmente 
altrove all'Etica assoluta dello Spencer, notavo come un 
vizio di essa non un eccesso, ma piuttosto un difetto di 
astrazione; perché egli assume abusivamente come 
esigenze costanti e universali di ogni forma di 
cooperazione, e quindi anche del suo tipo ideale, le 
condizioni proprie di un certo momento storico; e pone 
come dati fondamentali di una cooperazione regolata dalla 
legge della uguale limitazione per tutti, delle 
condizioni che importano una limitazione disuguale.</p>
<p>Stando così le cose, il raggiungimento o 
l'approssimazione a un tale tipo di società, non può 
apparire come fine universalmente preferibile, né le 
norme che esprimono la condotta richiesta da quel tipo 
possono avere carattere di universale osservabilità 
sopra ogni altra. E ciò da un doppio punto di vista.</p>
<p>Agli individui delle classi sociali poste, per effetto 
di quella disuguale limitazione, in condizione di 
inferiorità, questa inferiorità che non è conseguenza 
della propria condotta, deve apparire una menomazione 
ingiusta dei diritti; agli individui delle classi sociali 
poste in condizioni di superiorità, questa superiorità, 
che parimenti non è conseguenza della propria condotta, 
deve apparire, se la coscienza si elevi a una 
imparzialità universale e coerente, una menomazione 
ingiusta dei doveri.</p>
<p>E nasce di qui quel segreto rancore in chi riceve, e 
quel senso indefinito di malcontento e quasi di rimorso 
in chi dà, che avvelenano talvolta dalle sorgenti la 
simpatia, oscurando la serenità della beneficenza se la 
accompagni il dubbio che essa non sia se non un 
compenso parziale e tardivo di ingiustizie patite e di 
ingiustizie godute.</p>
<p>La simpatia non può essere schietta dove non regna la 
giustizia<note place="foot">
Questo si riflette con tutta chiarezza nella pratica 
quando si tratta di rapporti semplici e sulla giustizia 
dei quali non cada dubbio; poniamo tra due commercianti 
onesti che abbiano relazioni d'affari e relazioni di 
amicizia. Dove gli scambi di cortesie che sono frutto 
della simpatia, non mutano di un ette i diritti e gli 
obblighi del dare e dell'avere; e se li mutano, oscurano 
e tingono d'altro colore i rapporti di simpatia.</note>; e non 
si possono definire le forme e i limiti della beneficenza 
se non dopo che siano definite, e siano o si suppongano 
osservate le norme della giustizia; onde la necessità 
logica che il tipo ideale della società giusta sia 
determinato all'infuori da ogni supposta efficacia 
modificatrice che la simpatia e la beneficenza esercitino 
sulle condizioni e sulla condotta dei singoli e della 
società. Soltanto così è possibile accertare se il 
tipo di cooperazione assunto come ideale possa essere 
universalmente desiderabile, e soltanto così è 
possibile determinare dove la giustizia finisca e la 
beneficenza cominci; dove finiscano le relazioni di 
diritto e dove comincino le relazioni di simpatia.</p>
<p>Ora il tipo di società ideale dello Spencer presenta 
anche questo difetto che deriva inevitabilmente dal 
primo; di supporre realizzate le condizioni della 
perfetta simpatia in una società nella quale non sono 
realizzate le condizioni della giustizia. La sua società 
è una società più o meno ingiusta di uomini 
perfettamente <hi rend="italic">simpatetici</hi>; dalla quale egli ricava 
per un verso le norme della giustizia, e per l'altro le 
norme della simpatia; invece di essere una società 
<hi rend="italic">giusta</hi> di uomini giusti, quando si tratti di 
determinare le norme della <hi rend="italic">giustizia</hi>; e una società 
<hi rend="italic">giusta</hi> di uomini perfettamente <hi rend="italic">simpatizzanti</hi> 
quando si tratti di determinare le norme della simpatia e 
della beneficenza.</p>
<p>Ma anche supposto che per questa guisa la 
perfetta simpatia venga a sanare gli effetti delle 
inferiorità imposte dalla cooperazione sociale, il tipo 
che ne risulta presenterebbe sempre questo difetto: che 
la ricerca e il raggiungimento di alcuni dei fini, ai 
quali la cooperazione serve, apparirebbe per una parte 
dei cooperanti subordinata alla benevolenza di un'altra 
parte. Il qual difetto basterebbe per togliere, nel 
giudizio di una coscienza imparziale, a quel tipo di 
cooperazione il carattere di universale preferibilità.</p>
<p>Ma il difetto era, come s'è detto, dato il presupposto 
dello Spencer, inevitabile. La simpatia è per lui il 
mezzo di conciliazione dell'egoismo coll'altruismo. Ma 
poiché i limiti rispettivi dell'egoismo e dell'altruismo 
sono segnati dalle esigenze del suo tipo sociale, la 
perfetta simpatia è in ultimo la condizione 
dell'adattamento psicologico dei singoli a queste 
esigenze. Ed è caratteristico a questo riguardo il fatto 
che il capitolo, nel quale si tratta dello svolgimento 
progressivo della simpatia come fattore della 
<hi rend="italic">conciliazione</hi>, porta lo stesso titolo e sostituisce 
nei <title>dati</title> il capitolo smarrito e aggiunto poi in 
appendice, che ho citato più sopra (v. nota a pag. 
114), nel quale si cita come esempio di conciliazione 
tra l'egoismo e l'altruismo l'adattamento alle esigenze 
della vita sociale delle api e delle formiche. Per questo 
rispetto direi, se non sembrasse un paradosso, che il 
grande assertore e propugnatore dell'individualismo, è 
in fondo, senza che se ne accorga, un difensore della 
subordinazione totale e definitiva dell'individuo a un 
tipo di cooperazione sociale, che egli considera bensì 
come la condizione necessaria alla vita più elevata 
dell'individuo e della specie, ma che in realtà vincola 
il grado di elevazione della vita di un gran numero se 
non di tutti gli individui, alle esigenze di una certa 
struttura economica.</p>
<p>E quando egli combatte l'intervento della società nel 
regolare i rapporti economici, in nome dei diritti 
dell'individuo, dimentica che una parte considerevole di 
quei diritti sono in realtà diritti di alcuni 
soltanto, e non di tutti, e che questa disparità ha la 
sua radice nella costituzione economica, che lo stato, 
come egli lo vuole, interviene pure a sancire e a 
difendere. La quale osservazione, giova notarlo, non vale 
per sé né pro né contro il cosiddetto socialismo di 
stato; vale soltanto a provare che l'individualismo dello 
Spencer non è, come pare, un individualismo universale, 
ma un individualismo particolare.</p>
<p>Così, il difetto capitale del tipo di società dello 
Spencer come in genere del cosiddetto "stato di diritto" 
nasce non da quel che afferma, ma da quel che dimentica; 
non dal riconoscere e difendere le esigenze della uguale 
libertà per tutti, ma dal <hi rend="italic">non riconoscerle tutte</hi>; 
cioè dal trascurare o dall'omettere, come se fossero 
soddisfatte, mentre non sono, le condizioni che rendono 
possibile l'uguale libertà<note place="foot">
Nota il Loria che quando si grida contro la concorrenza 
come causa di una infinità di mali, si attribuisce alla 
concorrenza la produzione di effetti che nascono "dalla 
mancanza di concorrenza, cioè dal monopolio. Perché la 
concorrenza domina soltanto nel campo innocente della 
circolazione, e qui ha una influenza benefica. Mentre i 
mali lamentati nascono dalla distribuzione, e sono il 
risultato, anziché della concorrenza che qui non esiste, 
della mancanza di concorrenza fra lavoratori e 
capitalisti". <bibl><title>La costituzione ecoinomica odierna</title>, C. 
II, p. 175</bibl>; cfr. anche p. 60 e <foreign lang="lat">passim.</foreign>).</note>.</p>
<p>E, ad esprimerlo in termini kantiani, il difetto si 
riduce a questo: Dove vi è cooperazione con effettiva 
parità di diritti, ciascuno dei cooperanti ha ad un 
tempo, riguardo a qualsiasi degli scopi della 
cooperazione, per un rispetto ragione di <hi rend="italic">mezzo</hi> e per 
l'altro ragione di <hi rend="italic">fine</hi>. Se invece le esigenze della 
cooperazione interdicono a qualsivoglia dei cooperanti la 
ricerca di una parte dei beni, a cui è condizione 
necessaria la cooperazione di tutti, per questa parte 
l'escluso ha soltanto ragione di mezzo, e non ragione di 
fine.</p>
<p>Il che avviene appunto, malgrado il riconoscimento 
formale, o meglio, verbale, della uguale libertà, 
anche nella società ideale dello Spencer. La quale 
perciò non può aver valore di universale e preminente 
desiderabilità perché non soddisfa alla condizione 
richiesta: che tutti i <hi rend="italic">soci</hi> trovino nelle condizioni 
di esistenza della società la medesima o equivalente 
possibilità esteriore di rivolgere la loro attività 
alla ricerca di qualsivoglia dei beni, ai quali la 
cooperazione sociale è mezzo.</p>
<p>Questo è il postulato caratteristico della universale 
desiderabilità di una forma di convivenza, ossia è il 
postulato caratteristico della <hi rend="italic">giustizia</hi>; e supporre 
una società giusta di uomini giusti equivale a supporre 
riconosciuta e applicata universalmente e costantemente 
in qualunque specie di azione o di influenza che si 
eserciti, così dalla società come da ciascuno dei 
singoli, l'esigenza di quel postulato.</p></div2>
<div2 type="capitolo"><head>Capitolo IX</head>
<p>La <hi rend="italic">società giusta</hi> così intesa non rappresenta 
dunque un tipo definitivo della vita più elevata 
possibile, analogo ai tanti regni dell'Utopia che la 
fantasia morale è venuta fingendo nei diversi tempi. 
Anzi per questo rispetto una maggiore o minore 
elevatezza, complessità o intensità di vita, di 
attività, di fini, non è affatto implicita nel 
postulato né si può ricavare da esso; e si può 
concepire (e non ne mancano in effetto gli esempi) una 
forma di società in cui sia, almeno parzialmente, 
raggiunto un grado assai elevato di civiltà, la quale 
sia tuttavia meno giusta di un'altra più semplice e meno 
civile. Appunto perché la giustizia riguarda la 
universale possibilità di cercare i beni, ai quali è 
condizione la convivenza e la cooperazione sociale, e non 
include che questi beni siano di molte o di poche specie, 
di maggiore o di minor pregio.</p>
<p>Onde è pienamente compatibile col postulato anche la 
concezione pessimistica della vita; perché, anche 
dal punto di vista del pessimismo, uno stato di 
giustizia, che è la condizione necessaria della 
universalità della simpatia e quindi della compassione, 
deve apparire preferibile a ogni altro. E se anche si 
riguardasse come fine ultimo la negazione universale 
della <hi rend="italic">volontà di vivere</hi>, lo stato di giustizia 
apparirebbe la condizione più favorevole perché l'uomo 
prenda coscienza della necessità naturale e inevitabile 
della propria infelicità, spogliandosi dell'illusione 
che essa sia occasionale e contingente, ed effetto di 
malvagità degli uomini o di iniquità degli istituti 
sociali. E questa desiderabilità dello stato di 
giustizia anche rispetto al pessimismo è forse una 
conferma non trascurabile del valore di universale 
preferibilità che gli si è riconosciuto, e a un tempo 
della sua indipendenza da ogni particolare concezione 
metafisica.</p>
<p>Adunque, poiché uno stato di giustizia non è 
caratterizzato da altro se non dall'ipotesi che le 
esigenze di quel postulato siano soddisfatte, non si può 
né si deve pretendere di ricavare dal postulato un 
contenuto determinato, ma soltanto la forma generale 
delle norme. Il contenuto specifico deve essere ricavato 
dai fini, ai quali si riconosce o si suppone che la 
cooperazione sociale sia o debba essere mezzo, e in 
relazione ai quali si possano definire le condizioni 
richieste dal postulato della giustizia.</p>
<p>Quali siano questi fini non si può stabilire se non o 
per constatazione o per ipotesi. Per constatazione, 
quando corrispondano all'osservazione della realtà 
psicologica in un dato momento storico, ossia in una 
forma di civiltà. Per ipotesi, quando si voglia cercare 
preliminarmente quali sarebbero le condizioni richieste 
dalla possibilità di ciascuno dei fini isolatamente 
preso o di un gruppo. (Ed è inutile a questo proposito 
insistere qui sulla eventuale opportunità o necessità 
di ricorrere a tali ipotesi specialmente nelle ricerche, 
come questa, nelle quali non è possibile la 
sperimentazione).</p>
<p>Ma tanto nell'uno quanto nell'altro caso le 
condizioni che se ne ricavino e che vengano stabilite 
come proprie del tipo di società giusta considerato, 
presentano questo carattere: che non sono <hi rend="italic">date</hi>, ma 
<hi rend="italic">costruite</hi>, che non sono <hi rend="italic">reali</hi>, ma <hi rend="italic">ideali</hi>. 
Ora, se noi determiniamo quali siano le norme di condotta 
corrispondenti a quelle condizioni, queste norme 
esprimeranno quale sarebbe il modo di operare <hi rend="italic">nella 
supposizione</hi> che esse siano già <hi rend="italic">date e reali</hi>, e 
non quale sia il modo di operare <hi rend="italic">che tende a 
realizzarle, mentre sono date condizioni più o meno 
diverse</hi>.</p>
<p>La prima determinazione è oggetto di un'<hi rend="italic">Etica 
pura</hi>; la seconda di un'<hi rend="italic">Etica applicata</hi>, nella quale 
si consideri come fine il raggiungimento delle condizioni 
ideali che sono assunte nell'Etica pura, e si stabilisca 
per approssimazione quale sia in un dato momento storico 
la condotta sociale e individuale, che, nei limiti 
necessariamente imposti dalle condizioni reali date, è 
più atta a favorire la trasformazione di queste nella 
direzione segnata da quelle.</p>
<p>Soltanto così l'Etica può evitare un errore del 
genere di quello nel quale cadevano gli economisti della 
Scuola classica; i quali, dopo aver supposto l'<foreign lang="lat">homo 
aeconomicus</foreign> mosso unicamente dall'interesse 
personale, il che avevano diritto di fare, lo 
considerarono poi come reale e diedero valore di leggi 
naturali e necessarie alle conclusioni ricavate da questo 
e dagli altri dati astratti supposti<note place="foot">
<bibl>Cfr. CH. GIDE, <title lang="fre">Principes d'èconomie politique</title>, 
pp. 20-22.</bibl></note>. Ora appunto perché le condizioni 
soggettive e oggettive dell'<foreign lang="lat">homo iustus</foreign> e della 
<foreign lang="lat">societas iusta</foreign>, sono supposte e non reali, le 
norme che esprimono quale sarebbe la condotta 
dell'<foreign lang="lat">homo iustus</foreign> e della <foreign lang="lat">societas 
iusta</foreign> non sono immediatamente né integralmente 
applicabili in condizioni diverse dalle supposte. I 
"doveri" e i "diritti" dell'uomo giusto nella società 
giusta non coincidono coi doveri e i diritti 
dell'uomo storico in determinate condizioni 
storiche; alla stessa guisa che i "diritti naturali" dei 
filosofi dello stato di natura non coincidevano coi 
diritti positivi delle società in cui vivevano. Ma se si 
dà valore di fine all'attuazione, delle condizioni 
proprie della <foreign lang="lat">societas iusta</foreign>, i doveri e i 
diritti dell'<foreign lang="lat">homo jusius</foreign> diventano il 
<hi rend="italic">modello</hi> al quale si riconosce desiderabile che cerchi 
di avvicinarsi il sistema di doveri e di diritti che vale 
come giusto in una società reale data. Alla stessa 
guisa, se la costituzione di una società foggiata in 
conformità all'ipotesi dello stato di natura e del 
contratto, si fosse riconosciuta (con verisimiglianza 
maggiore ed evitando la confusione fra giustificazione 
etica e spiegazione storica) come fine da raggiungere 
invece che come stato originario, il "diritto naturale" 
ricavatone sarebbe legittimamente apparso come il tipo 
idealmente giusto, al quale il diritto positivo doveva 
avvicinarsi e adattarsi.</p>
<p>Adunque, quando si eviti l'errore di scambiare i dati 
ipotetici coi dati reali, e la pretensione utopistica di 
applicare direttamente e integralmente le conclusioni 
ricavate dai primi alle relazioni che sono imposte dai 
secondi, appare evidente ad un tempo e la legittimità 
della distinzione, e la priorità logica dell'Etica pura 
sull'Etica applicata<note place="foot">
Per maggiori chiarimenti sulla relazione fra le due 
Etiche così intese e sulle parti di ciascuna, mi sia 
lecito riferirmi a quanto ebbi occasione di dire nei 
<title>prolegomeni</title>, ecc.</note>.</p>
<p>Raccogliamo in breve i risultati dell'analisi.</p>
<p>Una scienza normativa etica non differisce dalle altre 
scienze precettive se non per il valore che si 
attribuisce al fine suo: il quale deve essere 
desiderabile universalmente prima e a preferenza di ogni 
altro, se si vuole che sia riconosciuto lo stesso 
carattere alle norme ricavate da esso. Questo fine 
universalmente preferibile non può essere che un fine 
<hi rend="italic">relativamente prossimo</hi>, il quale (abbia o no 
anche valore per sé) sia mezzo o condizione di tutti i 
fini che si considerano come "ultimi"; e quindi non può 
essere che una forma di convivenza e di cooperazione, 
nella quale l'universalità dei singoli possa riconoscere 
tale requisito. Ma una società siffatta è <hi rend="italic">supposta</hi>, 
non reale, e le norme di condotta che se ne ricavano 
regolano delle relazioni che sono parimenti assunte per 
ipotesi, e non sono perciò applicabili direttamente a 
relazioni più o meno diverse. Tuttavia la loro 
determinazione è non soltanto utile, ma necessaria; 
necessaria dal punto di vista scientifico alla 
<hi rend="italic">determinazione</hi> delle norme che debbono regolare le 
relazioni più complicate della realtà; necessaria dal 
punto di vista etico alla <hi rend="italic">giustificazione</hi> di queste 
norme; perché esse sono valide in quanto esprimono 
l'avvicinamento, nei limiti del possibile, di queste 
relazioni reali a quelle relazioni ideali. Il che viene a 
dire che l'Etica pura fornisce all'Etica applicata il 
criterio per determinare le norme, e il valore che le 
giustifica.</p>
<p>Ma non bisogna dimenticare che le norme, sia dell'Etica 
pura, sia dell'Etica applicata, hanno il valore che si 
assegna a loro, nella ipotesi fondamentale che si accetti 
come valido e fuori di contestazione il postulato della 
giustizia. Ossia hanno valore <hi rend="italic">se si suppone</hi> che ogni 
"socio" riconosca che una forma di convivenza e di 
cooperazione nella quale ciascuno abbia, quanto alle 
<hi rend="italic">limitazioni esterne</hi>, valore di fine a pari titolo di 
qualunque altro, è preferibile a una forma di 
cooperazione nella quale una parte dei "soci" abbia, per 
uno o più rispetti, soltanto valore di mezzo e non di 
fine.</p>
<p>Quindi, è bensì vero che l'assunzione di quel 
postulato è la condizione necessaria all'universale 
riconoscimento della norma, e che perciò, se si pone 
come caratteristica della norma morale l'universalità, 
rinunciare a quello vuol dire rinunciare a questa; ma 
ciò non toglie che si debba affermare chiaramente 
e senza sottintesi che il sistema di norme per tal guisa 
stabilito ha, come qualunque altro sistema di norme, del 
quale si richieda una <hi rend="italic">giustificazione</hi>, valore 
ipotetico; e che perciò questo valore è incontestabile 
solo in quanto si riconosce incontestabile il postulato.</p>
<p>Appare di qui che è vano e illusorio cercare la 
giustificazione di una norma morale nelle leggi 
naturali<note place="foot">
La conoscenza delle leggi naturali suggerirà i <hi rend="italic">mezzi</hi> 
necessari a raggiungere un <hi rend="italic">fine</hi>; e darà modo di 
giudicare della <hi rend="italic">conseguibilità</hi> di questo o quel fine 
che sia proposto; ma non serve a dar valore di universale 
desiderabilità a un ordine di effetti, per il solo fatto 
che ce ne riveli la produzione "naturale".</note>. Perché ciò 
che giustifica una norma di condotta non è la 
<hi rend="italic">naturalità</hi>, ma la <hi rend="italic">desiderabilità</hi> dell'effetto 
contemplato; e le leggi naturali stesse possono apparire 
giuste od ingiuste secondoché si assumano come 
universalmente desiderabili o no i risultati, ai quali la 
conformità della condotta a quelle leggi conduce, o è 
creduta condurre. Può essere vero (e non è da discutere 
qui) che l'essere o no un ordine di effetti desiderabile 
(ossia, in ultimo, l'essere o no presenti ed efficaci 
nella coscienza umana certi bisogni, desideri, 
aspirazioni, credenze), sia un portato necessario della 
natura stessa delle cose e dell'uomo, e che le tendenze 
umane si siano, <foreign lang="lat">rebus ipsis dictantibus</foreign>, 
modellate così da condurre a riconoscere nella 
osservanza delle leggi naturali un valore di giustizia e 
di bontà; ma anche in questo caso non è la naturalità, 
che ne fa ammettere la giustizia e la bontà, ma è la 
loro, diretta o indiretta, desiderabilità. Onde per 
questo rispetto nulla vieta che si concepiscano 
possibili, almeno teoricamente, più Etiche diverse; 
possibile, per esempio (sebbene l'accoppiamento esplicito 
dei termini ripugni) un'Etica dell'ingiustizia, quando si 
assuma come postulato la preferibilità di una comunione 
sociale in cui una parte non abbia che diritti e un'altra 
non abbia che doveri. Benché allora l'Etica si 
sdoppierebbe in due Etiche diverse, anzi opposte: l'Etica 
degli <hi rend="italic">uomini-fini</hi> e l'Etica degli <hi rend="italic">uomini-mezzi</hi>; 
o, per usare le parole del Nietzsche, la Morale dei 
padroni e la Morale degli schiavi; e la medesima condotta 
sarebbe, seguita dagli uni, giusta, seguita dagli altri, 
ingiusta.</p>
<p>Che una "giustizia" di questo genere ripugni alla 
psiche del <foreign lang="lat">socius</foreign> per una ragione analoga a 
quella per la quale ripugna alla psiche dell'uomo 
<hi rend="italic">logico</hi> ammettere che un rapporto tra due cose o fatti 
sia vero per gli uni e falso per gli altri, è credibile; 
(sul presupposto di quella ripugnanza, si fonda, io 
credo, la giustificazione etica della coazione e delle 
sanzioni). E certamente rimane aperto qui un campo 
ulteriore di indagini intorno ai problemi che riguardano 
il <hi rend="italic">come</hi> e il <hi rend="italic">perché</hi> il postulato che assumiamo 
possa e debba essere accettato; e se alla esigenza che 
esso esprime si possa o si debba assegnare un ufficio, e 
quale, nella interpretazione totale del mondo, dell'uomo 
e della storia. Ma da queste indagini, le quali sono di 
natura metafisica, la costruzione scientifica dell'Etica, 
come qui fu abbozzata, può e deve tenersi indipendente, 
per una ragione analoga a quella per la quale l'igiene è 
e si mantiene indipendente da ogni questione intorno al 
fondamento e al valore del postulato assunto da lei, e 
dal quale deriva il valore normativo dei suoi precetti: - 
che un organismo sano sia preferibile a un organismo 
malato. Perciò, <hi rend="italic">finché</hi> si rimane nel campo della 
ricerca <hi rend="italic">scientifica</hi>, la sincerità richiede che, 
anche nell'Etica, malgrado ogni interiore certezza, 
questa condizionalità del valore delle norme sia 
esplicitamente riconosciuta, e che anche nei termini si 
eviti l'equivoco, e fin dalle parole sia bandita ogni 
pretensione a un valore che non sia condizionato al 
presupposto assunto.</p>
<p>Per questa ragione, oltreché per fissare rispetto alla 
dottrina dello Spencer le differenze notate nel modo di 
intendere il fine, e di concepire la società giusta e 
l'uomo giusto, e la priorità non soltanto <hi rend="italic">logica</hi> ma 
<hi rend="italic">giustificativa</hi> di un'Etica rispetto all'altra, è 
conveniente sostituire ai termini "Etica assoluta ed 
Etica relativa" i termini "Etica pura della giustizia ed 
Etica applicata della giustizia".</p>
<p>E se fosse poi, come è in effetto, necessario od 
opportuno determinare quali dovrebbero essere le norme di 
condotta nell'ipotesi che, osservate preliminarmente le 
condizioni della giustizia, fosse assunto come fine 
l'adempimento delle condizioni richieste dalla universale 
solidarietà si avrebbero due ulteriori sezioni 
dell'Etica: l'Etica pura della simpatia e l'Etica 
applicata della simpatia.</p></div2></div1>
</body>
</text>
</TEI.2>
