<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Bernardo Navagero (1546)</title>
      <author>Bernardo Navagero</author>
    </titleStmt>
    <extent>126 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001314</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="fre">Francese</language><language id="spa">Spagnolo</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-05T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione">
<head>Relazione di Bernardo Navagero ritornato
ambasciatore da Carlo V nel luglio 1546</head>
<p>In questa relazione, che è l'ultima parte
della legazion mia, serenissimo principe, conosco
dovere avere più considerazione a quello che io
debbo lasciare di dire, che a quello che io debbo
dire.</p>
<p>Imperocchè ad ambasciatore ritornato d'un
imperatore così grande, com'è Carlo V, e nel
tempo nel qual sono state guerre ardentissime,
unioni e leghe quasi incomportabili, paci
inesperate, non può mancar materia di dire assai;
ma a me pare che avendo rispetto alle altre
occupazioni di questo illustrissimo consiglio,
debito mio sia di dire, e di vostra serenità
desiderio di udire, solamente quelle cose dalla
cognizione delle quali ne possa venire un chiaro
lume alle eccellentissime signorie vostre nelle sue
deliberazioni occorrenti, e con questo quella
utilità per la quale io credo che principalmente
sia stato instituito che tutti gli ambasciatori nel
suo ritorno riferiscano alle eccellentissime
signorie vostre.</p>
<p>Però lasciando io di repplicare quello che ho
scritto per diverse mie lettere, e commemorando
solamente alcuni passi, considererò brevemente due
cose necessarie; l'una, le forze di quel principe
dal quale io ritorno (nella qual parte si diranno
tutti gli stati suoi, le entrate, le spese,
le qualità de' capitani di terra e di mare, come
siano uniti fra loro o divisi, come grati a sua
maestà, le condizioni de' suoi soldati, fortezze,
artiglierie e monizioni; commemorando in questa
parte  i successi di quelle azioni che sono
avvenute nel tempo della mia peregrinazione di
trentaquattro mesi); l'altra, le condizioni e
qualità dell'animo che sua maestà ha verso tutti
i principi fedeli ed infedeli, e massimamente verso
vostra serenità (ove toccherò alcune cose della
natura, qualità ed animo de'suoi consiglieri, e
dei modi con i quali si può sperare d'essere loro
amici); le quali cose tutte mi sforzerò di
raccontarle e dirle minutamente con tanta brevità,
che spero non eccedere lo spazio di tre ore.</p>
<p>Quella prima parte a me sarà tanto più difficile
che agli altri, quanto ch'io debbo oggi parlare di
un principe che ha molti stati potenti, divisi e
lontani l'un dall'altro; per il che non potrò di
tutti dire le particolarità per non esser stato
nè in Spagna, nè in gli altri suoi regni. </p>
<p>Non è però che per ciò ne sia per venire danno
alcuno alle eccellentissime signorie vostre;
perchè quello ch'io non potrò compitamente
satisfare, da altri ministri è stato e sarà
riferito alla serenità vostra; e quello che un
solo ministro non può fare di tutti gli stati
dell'imperatore, per non vi si essere ritrovato
nella sua legazione, tutti insieme lo fanno
ritrovandosi, per i continui viaggi e spesse
cavalcate che fa sua maestà, ora uno in uno
de'suoi regni, ora l'altro in un'altro. </p>
<p>E però trattando io degli altri stati
dell'imperatore brevemente, di quelli di cui m'ho
potuto informare narrerò più lungamente, che sono
gli stati della Fiandra, nelli quali, quando non
sia stato alla guerra, fu l'imperatoreil mezzo
tempo delli trentaquattro mesi della mia
peregrinazione.</p>
<p>Ha dunque l'imperatore nella Spagna tutto quasi
quel regno; dico quasi, per rispetto di quella poca
parte di Portogallo, la quale per tanti e così
stretti parentadi che hanno insieme, e per esser
l'infante molto debole e poco atto a lasciare
adolescenti di sè, gli potrà cader nelle mani (di
che non si potria dir quanto sariano mal
contentissimi i Portoghesi per la naturale ed
antica inimicizia che hanno con la casa di
Castiglia).</p>
<p>Ha i regni dell'Indie. </p>
<p>Ha in Italia il regno di Napoli, quello di
Sicilia, e lo stato di Milano, delli quali è
padrone assoluto; e tutte l'altre repubbliche,
signorie, e principati a sua devozione, eccetto il
pontefice e vostra serenità.</p>
<p>Ha nella Germania inferiore i contadi di
Brabanzia, di Fiandra, d'Artois, di Enao
(Hainault), di Namur, di Lucemburgo, e quasi tutta
insomma la terza parte della Francia chiamata dagli
antichi Belgica.</p>
<p>Ha ancora l'Olanda, l'Isseland, la Frisia, e la
Gheldria acquistata ultimamente.</p>
<p>Le entrate di Cesare sono, come tutte
l'altre di tutti i signori e repubbliche, di due
sorta, cioè ordinarie e straordinarie.</p>
<p>Ha delle prime, per quanto mi sono potuto
informare, dai regni di Castiglia, Granata e
Andalusia più di un milione di scudi, e dagli
altri regni di Spagna, che sono Aragona, Valenza, e
Catalogna, pochissimo anzi niente, perchè
l'entrata ordinaria che vi era è stata impegnata o
venduta. </p>
<p>Pure da questi tre regni, d'alcune altre
imposizioni o gravezze può aggiungere intorno a
settanta o vero ottanta mila scudi. </p>
<p>Dal regno di Navarra trae circa trentacinque in
quaranta mila scudi; e dai gradi dei tre ordini, di
cui è capo, dugento e forse, come alcuni dicono,
dugento cinquanta mila scudi.
Sono di queste entrate ordinarie di Spagna spese in
giuri più di dugento mila scudi, e il resto si
spende nelle guardie delle fortezze, negli uomini
d'arme, nei cavalli leggieri, nella guardia del
principe, nella caccia, nella musica, e in altre
spese. </p>
<p>Nelle quali cose tutte quanto veramente spenda
l'imperatore è stato detto da tanti altri
ambasciatori, ch'io ho deliberato di lasciarlo da
canto, per non essere astretto a lasciare
alcun'altre cose di maggior importanza, e dirò
solamente delle particolari spese della sua casa.</p>
<p>La casa dell'imperatore è divisa in tre membri
principali, il gran someliere, il maggiordomo
maggiore, e il gran scudiere.
</p>
<p>Il gran someliere ha ora il carico che soleva
avere il gran ciamberlano, che dopo la morte di
monsignor di Nassau 1539
non ha voluto l'imperatore fare alcun altro. </p>
<p>Ora è gran someliero monsignor di Rieux
borgognone, e sono a lui sottoposti tutti quelli
alli quali è commessa la custodia del corpo del
principe, quali sono i gentiluomini e serventi di
camera, e tutti i medici ed officiali che sono
necessarj alla vita dell'uomo. </p>
<p>Ha, per far tavola, provvisione di scudi dieci il
giorno, con li quali possa intrattenere tutti
coloro che entrano e servono nella camera.</p>
<p>Uscito l'imperatore di camera, il carico è tutto
del maggiordomo maggiore, che è il signor don
Ernando di Toledo duca d'Alva, sotto  l'obbedienza
del quale sono due altri maggiordomi, l'uno
piemontese, che è monsignor Falconetto, l'altro
spagnuolo, che è il signor Giovanni Marriquo di
Luna. </p>
<p>Comandano questi a tutti i gentiluomini della
bocca e della casa, e provvedono di mangiari
all'imperatore ed altre cose necessarie. </p>
<p>Ha il duca d'Alva di provvisione, per questo
carico, quindici scudi d'oro al dì ed altre
regalie, e dieci scudi per fare tavola; e gli altri
due maggiordomi sette per uno, i quali due volte
per settimana intertengono ancora essi diversi
gentiluomini con quello che è preparato per
l'imperatore.</p>
<p>Il gran scudiero poi, che è monsignor di Bossut,
ha esso il carico tutto, sempre che Cesare pone il
piede in staffa del cavallo. </p>
<p>A lui sono sottoposti tutti i cavallerizzi, armi e
paggi di sua maestà, con tutte l'altre cose
appartenenti alla guerra. </p>
<p>Ha di provvisione ordinaria, per cagion
dell'officio mille scudi. </p>
<p>Non ha per fare tavola cosa alcuna, se non che in
campo ove se gli danno cinque scudi al giorno per
questo effetto. </p>
<p>Hanno i gentiluomini della camera e della bocca
il medesimo salario, che è in Spagna uno
scudo d'oro al giorno, in Fiandra uno scudo, ed in
Germania un non so che di meno; quelli della casa
hanno per tutto di più. </p>
<p>Di questi gentiluomini d'ogni sorte non ve n'è
numero determinato, ma e più e meno secondo la
volontà di Cesare; li quali servono chi con due,
chi con quattro cavalli, e chi con sei, e nella
guerra si chiamano la squadra grande della casa di
sua maestà.</p>
<p>Ho inteso io da chi maneggia queste spese della
corte particolarmente, che spende in esse
l'imperatore dugento cinquanta  mila scudi: e
questo è il modo del governo, e le provvisioni che
si danno a questi tali e capi e ministri.</p>
<p>Le entrate degli stati di Napoli possono essere
cinquecento mila scudi, essendo state tutte l'altre
impegnate ed alienate e per il re cattolico, e per
sua maestà.</p>
<p>Quelle poi che ha nelle parti sopra dette della
bassa Alemagna, sono molto poche rispetto alla
grandezza delle città, e alla larghezza dei
confini, perchè non eccedono circa trecento
cinquanta in quattrocento mila ducati.</p>
<p>Queste entrate tutte ordinarie vanno nelle spese
ordinarie, e il più delle volte appena vi
suppliscono; sì che, e per quello che manca e per
le guerre che fonno fare i principi, siccome ha
fatto l'imperatore, vi bisognano modi
estraordinarj, i quali sono fatti poi ordinarj, e
sono questi: Castiglia, Granata e Andalusia hanno
dato insieme in ogni terzo anno da circa ottocento
mila scudi.
Aragona, Catalogna e Valenza seicento mila.
La crociata, quando s'ottiene dal pontefice,
trecento mila.</p>
<p>Le decime, quando sono messe, dugento mila.
Delle Indie si dicono gran cose, ma non v'è uomo
che possa affermare cosa vera, e certa.
Quelli che dicono meno affermano essere cinquecento
mila scudi l'anno; quelli che dicono più dicono
tanto, che a me par troppo gran somma, dicendo la
quarta parte dell'entrate tutte dell'imperatore.
Delli regni di Napoli e Sicilia cento cinquanta
mila scudi.</p>
<p>L'estraordinario poi sopra lo stato di Milano come
sia grande e con quanto spiacere e ruina di quei
popoli, la serenità vostra fin in questo
consiglio, per la vicinanza, ne deve avere udito
querele.</p>
<p>In Fiandra ed altri vicini paesi, per esser poco
aggravati ordinariamente, e per esser stati finora
renitenti e molto ricchi, in tutti li bisogni ha
domandato l'imperatore ed ottenuto assai.</p>
<p>I modi poscia onde quei popoli hanno ritrovato i
danari promessi al principe sono tutti diversi. </p>
<p>Alcuna volta è stato posto tanto per foco: altre
volte sopra tutte le facoltà tre per cento: alcuna
volta una decima. </p>
<p>E in questi ultimi anni hanno messo tanto sopra le
cose da mangiare e da bere, che per questa cagione
oso dire che ora quella sia la più cara provincia
del mondo. </p>
<p>Di qui nasce che con l'occasione della corte
cercano di trarre non il danaro ma il sangue a
tutti; nè il principe vi puote o vuole rimediare
perchè ha bisogno di loro, ed oltra quello che ha
avuto disegna d'aver assai.</p>
<p>Sono di quei Paesi Bassi due membra principali e
più importanti, la Brabanzia e la Fiandra. </p>
<p>La Brabanzia ha quattro città principali,
Anversa, Bruselles, Lovania, e Boilduc, tutte
quattro memorabili per alcuna cosa loro
particolare. </p>
<p>È in Anversa il traffico, si può dire, di tutto
il mondo. </p>
<p>Ha Bruselles il ridotto della corte
ordinariamente, ed il consiglio a cui si appellano
tutte le sentenze della Brabanzia. </p>
<p>È celebre Lovania per lo studio, dal quale sono
usciti molti uomini eccellenti. </p>
<p>Boilduc poi, per essere alle frontiere dello stato
di Gheldria, ha nome di aver molti uomini atti alla
guerra.</p>
<p>Quando è proposta per nome dell'imperatore
qualche domanda di sussidio a questa provincia,
sogliono rispondere particolarmente i nobili
prelati, e le comunità di coteste quattro
prenominate città.</p>
<p>Parimente anco la Fiandra è divisa in quattro
parti, le quali hanno a rispondere alla domanda di
Cesare, Gant, Bruges, Ipres, e un quarto membro
detto il franco, nel quale si riducono i signori e
nobili, che naturalmente sono esenti da queste
angarie, nè sogliono pagare.</p>
<p>Ha tratto da questi stati l'imperatore, in poco
meno di venti anni, più di diciotto in venti
milioni d'oro; somma che tutti eglino dicono che
eccede tutto ciò che agli altri signori è stato
mai pagato insieme. </p>
<p>Però con tutte queste paghe questa provincia è
molto ricca ancora, essendo parca e molto cupida, e
che non lascia occasione alcuna di guadagnare. </p>
<p>Brava tutto il giorno, per aver molti privilegi,
di non voler dar cosa alcuna; nè parendogli cosa
onesta di lamentarsi del suo natural signore, che
è l'imperatore, si  rivolge molte e spesse fiate
contro i ministri, e dice che pagheria molto
maggior somma più volentieri, se tutto quello che
dà andasse in servizio di Cesare, ma che è assai
certa che la metà di quel ch'ellasborsa è
rubata dalli ministri. </p>
<p>E però molte volte ha tentato, quando gli è
stata fatta alcuna dimanda per conto di guerra o
per aiuto, di volere essa pagare le genti e così
in tutte l'altre dimande satisfare senza che li
danari fossero riscossi dalli ministri imperiali,
ma ciò giammai ha potuto ottenere.</p>
<p>È governatrice generale di tutti quei paesi la
regina Maria, donna che ha dell'uomo assai, perchè
provvede alle cose della guerra, e di esse, e di
fortezze, e di tutte le cose di stato dice
l'opinion sua. </p>
<p>Ha fama d'essere castissima donna: cavalca
eccellentemente: e la caccia e la musica sono li
suoi sommi diletti. </p>
<p>Non è poi molto grata a quei popoli, ai quali par
cosa strana esser sotto il governo d'una donna,
oltra che l'hanno per crudele, e quei di Gant
riconoscono tutte le loro miserie da lei: e
l'estrar di tanti danari quanti si sono estratti in
tempo suo la fanno anco odiosa, sì come è
odiosissimo anche un Gaspare Ducci fiorentino, il
quale pensano, ed è il vero, che sia autore di
ricordare alla regina diversi modi di estrarre e
cavare danari a quelli popoli. </p>
<p>Costui è uomo intendente le facoltà tutte di
Anversa, e la comodità  e ricchezza di tutta la
Fiandra; per il che è egli tanto alla regina caro,
quanto a tutti gli altri in generale odioso.</p>
<p>Ho detto avere tratto l'imperatore da questi
stati, da venti anni in qua, più di diciotto o
venti milioni di oro, il che è il vero. </p>
<p>Parimente sono informato per via estraordinaria,
ch'egli ha cavato dal regno di Napoli e di Sicilia
più d'altro tanto, e da Milano, dalla morte del
duca Francesco, che fu del trentasei, otto milioni
d'oro, benchè Spagnuoli dicano molto più; oltra
quasi una incredibile quantità dalle Indie.</p>
<p>I regni di Spagna, serenissimo principe,
malagevolmente si lasciano indurre a ricevere nuove
angarie, perchè hanno veduto che quelle che  sono
state una fiata poste, mai più non si sono levate. </p>
<p>E perciò del trentotto, quando vostra serenità
era in guerra col Turco, l'imperatore consigliato
che con quell'occasione cercasse d'imporre una
nuova imposizione d'una minima cosa sopra la carne,
(la quale gli averia dato, per quello che ho
inteso, ottocento mila ducati all'anno per tutti i
suoi regni con poco danno di tutti), la tentò, ed
ebbe tutti i grandi di Spagna contrarj; sì che
oltra l'entrata ordinaria, e quelli servizj che
già son fatti ordinarj, può sperar poco questo
imperatore di potersi servire della Spagna in
imprese o vero guerre ch'egli volesse fare per
acquistar più. </p>
<p>È ben vero che quando la Spagna fusse assalita
non mancheriano e con le vite e con le proprie
facultà di difenderla.</p>
<p>Tutti i soprascritti danari, con quelli della sua
dote e del suo figliuolo;  i due milioni tratti dal
re cristianissimo; un milione e quattrocento mila
dell'accordo del re di Portogallo, al quale, per
cauzione del rimborso, diede in pegno le isole
Molucche; quelli di vostra serenità per
lapace del ventinove; quei del duca di
Ferrara per la investitura di Carpi; li cento mila
del duca di Fiorenza per la restituzione da
farsegli delle fortezze di Firenze e di Livorno,
tenute fino a quest'epoca 1543
da un presidio imperiale; oltra qualche somma
pagata dall'imperio, ha speso l'imperatore in
guerre da venti anni in qua. </p>
<p>È vero che per servirsi in tempo delli danari,
una buona parte n'è andata in interessi, perchè
ha pagato ora quindici, ora venti per cento, nè ha
mai mancato ad alcuno. </p>
<p>Donde sono venute molte ricchezze e di Tedeschi e
di Genovesi e d'altri mercanti. </p>
<p>Ma con tutto ciò la somma che l'imperatore ha
speso in guerra è tale, ch'io oso dire che tra
tutti i principi del mondo ora non ne sia tanta in
contanti; e l'avere tratto finora tanto dalli suoi
stati sarà forse cagione che più agevolmente
potrà trar dell'altro nell'avvenire.</p>
<p>Benchè ultimamente abbia domandato con mal
successo allo stato di Milano duecento mila scudi;
per il che era, nel partir mio, a quella corte uno
ambasciatore in nome del detto stato, per
dimostrare all'imperatore l'impossibilità di poter
pagare, e di soddisfarlo, per questa volta tanto,
in quanto dimandava.</p>
<p>Veramente chi considera gli stati che ha questo
principe, considerandoli a questo modo, che son
stati che ciascuno per sè medesimo han fatto
grandi li imperatori, i re di Spagna, i duchi di
Borgogna, i conti di Fiandra, i re di Napoli
e di Sicilia, i duchi di Milano, chiaramente
conosce quanto maggiore debba esser uno in cui
siano pervenuti e ricaduti tutti. </p>
<p>E chi considera la quantità somma di danari quasi
incredibile che Cesare ha avuto modo di trovare,
giudicherà che le forze sue siano mirabili,
tremende e paventose. </p>
<p>Ma dall'altra parte chi considera anco gli
effetti, che alla fine, oltra alcune cose nella
bassa Alemagna (come sarebbe a dire parte della
Frisia ed ultimamente la Gheldria) non ha
guadagnato altro d'importanza che lo stato di
Milano (il quale poi era stato costretto dalla
necessità e dalla violenza a cedere, e prima che
lo cedesse era stato in pericolo di perderlo),
tante fiate si risolverà a credere che le forze di
molti stati divisi l'un dall'altro, come sono
questi che ha l'imperatore, non siano così
gagliarde come quelle di un regno solo congiunto. </p>
<p>E s'è veduto che quando l'imperatore ha fatto
esercito per impresa alcuna deliberata, ha
ordinariamente sempre pagato una gran quantità di
soldati e di gente, che mai ha potuto volgere tutte
in una parte, ma  è stato costretto in un medesimo
tempo ch'egli ha voluto assalire quello di  altri,
difendere e guardare il suo, nel che è andata
buona somma di danari. </p>
<p>Oltra che chi vorrà considerare e dirittamente
giudicare il corso e l'andamento delle vittorie e
dei fatti di Cesare ritroverà, che il valore e la
virtù dei capitani e soldati che ebbe già l'hanno
fatto più grande che qualsivoglia altra sua forza;
e che dalli Prosperi, dalli marchesi di
Pescara, dalli Borboni, dalli Leva e da tanti altri
tali capitani, e dagli eserciti veterani
ammaestrati ed obbedienti a chi li reggeva, sono
venute le imprese così nominate, e tutte le tante
cose che ha veduto questo illustrissimo consiglio.</p>
<p>Quali poi siano veramente e di che valore i
capitani che ha ora l'imperatore, di che
condizione, come reputati primieramente da lui e
poi dagli altri in genere, come uniti e disuniti
fra loro (perchè giudico che per diverse cagioni
debba essere molto utile alle eccellenze vostre
l'intenderlo), lo dirò molto sinceramente e con
ogni verità, com'è mio gran debito, facendo in
questa parte anco menzione della qualità e
quantità dell'esercito nel quale io mi sono
ritrovato, e di che posso dare notizia.</p>
<p>Ha Cesare ora tre capitani generali; due di terra,
che sono il signor don Ferrante e il duca d'Alva, e
uno di mare, che è il principe Doria.</p>
<p>È il signor don Ferrante uomo di gran fatica, di
molta fede e sincerità nelle cose del suo padrone;
dorme poco; tollerantissimo d'ogni sorta di
disagio; della persona valente; maneggia li danari
dell'imperatore con gran parsimonia e strettezza, e
li suoi non gitta; laonde è da molti ripreso che,
per non aver voluto spendere di quei del padrone,
sia restato molte fiate d'intendere ed
impedire i consigli e gli andamenti del
nemico, e per conservare così bene i suoi non
abbia acquistato molti amici e molta riputazione. </p>
<p>Da ciò massimamente viene che nè i soldati
l'amano e l'obbediscono quanto dovriano, nè gli
altri capitani lo stimano tanto quanto un tal
personaggio, e di tanta autorità e nome appresso
il suo principe, si converrebbe.</p>
<p>Cesare però fa grandissimo conto desso; il che si
è veduto chiaramente nell'avergli dato il luogo in
Italia che già aveva il marchese del Vasto, tosto
che l'imperatore si risolse di provvedere di nuovo
uomo Milano. </p>
<p>Questi l'ha monsignor di Granvela molto amico e
favorito, il quale egli interteneva ogni giorno, e
l'andava continuamente a ritrovare in casa, nè
mancava giammai con sua signoria d'ogni umilissimo
officio: e per questa grazia ch'egli aveva con
monsignor Granvela e così stretta amicizia, mentre
egli è stato alla corte, era adoperato non pur
nelle cose della guerra, ma in tutte le
deliberazioni che si facevano, ed erano proposte
della pace, e degli altri consigli d'importanza.</p>
<p>Ha questo signore meco sempre dimostrato grande
morevolezza per rispetto di  vostra serenità e di
questo eccellentissimo consiglio.</p>
<p>Il duca d'Alva è stato molto poco adoperato nelle
cose della guerra; ma dicono gli Spagnuoli ch'egli
ha avuto molto buon discorso. </p>
<p>È signor di  onore e di riputazione, e l'esaltano
assai, come sogliono fare tutti della sua nazione,
dicendo ch'egli nella difesa di Perpignano
1542 si portò e prevalse
eccellentemente, e che se sarà nella guerra
adoperato darà più chiara luce di sè, che non ha
fatto sinora. </p>
<p>È questo signore gratissimo sommamente
all'imperatore, e ora egli è uno di quelli con cui
consiglia e discorre quasi tutte le cose; e sono
alcuni che dicono che, facendosi guerra, coudurrà
esso l'esercito.</p>
<p>Del principe Doria a me appartiene dir poco,
perchè egli essendo già ormai vecchio, ed avendo
sempre e palesemente fatte le operazioni sue
magnifiche e degne di essere lodate, ciascheduna
cosa ch'io dicessi di lui non potria esser nova a
questo illustrissimo consiglio.</p>
<p>Dirò solamente, che non è uomo di nazione alcuna
che sia a cui l'imperatore abbia più rispetto e
più osservanza che a lui; perchè da esso
riconosce il contenersi Genova in officio d'aver
potuto egli passare tante volte di Spagna in Italia
e d'Italia in Spagna; onde gli è venuto l'aver
avuto modo di conservar molti suoi stati, che forse
sarebbero andati perduti. </p>
<p>E finalmente riconosce da lui tutta la riputazione
ch'egli ha nelle cose marittime; e lo suol sempre
chiamare e trattare da padre.</p>
<p>È tra il principe e il signor Antonio Doria poca
amorevolezza; anzi, secondo li andamenti; si può
congetturare occulto odio e inimicizia; perciò
ch'è molte fiate il signor Antonio è stato in
animo di vendere e alienare le sue sei galere, e
attendere con la sua persona alla milizia di
terra; giudicando per la via del mare, con la
inimicizia del principe, non potere giammai andare
più innanzi di quel ch'egli era. </p>
<p>Nè voglio restar di dire che essendo pervenuta
nuova del ritiro dell'armata dalla Prevesa, e
sapendo egli che alcuni, anzi infiniti, per
iscusarsi accusavano i ministri di vostra
serenità, che non avessero voluto combattere;
mandò una lettera all'imperatore sottoscritta di
sua man propria e di tre altri suoi capitani, e poi
palesemente a tutti disse che chiunque aveva detto
o voleva dire che l'armata veneziana aveva mancato
ed era rimasta di far la giornata col Turco,
apertamente e contro ogni verità mentiva; nè di
ciò contento, mandò fuora una scrittura di sua
man propria sottoscritta, con sottoscrizione anco
di quattordici capitani dignissimi di fede, che
conteneva l'istessa cosa.</p>
<p>Ma lasciando da parte ogni altra considerazione
dei capitani generali, per opinione universale di
tutti, non ha l'imperatore maggior capitano di
terra che sè stesso, il quale è animoso di torre
le imprese difficili ed importanti, e nel trattarle
è intrepido ed invitto.</p>
<p>Ha dimostrato queste due parti in tutte le sue
imprese nel discorrere e prevedere li vantaggi che
ha potuto pigliarsi, e così anco gli disvantaggi
che ha cercato fuggire. </p>
<p>Tentò Tunis, ove aveva da combattere non pur con
gli uomini, ma col fervore del cielo, e con la
severità, asprezza e sterilità della terra; e in
quella impresa intendo ch'egli fu sempre primo nei
pericoli, non dubitando punto della sua persona. </p>
<p>In Algeri, è comune opinioneche le reliquie
di quel così mal capitato esercito fossero
conservate dalla sola sua virtù e costanza
d'animo. </p>
<p>In tentare tre fiate il regno di Francia, è stata
sempre opinione sua; nel che, quantunque poco
felicemente è riuscito, si vede però che animo
egli ebbe: e nell'ultima impresa, ov'io mi son
ritrovato, intenderanno le eccellenze vostre come
il passare avanti e il combattere l'esercito
inimico fu sua opinione. </p>
<p>Da questo ardire che dimostra l'imperatore nasce
che è amato e stimato assai da' soldati, e tanto
più quanto egli paga a tutti ciò che promette.</p>
<p>Non può in modo alcuno dissimular questo principe
il piacere che ha quando si trova alla guerra. </p>
<p>È in quel tempo tutto allegro, tutto vivo, e
siccome nelle città e nel resto della vita è
gravissimo, così nell'esercito vuol essere in ogni
luogo, vuol vedere e intendere ogni cosa, e
dimenticandosi d'essere imperatore così grande, fa
officio anco di semplice capitano.</p>
<p>Molti dicono che questo voler ritrovarsi
dell'imperatore nelle imprese apporta seco molta
incomodità perchè, essendovi la sua persona, è
sempre cosa più necessaria andare più cauti nel
camminare, più riservati nel combattere e nel
tentare solo imprese che riuscir possano; là dove,
non essendovi la persona di Cesare, sarebbero più
audaci li capitani nel tentare la fortuna,
conoscendonon poter perdere altro che uno
esercito, il quale si potrebbe anco tosto rifare. </p>
<p>Molti in somma, massimamente gli Spagnuoli, dicono
che meglio averia fatto l'imperatore a non andar
esso in persona alle imprese; e che il re
cattolico, non si movendo di Spagna, guadagnò il
regno di Napoli, quello di Granata, quello di
Navarra, e molte città nell' Affrica, come Orano,
Buggia ed altri diversi luoghi. </p>
<p>E in vero anco questo imperatore, mentre ha
lasciate le guerre in mano de' suoi ministri, ha
avute sempre onorate e segnalate vittorie. </p>
<p>Ma altri dicono poi che essendo servito ora da chi
è servito, ed avendo eserciti della sorte ch'egli
ha, le cose sue sarebbono andate peggio in sua
assenza di quello che sono andate in sua presenza,
e che ad alcuni tempi, alcune cose succedono bene,
che in altri tempi male averebbono.</p>
<p>Sono stati nell'esercito di Cesare dui maestri di
campo: il signor Stefano Colonna, e il signor
Giovan Battista Castaldo.</p>
<p>Del signor Stefano ho veduto ed inteso assai
lodare la prudenza e la gravità da tutti; non si
lodò egli però molto dell'ultimo servizio,
nel quale gli parve che di lui poco conto fosse
fatto, onde ei procurò con ogni istanza di
ritornare a Fiorenza; ed avendone avuto licenza per
mezzo del duca, ritornò contentissimo.</p>
<p>Il Castaldo è reputato uomo molto pratico e di
buon giudizio; nè può esser altrimente, avendo un
buon ingegno, ed essendosi trovato in altre guerre
con molti capitani famosi, e massimamente con il
signor marchese di Pescara, l'immagine del quale
porta sempre nel petto. </p>
<p>Parla delle cose ch'egli ha vedute (le quali son
molte, perchè è già uomo di cinquant'anni) molto
bene, e con molta grazia. </p>
<p>È poi forse libero troppo nel dire ciò che ha in
animo; per il che avendo fatto molti servizj
all'imperatore, non è stato guiderdonato come gli
pareva di meritare, e veramente se gli doveva.</p>
<p>Il marchese di Marignano, capitano delle
artiglierie, è riputato bonissimo soldato, e che
intende molto bene la guerra; diligentissimo, di
molta fatica e di molta pratica. </p>
<p>Disegna però sempre all'utilità sua particolare,
e cerca d'avvantaggiarsi per ogni via.</p>
<p>Il signor Camillo è stimato più per la famiglia
e merito de' suoi, che per propria virtù.</p>
<p>Il signor Pirro fa professione di religione
sopra gli altri e di fede, ed è in grazia di tutti
i soldati. </p>
<p>Nelli suoi consigli è udito e stimato assai. </p>
<p>Quello che ho udito opporgli è che egli è troppo
collerico. </p>
<p>Ha avuto il carico dei cavalleggieri.</p>
<p>Il signor don Francesco d'Este, signore veramente
gentile e cortese e desideroso di salire a maggior
grado di onore, ha sotto lui quattro altri
capitani; il signor Scipione Gennaro napolitano, il
signor Alessandro Gonzaga mantovano, il capitan
Cleve greco, il Pozzo milanese.</p>
<p>E per non lasciare alcuno degli Italiani di
qualche conto, il conte Francesco della Somaglia,
milanese, è stato ancora egli adoperato. </p>
<p>È uomo di bonissimo ingegno e di buona memoria,
che discorre assai e con buoni fondamenti. </p>
<p>Non ha carico determinato. </p>
<p>Era riputato molto fautore della parte francese;
però alla corte di Cesare troppo non gli credono;
ed è opinion di molti, ed esso un giorno non lo
negò, che, sotto pretesto di volere il suo
consiglio, l'imperatore lo mandasse a chiamare per
non lasciarlo in Milano, sospettando grandemente di
lui per molti rispetti.</p>
<p>Ha il capitano generale cinquecento scudi al mese,
che sono sei mila scudi all'anno. </p>
<p>Gli sono pagati venticinquegentiluomini;
dieci da venti scudi l'uno al mese, e quindici da
quindici, e cinquanta alabardieri da quattro scudi.</p>
<p>Al capitan generale dell'artiglieria sono dati
duecento scudi al mese, e cinquanta scudi ad alcuni
che aiutano l'officio suo. </p>
<p>Ha quattro maestri di casa a venti scudi l'uno;
sei alabardieri a tre scudi l'uno, e infiniti
bombardieri. </p>
<p>Laonde egli mi disse un giorno che l'artiglieria
costava al mese sei mila scudi.</p>
<p>Ha il capitano dei cavalleggeri scudi trecento.</p>
<p>Il maestro di campo ha scudi dugento, e parimente
il signor Camillo Colonna, bench'egli in questa
ultima guerra di Francia non avesse officio
deliberato, e solo facesse alcuna fiata l'officio
di maestro di campo.</p>
<p>Li quattro capitani italiani, che ha don Francesco
d'Este, hanno scudi ottanta; ed il conte della
Somaglia è stato pagato a ragione di cento scudi
al mese.</p>
<p>È, serenissimo principe, fra tutti questi
capitani che ho nominati, una infinita concorrenza,
anzi uno estremo occulto odio; perchè gl'inferiori
non vogliono stimare li superiori, e gli eguali
concorrono. </p>
<p>Di qua nasce che le cose del principe vanno a mal
cammino, e che li buoni consigli e ricordi sono
alle volte, anzi del continuo, biasimati, per non
lasciare ingrandire alcuni più di quello che sono. </p>
<p>La maggior parte di questi capitani o mi ha
tentato o fatto tentare di venire al servizio di
vostra serenità, fuor che il signor don Ferrante;
del quale però si disse, quando partì dalla
corte, che era venuto a Venezia per voler tentare
il luogo del capitano generale.</p>
<p>Oltra questi capitani italiani (nelli quali era
l'importante maneggio dell'esercito e tutto il
vigore) vi sonocapitani fiamminghi, tedeschi
ed alcuni spagnuoli; delli quali prima che altro
dica dirò, che se fra gl'italiani, che è una
nazione sola, vi è concorrenza, molto maggiore è
tra quelli di diverse e straniere nazioni; i quali
per dimostrare di sapere più che gli altri, o non
conoscono i buoni partiti che la fortuna gli mette
innanzi, o conoscendoli li lasciano fuggire.</p>
<p>Li fiamminghi sono il duca d'Aerscot, i conti
d'Hoochstrat di Barbasson ed altri tali, i quali
tutti, in una parola concludendo, dico che
se tanto sapessero quanto credono, sarebbero quei
capitani che voglion essere tenuti; e nel vero poi
vivendo come si vive nella Fiandra, sempre in bere
e far buona ciera, come eglino dicono ed è
veramente, sono atti a poc'altre cose: sono però
in grazia e in buona riputazione con Cesare.</p>
<p>I tedeschi sono, della gente a cavallo, il duca
Maurizio di Sassonia, e il marchese di
Brandembourg, giovani animosi ma senza consiglio, e
superbi tanto che non volevano obbedire nè in
fatti nè in dimostrazione.</p>
<p>Di fanteria sono quattro colonelli; de' quali sono
il conte Guglielmo di Furstemberg e Giorgio di
Ratisbona, riputati pur essi della persona loro
molto valenti, ma non molto prudenti, nè atti a
prender quelli partiti che sogliono prendere
generalmente in ogni occasione i buoni capitani.</p>
<p>Gli spagnuoli sono stati tre de' quali si possa
dire alcuna cosa: don Alvaro di Sande e Luis Perez,
tutti dui capitani della gente vecchia spagnuola, e
Basco di Cugna che conduce la nuova venuta ora di
Spagna. </p>
<p>Don Alvaro è riputato d'animo e di cuore, e forse
troppo presume di sè medesimo, e dice ch'egli
ardirebbe con quattro mila Spagnuoli correre la
Francia e superare ifatti di Giulio Cesare. </p>
<p>Luis Perez è assai più considerato, e dalli
medesimi Spagnuoli è giudicato d'intender meglio
la guerra.
Basco di Cugna in una parola si può dire che sia
capitano del tempo antico; si ritrovò alle guerre
che fece Massimiliano in Italia, e fu in Verona.</p>
<p>Oltra quello che ho detto brevemente, si può dire
che pochi fanno la guerra per onor loro, o per
affezion del padrone. </p>
<p>Disegnano tutti l'utilità loro particolare, nè
vengono per altro ora alla guerra che per
arricchirsi, quando non possono delle prede
dell'inimico, delli danari dell'istesso loro
padrone.</p>
<p>Ha avuto l'imperatore in queste guerre soldati
tedeschi, fiamminghi, spagnuoli e italiani. </p>
<p>Di tutte queste genti quella che serve peggio è
la tedesca.</p>
<p>È cosa incredibile, serenissimo principe,
l'insolenza di questa nazione. </p>
<p>Sono empi non solamente contra nostro signor
Iddio, ma contra il prossimo in fatti ed in parole. </p>
<p>Ho veduto io nella guerra di Francia le chiese
fatte stalle de' cavalli, e le immagini di Cristo
nostro signor crocifisso bruciate. </p>
<p>Li ho veduti tutti disobbedienti, arroganti,
imbriachi, e finalmente non atti a far cosa alcuna
buona; stimati più per la riputazione delle cose
passate e per la ordinanza che portano dal ventre
della madre, che per giudizio o pratica ch'eglino
abbiano alcuna di guerra.</p>
<p>È gente che non teme la morte, ma non sa però
prevedere alcun vantaggio, nè servirsi d'alcuna
occasione nelle espugnazioni delle città, ove è
bisogno di cuor grande, d'animo invitto, e di
destrezza e agilità di corpo. </p>
<p>In somma è la peggior gente che possa darsi.</p>
<p>Non esce alla scaramuccia; conduce seco molti
impedimenti; è impazientissima della fame, e della
sete.
</p>
<p>Vuolsempre esser pagata al tempo deliberato;
nè vogliono li capitani che si faccia la rassegna
più d'una fiata, ma che si continui a pagar sempre
le medesime paghe sino alla fine della guerra,
ancorchè dei loro pochi ve ne restassero.</p>
<p>E poichè nelle imprese grandi e guerre
d'importanza conviene che avvenga che non vi siano
sempre vittuaglie o danari abbastanza, e che alle
volte manchino, però il capitano che averà il
nerbo delle sue forze di questa gente starà in
sospetto sempre mai di ammutinamenti, e avrà minor
numero di gente di quello ch' egli crederà avere,
nè vi potrà rimediare. </p>
<p>Le medesime e quasi conformi parti hanno tanto
quelli di questa nazione che servono a piedi,
quanto quelli che servono a cavallo.</p>
<p>La gente da cavallo va armata in due modi; la
maggior parte in armi bianche sopra cavalli che
hanno tutti un trotto, come gli uomini a piedi
tutti un passo. </p>
<p>Le selle loro sono molto basse, e appoggiano la
schiena in due rami incrocicchiati di ferro, che
escono dall'uno e l'altro capo della sella; le
quali selle sono tali, che chi le vede giudica che
malagevolmente gli uomini incontrati dal nemico
possano star fermi e mantenersi a cavallo. </p>
<p>Alcuni, oltre l'armi bianche dette, sono ancora
armati d'archibugio. </p>
<p>Alcuni altri hanno inoltre presso alla sella, e
tengono sotto il braccio, uno spiedo da porci:
costoro erano molto dalli Francesi temuti.</p>
<p>Li Fiamminghi sono naturalmente poco buona gente
da guerra per diverse cagioni, delle quali, per
brevità, dirò alcuna solamente. </p>
<p>Hanno perduto quella virtù per la quale fu questa
nazione riputata al tempo antico forte
ebellicosa; perchè essendo allora la Gallia
Belgica senza commerci veruni e piena di selve,
avean quelli del ferrino e dell'intrepido assai. </p>
<p>Ma essendosi ora in queste parti ridotti tutti li
commerci possibili, ed essendo tutto quel tratto di
terra pieno di bellissime e spessissime città,
sonsi introdotte anco quelle cose che hanno
snervato l'antico nervo e valore. </p>
<p>Quella però che era al servizio del principe
d'Oranges è stata cosi buona gente, come abbia
avuto da quelle parti giammai Cesare; il che da
altro non procedeva che dalla cura che vi Poneva il
principe in farli esercitare ed ammaestrare. </p>
<p>Usava gran diligenza l'istesso principe nella
elezione degli uomini capandogli, e gran modi nel
fargli insegnare ogni tratto di guerra, e molta
liberalità in trattenerli, dando loro, oltra
l'ordinaria paga che gli davano i ministri di
Cesare, del suo assai; da che nasceva l'obbedienza
e reverenza grande che gli portavano. </p>
<p>Da questo derivava che non ricusavano mai fatica
nè pericolo alcuno; e molte fiate, essendo
camminati tutto il giorno, se a loro avveniva di
dover far spalla alle vittuaglie, o soccorrere
alcuna parte dell'esercito, quando fossero venuti
assaliti, o riconoscere qualche luogo, o scoprire
il paese, il principe li faceva non pur rimuovere
allegramente dell'alloggiamento preso da essi
allora, ma, correndo sopra un ronzino, li aveva sì
fattamente ammaestrati che dietro senza aspettare
altro ordine, comandamento, o invito, gli
correvano.</p>
<p>La medesima gente, subito dopo la morte del
principe, parte si sbandò, e il resto d'essa
cominciò ad invilirsi.</p>
<p>Dal che, serenissimo principe, chiaramente
si può comprendere quanto importi la virtù d'un
uomo solo, e che l'esercizio e l'industria vince
sempre senza fallo i difetti della natura.</p>
<p>La gente spagnuola è gente pazientissima, atta
all'espugnazione delle città per l'agilità e
destrezza del corpo, alle scaramuccie per la bontà
dell'ingegno che ha vigilantissimo, a riunire
onoratamente le rotte quando per avventura ne
tocca. </p>
<p>È cortese nel praticare e nel parlare quando è
inferiore; onorata molto nel vestire e in tutte le
cose apparenti; avara e desiderosa d'arricchirsi
per ogni via; sobria e parca nel mangiare e nel
bere. </p>
<p>L'esercizio dell'armi non è il suo proprio, ancor
ch'ella ne faccia professione, ma l'impara però
agevolmente. </p>
<p>E quella gente che è stata al servizio di Cesare,
si è fatta alle guerre d'Italia ed alle guerre
straniere. </p>
<p>De' Spagnuoli l'imperatore si potrà servir sempre
in poco numero fuori di Spagna; perchè essendo
così facile ora la navigazione all'Indie, ove con
minor pericolo e minor fatica si va a risico di
guadagnare assai ed arricchirsi, quella gente, che
usciva alla guerra per non avere altro modo di
vivere, attende ora più volentieri, e con maggior
animo a questi viaggi: e però con tutta la
diligenza che fu usata in nome di Cesare per farne
uscire sei mila contro Francia, ne furono appena
condotti tre mila e cinquecento, tutti tristissima
e male ordinata gente. </p>
<p>È ben vero che se dovessero uscire ad alcuna
guerra fuori di casa sua, usciriano più volentieri
a quelle che si dovessero fare in Italia, perchè
hanno veduto che tutti quelli che ne sono
ritornati, sono ritornati tutti ricchi; oltre che
avendo in Italia quanto l'imperatore dà loro in
Spagna, pare a loro in certo modo essere a
casa loro, e vivere a modo loro.</p>
<p>Degli Italiani, parte l'imperatore si è di loro
servito a piedi, parte a cavallo. </p>
<p>È la fanteria italiana animosa e ardita, ma
superba e disobbediente, e sopra tutto mal trattata
dalli suoi capitani; per il che essendo stata
costretta molte fiate ad ammutinarsi, e a cercar
padron nuovo e più oneste condizioni, ne ha avuto
infamia ed è stata lasciata a dietro da quelli che
onorar la dovevano e sostenere, per essere ancora
essi Italiani. </p>
<p>Ma poi ciò è ritornato in grandissima lode sua e
in maggior suo pregio; perchè si è conosciuto che
l'imperatore, nell'ultima impresa di Francia, non
ha guadagnato quanto avria potuto per non vi si
esser essa ritrovata; ove era ferma opinion di
tutti che due mila Italiani soli s'avrebbero
impadroniti di San Dizier, il che a essersi fatto
cosi tardi si può dire, come intenderanno
particolarmente e con gran brevità l'eccellenze
vostre, che sia stato cagione di accrescere la
riputazione al re di Francia, e di torla a Cesare e
ridurlo finalmente a far seco la pace, con quelli
patti e condizioni che la fece, senza troppo onor
suo.</p>
<p>Di tutte tre queste nazioni tengono insieme più
sempre l'Italiano e lo Spagnuolo che il Tedesco, il
qual è nemico dell'uno e dell'altro. </p>
<p>E una delle maggiori allegrezze che avesse il
Tedesco alla impresa di Francia fu, che
l'imperatore si ritrovasse senza Italiani, e con
così pochi Spagnuoli, ch'egli a loro potesse dar
legge.</p>
<p>Con questi capitani e con esercito fatto di questa
gente, ha condotto l'imperatore l'impresa del duca
di Cleves, e quella di Francia.</p>
<p>E perchè non è azione che l'uomo faccia,
che non abbia la sua cagione sufficiente, e quelle
che sono maggiori sono fatte con maggiori cause,
giudico che non sia fuor di proposito considerare
in queste grandi azioni, che avvenute sono nel
tempo della mia ambascieria, le cause,
incominciando, serenissimo principe, dall'ultima
passata di Spagna in Italia e poi in Germania fatta
dall'Imperatore; commemorando brevemente perchè
passò, poi venendo a considerare
le cagioni della pace, e perch'egli non la volse
accettare quando venne il duca di Lorena, e poi il
cardinal Farnese, e perchè la fece poi con più
triste e inique condizioni.</p>
<p>Molte sono state le cagioni che hanno mosso e
mover dovevano l'imperatore a passare di Spagna
alla ruina del duca di Cleves. </p>
<p>La prima, che, essendo questi suo vassallo, non
doveva tollerare che con l'esempio di costui (di
tenere occupato lo stato di Gheldria, che per la
morte del duca doveva pervenire a sua maestà)
altri disegnassero fare il medesimo. </p>
<p>S'aggiungevanoappresso le particolari
ingiurie del duca verso sua maestà; come sarebbe
la ingratitudine di non riconoscere da lui lo stato
di Julich (Julièrs), del quale la madre, per pura
liberalità di Cesare, era stata investita
novellamente; e il non aver voluto per moglie la
duchessa di Milano, che fu maritata al duca di
Lorena; e l'aversi accostato al re cristianissimo
col matrimonio della figliuola della regina di
Navarra; e la stretta amicizia ch'egli teneva con
luterani inimici della santa religione di Cristo;
con aggiunta a tutte queste cagioni, molte parole
imprudenti che faceva seminare dell'imperatore, e
molti danni ch'egli aveva fatti e poteva fare alla
Brabanzia e alla Fiandra, per esser come nel cuore
degli stati di Cesare. </p>
<p>Per queste e altre cagioni fu costretto Cesare a
fare questa impresa, nella quale volle andare in
persona con esercito di trentacinque mila fanti e
dintorno a sei mila cavalli. </p>
<p>Tentò di pigliar Dura (Dueren), e con la
presa di quella città debellò il duca e lo
ridusse a condizioni di pace; che cedesse la
Gheldria e si levasse dall'amicizia del
cristianissimo, e de' luterani. </p>
<p>E con ciò sollevò tutti gli stati suoi della
Fiandra, privò il re di Francia di un
grand'appoggio, e di un grand'istrumento atto ad
offendere, e spaventò tutti quelli che avevano
animo d'innovar cosa alcuna contra di sua maestà;
mostrando loro quanto agevolmente e in che breve
spazio di tempo il duca di Cleves, riputato uno dei
principali principi della Germania, e sostenuto dal
re di Francia e da molti altri potentati (avendo
due sorelle maritate una nel re d'Inghilterra,
l'altra nel duca di Sassonia elettore) fosse stato
battuto.</p>
<p>Questi effetti produsse la passata di Cesare; la
quale s'egli non avesse fatta, s'accrescevano le
forze del re; il quale con un esercito potente
s'era mosso verso Picardia, per potere con le forze
unite del duca molestar gli stati bassi di Cesare. </p>
<p>Il che gli sarebbe avvenuto, perchè non v'erano
forze all'incontro da poter resistere; e la regina
Maria, e quegli altri capitani fiamminghi, con la
gente sola del paese e con quelle poche provvisioni
che hanno ordinariamente per difesa di quelli
stati, avrebbero potuto far poco. </p>
<p>Il che conoscendo il re cristianissimo, e
considerando che per solo rimedio era di mestieri
che vi si conducesse l'imperatore in persona con
esercito e forze maggiori, designava d'impedire
questa necessità con l'armata di
Barbarossa,e a questo effetto principalmente
la fece venire: ma non fu a tempo, perchè Cesare,
prevedendo ciò, usò incredibile diligenza nel
passare ( ancora che spendesse nel viaggio
trentacinque giorni ); e l'armata turchesca non
venne così tosto come aveva promesso, e come
aspettava il re, sì come avviene sempre nelle cose
importanti. </p>
<p>Se compariva l'armata di Barbarossa nelle marine
di Genova per tempo, erano gli stati di Fiandra in
certo e manifesto pericolo di perdersi, e senza
fallo se n'aveva da dubitare. </p>
<p>Perchè questo passaggio per Italia e per Germania
gli era impedito; quello di Francia medesimamente;
restava quello del mar Oceano, il quale non s'avria
potuto fare così tosto; perchè con piccola armata
non poteva condurre molte forze bastanti a
resistere al nemico, nè andar così spedito come
la necessità in cui si ritrovavano gli stati suoi
richiedeva.</p>
<p>Arrabbiava la povera regina Maria, ogni giorno
ansia e sollecita d'intender la passata di Cesare,
come quella che conosceva che la sua sola salute
dipendeva da ciò. </p>
<p>E però benchè fosse chiamato l'imperatore dal
serenissimo suo fratello alla difesa dell'Ungheria,
e che il resto de' cristiani giudicasse che non
dovesse mancare al fratello nè alla cristianità,
giudicò però essere minor male conservar prima
gli stati suoi patrimoniali; li quali, come ho
detto, senza dubbio vedeva andare in ruina, con
attendere allora ad altra impresa.</p>
<p>Venne adunque in Germania, ed ebbe quella
fortunata vittoria, la quale l'ha fatto padrone
dello stato della Gheldria, molto opportuno, quando
sia in mano d'altri, ad offendere tutti quelli di
sua maestà della Fiandra ed altrove ancora.</p>
<p>Di questo stato, serenissimo principe, non
si trae molta entrata, ma è stato che produce
uomini molti atti alla guerra. </p>
<p>È posto quasi tutto tra dui fiumi, che sono il
Reno e la Mosa; dal che avviene che v'ha luoghi
fortissimi e inespugnabili. </p>
<p>È divisa la Gheldria in quattro città
principali, Arnheim, Nimega, Zutphen e Ruremonda. </p>
<p>Ha altre diciotto città, quasi tutte forti oltra
modo, e castelli e villaggi infiniti. </p>
<p>Hanno Gheldresi fatte sì lunghe e continue guerre
coi Brabantini e Fiamminghi che è odio antico e
naturale fra loro, e ancora al presente in ogni
piccola occasione non mancheranno di scoprirlo.</p>
<p>Ora ingrandito Cesare da quella vittoria, che è
stata molto importante, molto opportuna, e di gran
conto alle cose sue; contra l'opinioni e il volere
di molti, e tra gli altri del signor Stefano
Colonna, volse tentare anco Francia. </p>
<p>Non dirò particolarmente i successi, come andò a
Ghisa, come si ritirò, e che in quel tempo gli
sopravvenne la gotta, e che deliberarono di
ricovrar Landres (Landrecies), perchè tutte queste
cose si sono scritte da chi vi si ritrovava in quel
tempo, e che aveva di far questo officio particolar
cura. </p>
<p>Non dirò medesimamente che luogo sia Landres, in
qual sito, quanto tempo vi dimorassero sotto, come
fu soccorso dal re, come furono per combattere,
come fu meravigliosa cosa che non combattessero,
perchè tutte le lettere mie dal primo fino alli
quindici di novembre ne sono piene, ed io già mi
ricordo per le dette aver datoalla serenità
vostra particolar ragguaglio di tutti i successi. </p>
<p>Dirò solamente come per comune opinione, anco
delli medesimi Francesi, perdè l'imperatore una
grande occasione di vincere l'esercito inimico,
dove si ritrovava il re con i figliuoli, e con la
nobiltà tutta di Francia.</p>
<p>Fu lodato il re nel modo di soccorrere Landres,
fortemente, sugli occhi dell'esercito inimico
facendolo disloggiare. </p>
<p>Fu ripreso poi, soccorso Landres, non si ritirare
in tutto; perchè in quel caso aveva fatto assai a
quello che intendeva di fare. </p>
<p>Nell'imperatore si può lodare il desiderio e
l'ardore di combattere, conducendosi all'esercito
in persona, ancora non molto sano, e appresentando
al re la battaglia; il quale gli aveva mandato a
dire ch'egli s'era fermato per aspettarlo e per
venir seco a giornata. </p>
<p>Si riprende in lui o in li suoi ministri il non
aver voluto passar certa acqua, e prender
alloggiamento sopra un colle che era cavaliero e
superiore all'esercito nemico.</p>
<p>Questo loco e questa acqua, ritornato dalla guerra
di Francia, ho veduto io, e molti altri lo volsero
vedere. </p>
<p>E nel vero da chi lo può giudicare, e da uomini
di fede degni, fu riputato che in ciò consisteva
la certa e indubitata vittoria di Cesare. </p>
<p>Il Castaldo veramente, che come maestro di campo
doveva fare l'alloggiamento, disse all'imperatore:-
<hi rend="italic">il passar quest'acqua e salire a questo colle vi
fa oggi padrone e signore non pur di Landres ma di
Francia e di tutto il rimanente, e vi farà
vincitore dell'esercito inimico indubitatamente.</hi>- </p>
<p>E il medesimo re di Francia, per quello che dopo
si è inteso da molti, essendo avvisato e fatto
certo che l'esercito di Cesare era all'acqua,
tutto irato e alterato, in voce terribile
disse: <foreign lang="fra">Baillez moi mes armes:</foreign> il che vuol
dire: - datemi le mie armi, che mi convien
combattere-. </p>
<p>Sendo poi avvisato e accertato dall'ammiraglio che
gl'inimici s'erano fermati di là dall'acqua si
consolò ed allegrò tutto, designando di ritirarsi
la notte, come egli fece. </p>
<p>La qual ritirata chi crederà che si facesse così
secreta e tacita, che l'esercito inimico cosi
vicino non l'udisse se non all'apparir del giorno?
ed è pur così il vero, ed io l'ho inteso dire ed
affermare da segnalati uomini, che ivi si
ritrovorno e videro ed intesero il tutto. </p>
<p>E questa è anche una delle cose che ho udito alle
volte riprendere, che non si sapesse in tempo la
ritirata del re.</p>
<p>Nel che però si vede eziandio che la sorte e
buona fortuna del re operò assai; perchè il Secco,
soldato il quale insieme con Don Francesco d'Este
era stato preso, ed era allora nel servizio dei
Francesi, mandò prima un suo servidore per
ragguagliar Don Ferrante di questo consiglio del re
(il quale servidore si perdè, nè mai più s'è
udito nuova di lui); poi esso medesimo (vestendosi
degli abiti che aveva indosso un altro, acciocchè
quelli che gli facevano la guardia credessero che
fosse quel medesimo) travestito, di notte, si mise
in via per farlo egli medesimo intendere. </p>
<p>E volse la disavventura ch'egli cadesse insieme
col cavallo, sul quale cavalcava, in un fosso così
profondo che non si potè sollevar se non di
giorno.
Laonde la cosa andò che il re onorevolmente si
ritirò; e son io certo che se non si partiva la
notte il re, era costretto l'imperatore la mattina
partirsi, e già di ciò s'aveva ragione, per la
vettovaglia, e per lo freddo ed altro necessario.</p>
<p>Dopo questo avvenimento, l'imperatore fu veduto
mesto e doglioso, e medesimamente li capitani di
sua maestà, che intendevano pur che d'ogni parte
risonava come avevano malamente perduta la più
certa vittoria che fossero mai stati per avere. </p>
<p>Incolpavano l'un l'altro; e tutti volevano che se
le sue operazioni fossero state ascoltate, intese
bene, ed eseguite, la cosa a loro fusse felicemente
successa.</p>
<p>Dopo questa ritirata tentò il duca di Lorena,
morto, la pace, quando venne in Valenziana, come
quello che dalla guerra erano pervenuti anco allo
stato suo molti danni. </p>
<p>Ma non potè ottener altro che quando gli fossero
proposte e dichiarate oneste condizioni di pace,
non mancheria di accettarle. </p>
<p>Tentò tregue, e a queste si ritrovavano tutte
quelle malagevolezze ch'io scrissi. </p>
<p>Finalmente egli in due giorni fu ispedito, perchè
Cesare ne aveva poca voglia, e per non dare
sospizione al re d'Inghilterra. </p>
<p>Tentò anco il pontefice la pace, avendo mandato a
Cesare il cardinal suo nipote; il quale pure fu
risoluto molto tosto, con risposta che il re
rinunciasse l'amicizia che aveva con i Turchi, che
pagasse quello che doveva, e restituisse quello che
non era suo, e poi che si parlasse di pace.</p>
<p>Frattanto le cose di Cesare non progredivano
malgrado la lega d'Inghilterra, e la risoluzione di
Germania, la quale si fè più tosto apparente e in
parole, che d'importanza e di effetto. </p>
<p>E se ne vide il seguito, che non dette l'Impero
delli danari promessi alla guerra di Francia più
di duecento settanta mila ducati, per quello che mi
disse il signor don Ferrante. </p>
<p>E nel vero tutte quelle cose che nel principio e
in quel tempo pareva che succedessero per ruina del
re sono ritornate in grandezza ed esaltazione sua;
perciocchè l'andare dell'imperatore con le forze
sue, con una lega dell'Inghilterra e con una
dichiarazione così ampia di Germania, contra il
regno di Francia (il qual per essere abbandonato da
tutti, il re solo difese con le proprie sue forze
senza che il nemico facesse profitto alcuno),
e in quel tempo esser avvenuta una pace nella
maniera che successe, è stata cosa di molta
riputazione a quello stato e non molto onorata per
l'imperatore. </p>
<p>È vero che Cesare andò in Francia in una impresa
così malagevole col più tristo esercito, per
quantità di soldati e per qualità, che egli abbia
giammai avuto, e con pochi apparati rispetto alle
cose grandi che egli designava di fare. </p>
<p>L'error primo e più importante fu il non aver una
banda di fanti italiani in quell'esercito. </p>
<p>Di qui avvenne il perder tanto tempo e così
indarno sotto San Dizier: di qui nacque la viltà
ed il timore dell'esercito cesareo, e la
disperazione di poter fare cosa d'alcun momento, e
profitto: di qui fu il dar tempo al nemico di poter
provvedere ai casi suoi e difendersi.</p>
<p>Il non aver preparato li danari fu anco errore ben
grande, perchè da ciò successe, dopo la presa di
Comorsi (Commercy), lo star otto o forse più
giorni senza poter levar l'esercito, il quale
voleva e addimandava con ogni istanza, prima che
s'andasse più innanzi, esser pagato; e fu questo
tempo di molto benefizio alle cose di Francia. </p>
<p>Dal non aver guastatori procedette la
malagevolezza del viaggio delle artiglierie, alle
quali bisognava che si accomodasse tutto il
rimanente dell'esercito senza potervi così
facilmente rimediare. </p>
<p>Il non aver cavalleggieri assai, e anco quei pochi
tristi, cagionò la malagevolezza delle vettovaglie
o per dir meglio il mancamento; e da ciò nasceva
un gran cordoglio nell'esercito, e grande
infermità e molte morti. </p>
<p>Non si trovava l'imperatore nella impresa contra
Francia altro che trenta o forse venticinquemila
fanti; e anco, quando si penetrò più oltre,
mancorno assai più fanti tedeschi e spagnuoli,
l'una e l'altra la peggior gente ch'abbia mai
servito. </p>
<p>Aveva non più di dugento cavalleggieri
italiani ed altri tanti borgognoni, li
quali da sè non erano inetti a far qualche
faccenda; ma aggiunti ad altra tanta cavalleria
tedesca, non potevan far cosa alcuna per la natural
tardità di quei cavalli, li quali tutti ad un modo
camminavano di un trotto, come fanno gli uomini di
un passo; e usciti di quel trotto si stancavano;
nè avevano maneggio di sorte alcuna. </p>
<p>Però sì come sono atti forse in una giornata per
l'ordine e per l'urto, così nelle scaramuccie e
nel far spalle alle vettovaglie son più tosto
d'impedimento che altrimenti.</p>
<p>Si dimorò sotto San Dizier dalli dieci di luglio
fino alli quindici d'agosto. </p>
<p>Gli avvenimenti di tutto quel tempo sono a vostra
serenità noti, particolarmente per le lettere mie.</p>
<p>Seguì il rendersi del luogo; e il modo ch'io
allora non intesi, e però non lo scrissi, non
sarebbe forse spiacevole a vostra serenità
intenderlo ora.</p>
<p>Mandava ogni giorno monsignor di Ghisa diversi
nomini del paese ora vestiti da contadini, ora in
altra maniera, ora a cavallo, ora a piedi, per
soccorrere San Dizier con polvere e inanimar quei
capitani con lettere e con buone parole. </p>
<p>Molti d'essi furono presi, e tra gli altri uno che
aveva una lettera tutta in cifra. </p>
<p>Si conteneva nella lettera che il re conosceva
esser molto obbligato a quelli che entro si
ritrovavano e che farebbe ogni cosa per aiutarli. </p>
<p>Fu consultato di scrivere il medesimo in cifra,
aggiungendo che però il re desiderava la vita e la
salute di chi l'aveva servito; e che quando paresse
a loro di non si poter più lungamente tenere, era
contento che, più tosto che farsi tagliare a
pezzi, si rendessero.</p>
<p>Mancava a questo stratagemma contraffare il
sugello di monsignor di Ghisa, e ritrovar uomo
delli suoi che recasse dentro la lettera. </p>
<p>Il sugello lo fece monsignor d'Aras sopra la cera
pur del sugello della medesima lettera presa; nel
ritrovar uomo securo apportatore si operò il
signor don Ferrante.</p>
<p>Con questa arte appresentata la lettera alli
difensori di San Dizier, subito incominciorno a
trattar di accordo; e in ciò successe alli cesarei
il desiderio loro. </p>
<p>Ma inteso poi, dopo resi, che quello non era
l'ordine del re, quelli di San Dizier per
giustificazione propria producevano la lettera, e
monsignor di Guisa non poteva negare che non
l'avesse scritta e mandata; ma affermava che non
mai aveva ordinato che si rendessero. </p>
<p>Il che intendo che malagevolmente si poteva
indurre a credere il re; e però ebbe mala opinione
lungamente di lui, e se non fusse stato qualche
rispetto l'avrebbe deposto; ma poi nella conclusione
della pace essendosi inteso il modo, è stato ed è
più grato che mai.</p>
<p>Incominciò sotto San Dizier la stretta
trattazione della pace, della quale avendo io pienamente
scritto in quel tempo non ne repplicherò altro per ora. </p>
<p>Ma avendosi detto di sopra che Cesare non volse
udire nè il duca di Lorena, nè il cardinale Farnese,
nè alcun'altro che parlasse di pace, giudico che sia
di mestieri dir ora le cagioni ond'egli s'indusse a
farla: il che si farà più agevolmente manifesto a
vostra serenità narrandole gli avvenimenti dopo il
rendersi di San Dizier.</p>
<p>L'andar innanzi fu opinione dell'imperatore; gli
altri tutti quasi repugnavano, e dimostravano il
mancamento delle vettovaglie, e facevano conoscere
che luoghi e fortezze difese non si potevano
acquistare con la gente che aveva Cesare, e tanto più
quanto il re aveva già ridotto un corpo d'esercito
insieme di non poco numero.</p>
<p>Aggiungevano appresso che d'una giornata non gli
darebbono commodità i capitani del re; e ad egual
partitosi servivano del tempo, che era molto
innanzi. </p>
<p>Avevano anco occasione di confermar la loro
opinione per la natura de' Tedeschi, li quali
vogliono esser pagati nel giorno deliberato; nè
aveva allora l'imperatore comodità di pagarli. </p>
<p>Concludevano finalmente che quanto più s'andava
indugiando, in tanto maggior rischio si poneva
Cesare istesso con le forze sue tutte. </p>
<p>Volle però l'imperatore spingersi innanzi per non
dimostrar timore, e forse perchè, malgrado queste
ragioni dette, considerava che dopo aver già due
anni disegnata questa impresa contro Francia,
averla assalita con una lega dell'Inghilterra, e
con una dichiarazione di Germania palese, il
ritirarsi dopo aver fatto così poca preda, di un
così piccolo luogo come è San Dizier, senza
tentar altro, avesse troppo a compromettere ed
arrischiar l'onor suo. </p>
<p>Sperava appresso, andando più oltre, con gli
incendj e ruine del regno, ridurre il re a quelle
condizioni di pace, che avesse voluto, o trovar
commodità di combattere.</p>
<p>Lo faceva anco risolvere in questa opinione don
Ferrante, e la capitolazione ch'egli aveva con
Inghilterra; e le offerte che fecero i capitani
tedeschi, li quali sperando aver in preda il regno
di Francia, per impedire la pace mostrarono di
voler servire l'imperatore senza danari e senza
vettovaglie, dicendo che la vettovaglia
ritroveriano in ogni luogo ch'ella fosse, e che le
sue paghe darrebbe poi l'imperatore con sua
commodità. </p>
<p>E però fu risoluto di andar innanzi senza danari,
con provvisione di vettovaglia per quattro o
vero sei giorni al più, con esercito molto debole
e con tanti impedimenti, che pareva che l'esercito
fusse fatto per guardia d'essi, e non essi per
commodità dell'esercito.</p>
<p>Fu invero ardita e troppo perigliosa deliberazione
questa; perchè se o non si ritrovava vettovaglia
nel paese nemico, o se i Francesi, avendo modo di
poterlo fare, ci avessero fatto fermare con dare
all'armi e con dimostrarsi, ne conducevano a
necessità insopportabile. </p>
<p>Ma provvide l'abbondanza delle vettovaglie che si
ritrovava in tutte quelle ville, e il camminar
sempre come per paese amico senza pur veder un
soldato fuor che l'esercito imperiale; il quale
ogni giorno si andava scemando o per infermità, o
per morte, o per sbandarsi per rubare, o pel
crescere degl'impedimenti, di modo che molti di
que'capitani mi dissero non aver mai veduto
esercito men atto a faccende di quello: e il giorno
che s'ordinò e divise l'esercito in battaglia (che
fu quando passammo Chalons) si vide chiaramente che
li carri ed altri impedimenti erano tanti, e così
senz'ordine, che nè l'antiguardia poteva esser
soccorsa dalla battaglia, nè la battaglia dalla
retroguardia: di maniera tale che fu molte fiate in
pensiero dell'imperatore di comandare che tutti
s'ardessero; ma fu dissuaso con dimostrargli che
ciò era un disperare e un far forse mutinare li
soldati tedeschi.</p>
<p>Si videro finalmente li nimici in battaglia il
giorno seguente che lasciammo Chalons, e così
vicini che non potevan essere un miglio italiano. </p>
<p>Era però un esercito separato dal fiume della
Matrona (Marna), la quale in molti e diversi luoghi
si poteva guadare. </p>
<p>E v'era un ponte già fatto, il quale ancora che
fusse stato rotto dai Francesi in alcune parti e
quasi tutto fracassato, pur agevolmente
rifarsi poteva e ridurre alla prima forma e a modo
servibile. </p>
<p>Fu opinione d'alcuni, anzi di tutti quasi, che si
dovesse tentar la fortuna e la giornata; e Cesare
era più che alcun altro a ciò pronto ed intento.</p>
<p>Ma gli fu dimostrato che per andar a ritrovar li
nimici, bisognava in faccia a loro passar il fiume,
e che di poi era di mestiero condursi per alcune
paludi, e nella fine assalirli nelli lor forti con
grandissimo disavantaggio e con pericolo evidente. </p>
<p>Dicevano quelli che combatter volevano, e che
avevano l'animo intrepido ed ardito, che non si
sogliono avere le vittorie senza rischio, e che
quanto maggiori erano li perigli tanto maggiore era
il premio per il quale
si combatteva; e che li nimici vedendo l'ardita
passata dell'esercito cesareo, e con quanto animo
andava a ritrovarli, giudicando le forze maggiori
che nel vero non erano, spaventati e atterriti
dalla novità della cosa, si romperiano da sè
stessi e fugirebbero: e che avendo Cesare animo di
combattere, com'egli aveva, non più se li
offerirebbe occasione di poterlo far con tanto
vantaggio quanto allora; imperocchè ogni giorno
più s'ingrossava l'esercito francese, lasciando le
guardie di quelli luoghi che conosceva di non
potere essere offesi, e che ogni giorno li nemici
maggior animo pigliavano avvezzandosi alla viltà
dell'esercito nostro. </p>
<p>Finalmente vinse l'opinione dell'andar più oltre,
con animo che uscendo li nemici del forte si
andassero a combattere. </p>
<p>Rimesse però assai dalla sua opinione lo
imperatore la presa del conte Guglielmo di
Furstemberg, il quale aveva condotto per quella via
con tanta facilità l'esercito, ed era pratico del
sito, ed era colonnello d'una gran banda di
Tedeschi, e aveva grandissima autorità con
tutto il rimanente della nazione. </p>
<p>S'andò così ancora più oltre ardendo e ruinando
ogni cosa per dovunque passava l'esercito.</p>
<p>Non è, serenissimo principe, alcuno spettacolo
più miserabile che ritrovar li paesi, le città,
le case abbandonate dalli proprj abitatori loro, ed
in qualsivoglia parte che si drizzi la vista non
veder altro che fuoco e fiamma inestimabile.</p>
<p>La Francia gustava in quei tempi i più acerbi
frutti che possa dar la guerra, e che giammai
gustasse. </p>
<p>Ma non si venne a giornata, e già s'incominciava
uno stretto parlamento di pace, quando alli otto di
settembre si pensò passare il fiume già nominato
della Matrona, lasciati tutti gl'impedimenti, e
andare ad assalire animosamente ed intrepidamente
l'esercito inimico, che dall'altra parte del fiume
era accampato, essendosi data voce che era già
mosso e partito dal suo forte. </p>
<p>Si ordinorno più ponti e il signor don Ferrante
mi mandò a dire che risolutamente l'imperatore
aveva deliberato d'appresentar la battaglia al
nemico la mattina seguente; e, accettandola quello,
di combattere ad ogni modo. </p>
<p>Fu ritrovato poi che egli ancora non s'era mosso. </p>
<p>Lo chè accrescendo la stanchezza dello spirito e
delle membra, non fu più parlato di condursi verso
Parigi, che si trovava ormai impresa malagevole per
le picciole forze nostre e per i danni che ci
potevano derivare dall'esercito del re, che ne
saria stato sempre alle spalle. </p>
<p>E quando fusse successa l'impresa felicemente
d'entrare in Parigi, dicevano molti non essere
alcuna più certa ruina all'esercito di Cesare di
quella. </p>
<p>Perchè la gente occupata ed intenta nella preda e
nel saccheggiare, o si saria sbandata e disfatta
tutta da sè stessa, o saria stata rotta trovandosi
già di minori forze che non erano quelle che aveva
il re in effetto. </p>
<p>E però non si potendo o non si volendo
combattere, e sendo cosa mal sicura l'entrare in
Parigi o in altra città ricca e d'importanza per
le ragioni dette di sopra; essendo oggi mai mezzo
settembre; vedendo che il re d'Inghilterra non
s'affrettava; nè essendo avvisato l'imperatore che
Bologna era nel termine che era, o se ben era
avvisato non lo credendo; considerando che quanto
più andava innanzi, in tanto maggiore e più
evidente pericolo si poneva; vedendo che non vi
restava via di tentar più per allora la ruina del
re; dubitando anco, anzi tenendo per certa una
correria del Turco, l'anno seguente; egli si
risolse a far quella pace, della quale prima non
aveva voluto udir parola, e la quale poteva fare
con maggior vantaggio e con più utile ed onor suo.</p>
<p>Tutti li suoi ne dimostrarono discontento, e degli
autori e consultori liberamente parlavano,
tacciandoli infinitamente e fingendo molte cose
contra di essi poco vere, e di poco momento, anzi
tutte vanitate e follie; pure mormorando del fine
che poteva avere la capitolazione fatta tra queste
maestà.</p>
<p>Ha veduto la nostra età, serenissimo principe,
molte gran cose; ma forse questa è una delle
maggiori ch'ella abbia vedute: che dui principi
naturalmente inimici, tra li quali vi sono stati
tanti odj invecchiati di tanti anni, e così giuste
cagioni di inimicizi e volute acquetare da tanti
principi cristiani, nè mai quetate: e per questo
l'uno con Turchi l'altro con luterani aver tentata
la ruina l'un dell'altro, e della cristianità;
quando s'aspettava una giornata in mezzo della
Francia, ridursi a far quella pace che tante
ragioni per innanzi, e tanto bisogno della
cristianità mai aveva potuto indurli a fare. </p>
<p>Per il che molti credono che la sola necessità
indusse l'uno e l'altro a farla, con l'animo
preparato che, come gli fussero ritornate le forze,
torneriano all'antico e inveterato odio loro
naturale. </p>
<p>E l'imperatore, oltre molt'altre obbligazioni
ch'egli ha alla morte, che gli ha fatti pervenire
tanti e sì diversi stati alle mani, gli ha anco
questa; che facendo morire il duca d'Orliens ha
lasciato questo dubbio negli animi di molti che
volesse o non volesse dare ciò ch'egli aveva
promesso. </p>
<p>In ogni guisa egli ha conservato uno stato di
tanta importanza di quanta sono o tutti li Paesi
Bassi o lo stato di Milano.</p>
<p>Avendo brevemente veduto le forze dell'imperatore,
il che è stato considerare gli stati suoi,
l'entrata di lui ordinaria, e l'estraordinaria, le
spese, la qualità, natura e valore dei capitani di
terra e di mare, la qualità de'soldati, e
parimente quello che ha fatto con queste forze, e
li successi delle guerre, nelle quali io mi sono
ritrovato, incominciando dall'ultima passata di
Spagna, fino alla conclusione della pace, per
conclusione di questa parte mi resta a dire delle
fortezze, delle vettovaglie, e dell'artiglierie di
sua maestà; delle quali tutte dire particolarmente
non posso perchè tutte non l'ho vedute.</p>
<p>Dirò solamente che nei Paesi Bassi ha
l'imperatore tre fortezze reputate di molta
importanza, un castello di Gant, una città
d'Anversa, e un castello di Cambray, tutte ordinate
da maestro Donato ingegnere bergamasco, nipote che
fu di maestro Bon.</p>
<p>In Gant si è speso, per quello che m'ha detto
esso maestro Donato, finora, quattrocento mila
fiorini, che sono dugento mila scudi; e per finirla
ve n'anderanno ancora cento altri mila, per quanto
ho inteso, delli danari dell'imperatore; il quale
poi li trae dalla medesima città con le domande
ch'egli fa delli sussidj.</p>
<p>In Anversa, che va tutta circondata di muri, con
otto baluardi molto gagliardi  e grossi, sono stati
spesi finora più di seicento mila ducati: per
ridurla a perfezione, ve n'anderanno facilmente
altri tanti, li quali pagano i mercanti della
città; e per ciò fu posto il dazio così grande
sopra il vino. </p>
<p>Il certo ed importante periglio nel quale la
ridusse Martino Van Rossen fu quello che li fece
risolvere in quella determinazione di fortificarsi;
nel che non avendo risparmiato nè fatica nè spesa
veruna, hanno ridotto la cosa molto innanzi, e
tuttavia non si manca di seguirla.
Cambray è fortezza, per il sito, senza pari; sendo
superiore in ogni parte, e a cavaliere alla città,
e potendo offendere il paese da ogni parte che
venisse l'esercito inimico. </p>
<p>In questa mi disse maestro Donato che s'erano
spesi sessanta mila ducati fin'allora, e che altri
tanti e forse più la ridurriano a perfezione. </p>
<p>Li danari spesi sono stati tolti parte dalle borse
di quella terra, parte da quella dell'imperatore.</p>
<p>Queste fortezze son fatte all'usanza
moderna, cioè con fianchi gagliardi e assai ben
intesi, secondo la luce datagli da maestro Donato,
il quale confessa avere ciò imparato alli servigi
di vostra serenità.</p>
<p>Era uomo in quelle provincie estimato e riputato
che molto ne sapesse. </p>
<p>Aveva prima un ducato il giorno di provvisione, ma
ultimamente, per prieghi e intercessioni della
regina, alla quale egli è molto caro, ha avuto
fino a cinquecento ducati all'anno. </p>
<p>S'ha servito l'imperatore, e la regina anco, del
medesimo maestro Donato in racconciare alcune
fortezze vecchie alli loro paesi, e massimamente
nella frontiera di Francia: ed ultimamente
l'imperatore lo condusse seco per lo stato della
Gheldria, e gli impose che provvedesse anco a
quelle fortezze, e frontiere di quelle parti con
ogni diligenza.</p>
<p>Dubita assai Cesare, e ragionevolmente, dell'animo
de' Gheldresi; e però di sussidj, benchè gli era
da alcuno consigliato, nulla a loro ha voluto
ancora richiedere: e ha voluto maritare una delle
figliuole del serenissimo re dei Romani nel duca di
Cleves, ed ultimamente ha dato una banda di gente a
Martino Van-Rosseu, il quale, conducendo i
Gheldresi gli fece tanti danni nella Brabanzia, e
condusse l'inimico fin appo Anversa.</p>
<p>Le altre fortezze che ho vedute io nello stato di
Julich e in qualunqu'altro luogo di Germania, sono
più tosto forti per lo sito, che è basso e
paludoso, e per fiumi che hanno (il che è fortezza
naturale), che per arte.</p>
<p>Non hanno fianchi, la qual cosa molto importa; e
se li hanno, sono tutti all'antica usanza
fabbricati, cioè spessi e piccoli.</p>
<p>Dueren, nella quale s'usò tanto impeto per
prenderla, non aveva alcun fianco; ed è giudicio
delli medesimi capitani che presenti si trovorno a
quella impresa, che s'ella avesse avuti fianchi, o
non mai, o almeno non così tosto, sarebbe venuta
nel poter loro.</p>
<p>Questo è ciò che io posso dire delle fortezze,
perchè e quelle di Spagna non ho vedute, e quelle
d'Italia sono ben note a vostra serenità.</p>
<p>Di vettovaglie, sendo padrone l'imperatore della
Sicilia, che è stata riputata dagli antichi il
granajo di tutto l'impero romano, e della Puglia
nel regno di Napoli, che è tanto fertile quanto sa
vostra serenità, a me accade dir poco; perciocchè
ciascuno può agevolmente giudicare che ad uno che
sia di questi due regni padrone non può mancar mai
alcuna sorta di vettovaglie, anzi a lui sta il
darne agli amici e torne agl'inimici, e trarne come
egli ne trae grande utilità.</p>
<p>Oltra che la Spagna comunemente è tanto fertile,
che non pur produce i frumenti necessarj per uso di
tutti quei regni, ma di vantaggio; e parimente li
Paesi Bassi, oltra ciò che da sè producono, il
che è assai, avendo la comodità del mare vicino e
del regno di Francia, rare volte si possono ridurre
a necessità di fame: e in questo anno che per il
mal raccolto, e perchè l'imperatore ha voluto
soccorrere la Spagna delli grani di questi paesi, e
in parte non mancare al serenissimo re
d'Inghilterra, la carestia era grande in Fiandra,
questa provincia fu in parte sollevata per molti
grani che vennero per mare dalla Dania e da quelle
parti settentrionali.</p>
<p>L'artiglieria di Cesare, avendo egli tanti
stati quanti ha, e tutti guardati, deve essere
infinita. </p>
<p>Quella che ho veduto io nel campo non potrebbe
esser migliore nè più bella. </p>
<p>Fu tutta lavorata in Augusta: era leggiera assai,
ritonda tutta e netta.</p>
<p>Dalla leggerezza nasceva il poterla condurre più
agevolmente: dalla rotondità il tiro della mira
certo.</p>
<p>Aveva tutta quasi un manico di metallo col quale
coprendosi il buco dove si dà fuoco, si provvede
alla chiodatura.</p>
<p>Questa artiglieria cosi buona è accompagnata
poi dalla finezza della polvere, che era tutta da
archibugio; e in quei luoghi e castelli che furono
abbattuti nella Francia ha fatto sempre molto
gagliardamente l'officio suo.</p>
<p>Per tutte queste cose narrate di sopra, non si
può se non sommamente lodare il sapientissimo
disegno di vostra serenità, di fuggir le guerre
come perigliosi scogli.</p>
<p>Perciocchè con poche forze non si posson fare
gran cose; con molte non s'ha tempo nè modo di
prepararsi: e le grandi imprese hanno bisogno di
tanti apparati e così necessarj tutti, che ciascun
d'essi che manchi, per piccolo che sia, impedisce
ogni cosa.</p>
<p>Pagava l'imperatore in questo suo ultimo esercito
da intorno a quaranta mila fanti, e non n'aveva
venticinque mila. </p>
<p>Pagava più di settemila cavalli e non n'aveva
quattro mila. </p>
<p>Aveva egli designata due anni continui la
vettovaglia, ed aveva dietro alle spalle paese
amico; pure nel cominciar la guerra gli mancò. </p>
<p>Mancorno anco nel principio dell'impresa li
guastatori, che è importantissima parte
dell'esercito; e finalmente volendo e designando di
fare assai (e ha forse l'imperatore più
modo, e aveva anco più animo di fare
che qualsivoglia altro principe ), non ha però
fatto se non quel solo che vostra serenità ha
inteso. </p>
<p>E se il re di Francia avesse soccorso Lucemburgh
di vettovaglie, come egli poteva, avendo avuto
tutto l'inverno al suo comando, si sarebbe ancora
forse sotto esso Lucemburgh. </p>
<p>E però fa di mestieri fuggire la guerra, nella
quale sono tante e sì incerte incomoditadi, spese
e rovine; ed è sapientissimo disegno quello di
vostra serenità a voler pace: e se pur fusse
costretta questa illustrissima repubblica alla
guerra, dovrebbe procurare di farla sempre lontana
dalla casa e dal paese suo, perchè fanno i
medesimi mali i soldati che per difesa sono, che
sogliono fare i nemici che vengono per offendere. </p>
<p>E creda la serenità vostra, che dopo la
conclusion della pace, negli alloggiamenti di
Francia, io ho udito dire che molto maggiori erano
state le rovine che avevano fatto i soldati del re,
che quelle che aveva fatto l'esercito cesareo; e
pure non poteva esser peggio. </p>
<p>Pace, serenissimo principe, pace! e se pur guerra
per necessità, lontana da casa. </p>
<p>E già rallegromi con vostra serenità e con le
vostre eccellenze, che hanno uno stato così
gagliardo e forte, che ponno esser certe di goderla
eternamente. </p>
<p>E benchè l'incostanza delle umane cose ha ridotto
ora molte grandezze, che erano separate e divise,
quasi in tre principi soli, che sono il Turco,
Cesare e il re di Francia, pur da quello che ha
potuto fare l'imperatore, così grande e con tanti
stati quanti egli ha, questo stato debbe esser di
buon animo. </p>
<p>Perciocchè se e una Dura si prese insperatamente,
e Landres non si potè tenere, e Guisa non si ebbe
ardimento di tentare, e Santo Dizier ritardò tanto
l'esercito di sua maestà; non so quali forze
potranno mai sperare di ottenere le fortezze di
vostra serenità, essendo che la minor ch'ella ha
è assai più gagliarda di qualsivoglia d'altri.</p>
<p>Attendasi pure, come si attende, alla
conservazione della fede dei popoli; attendasi a
reprimere la malvagità di quelli che son vaghi di
cose nuove; che con la grazia di nostro signor
Iddio prima, e col buon governo di questo
illustrissimo senato, sarà perpetuo lo stato di
vostra serenità. </p>
<p>E il medesimo confessan anco coloro che sono in
parte invidi, in parte non troppo amici di questa
illustrissima repubblica.</p>
<p>Vengo ora alla seconda parte, nella quale, prima
ch'io altro dica dell'animo di Cesare, credo che
dritto sia considerare le sue qualità e quelle de'
suoi ministri, lasciando il giudicio a vostra
serenità di quello che si può lodare o biasimare
in loro.</p>
<p>È l'imperatore uomo di quarantasei anni; principe
nelle grandezze ove egli si è ritrovato, e nelle
vittorie che ha avute, molto continente e modesto. </p>
<p>Dimostra esser molto dall'ardore della religione
infiammato, e con l'esempio cerca di accender tutta
la sua corte al culto divino. </p>
<p>Laonde per acquistar la sua grazia non è la più
sicura via che la modestia e la professione
d'essere buon religioso e buon cristiano. </p>
<p>Di qui avviene che tutta la sua corte non si
potria dire quanto sia modesta, senza vizio alcuno,
e ben creata. </p>
<p>Nelle udienze di persone pubbliche egli è
pazientissimo; risponde particolarmente e con molta
soddisfazione a ciascuna cosa, e rade volte, anzi
mai, si risolve allora, ma rimette a monsignor di
Granvela ogni negozio e la risoluzion di esso: col
quale consigliando poi ciascuna cosa, o piccola o
grande che sia, si risolve come gli pare, ma
adagio; e chi lo riprende in questa parte e lo
chiama irresoluto e tardo, chi lo lauda e lo chiama
riservato e cauto. </p>
<p>Nelle private udienze soleva esser più diligente
di quello che ora egli è, ma pur ancora ode dopo
mangiare comunemente due o tre, benchè prima
soleva udire molti più, rimettendo però anche
questi privati a' suoi ministri. </p>
<p>Di maniera che, essendo li ministri pochi e li
negozii molti, non può venire in corte alcuno che
domandi giustizia, grande o piccola, di qualunque
cosa sia, che egli non vi dimori più assai di quel
che vorrebbe. </p>
<p>Levato ch'egli è di letto, il che fa molto tardi,
ode una messa privata, e dicono alcuni ch'ella è
per l'anima della imperatrice sua moglie. </p>
<p>Poi ispedite alcune udienze, va ad un'altra messa
pubblica in cappella, e subito poi finita a
desinare (che è intorno a mezzodì); laonde è un
proverbio nella corte della messa alla mensa. </p>
<p>Mangia assai e forse più di quello che conviene
alla complessione ed esercizio ch'egli fa, e mangia
cose che generano umori grossi e viziosi, dalli
quali consecutivamente nascono quelle due
infermità che l'affliggono, la podagra e l'asma;
alle quali giudica poi rimediare col mangiar poco
la sera: ma dicono i medici che meglio sarebbe
ch'egli dividesse il cibo del giorno in due parti. </p>
<p>Quando è sana sua maestà, non crede mai potersi
ammalare, e però non obbedisce ai consigli dei
medici; infermo poi, fa ogni cosa per risanarsi. </p>
<p>È liberale in alcune cose, come nel rimunerare
coloro che l'hanno servita nelle guerre, e ch'egli
ha in certa particolar affezione; benchè anche in
ciò lentamente proceda. </p>
<p>Nel vestir poi, nel mangiare, nella casa,
nella caccia, nella stalla, e in tutte
l'altre cose, ha piuttosto del modesto e moderato
principe che dell'imperator grande come egli è. </p>
<p>Ha sua maestà in questa parte della liberalità,
non essendo ella per natura tale, modo e necessità
di donare assai. </p>
<p>Imperocchè tutte le commende di Spagna delli tre
ordini, che sono molte e molto ricche, esso è
obbligato a distribuirle; e parimente li benefizj e
li vescovadi della Spagna e di tutti gli altri
stati suoi; nel che si vede veramente che procede
con molto rispetto, non avendo riguardo ad altro
che alla virtù e alla bontà di coloro a cui egli
dà: e in questa parte de' vescovadi è di molta
autorità presso sua maestà il parere e consiglio
del confessor suo, che è spagnuolo e frate di san
Domenico. </p>
<p>Fa professione di osservare la parola sua, e di
complire quanto promette. </p>
<p>Fa professione ancora di amar la pace, e non voler
la guerra se non sfidato. </p>
<p>È costante in conservar grandi coloro, che una
volta grandi ha fatti; e se talora alcun d'essi e
accusato e biasimato, e ancor con verità, crede
più egli in ciò al giudicio suo che alle parole
da altri dette. </p>
<p>È principe che ode tutti e alli suoi crede assai
nelle cose importanti, ma vuole però che le
risoluzioni tutte da lui dipendano: e quando da sè
stesso è persuaso ad una cosa, malagevolmente da
ciò può essere rimosso per ragioni che
all'incontro dette gli siano. </p>
<p>I suoi piaceri sono nell'andar alla caccia molte
fiate con poca compagnia, o solo con l'archibugio
in mano. </p>
<p>Si diletta anco assai di un nano, donatogli dal
serenissimo re di Polonia, il qual nano è molto
ben fatto ed ha buon ingegno. </p>
<p>Con costui giuoca alcuna volta l'imperatore e
finalmente ha piacer infinito di lui. </p>
<p>Lo diletta anche assai e lo fa ridere un buffone
venuto ultimamente di Spagna, che Perico si
noma; il quale per acquistar la grazia
dell'imperatore, sempre quando egli nomina Filippo
suo figliuolo, lo chiama signor di Stodos. </p>
<p>Ma per non discorrere ogni particolarità della
natura, dell'essere, dei costumi, del procedere,
degli andamenti e delle virtù di Cesare, di molto
che ancor dirsi potrebbe, e che altre volte anco la
serenità vostra ha inteso, basti ciò ch'io ho
detto finora, concludendo che per quello che ho
veduto in questo tempo mio, e per quello che tutti,
che nella corte praticano, sono astretti a
confessare, non vive principe più virtuoso, nè
che dia maggior esempio a tutti che l'imperatore.</p>
<p>Ha l'imperatore due principali consiglieri,
anzi due consiglieri solo, che sostengono il carico
di tutti gli stati suoi, Covos e Granvela. </p>
<p>L'uno e l'altro non molto nobili, nodriti ed
ingranditi da lui; li quali, insieme con la
grandezza ch'egli ha dato loro, ha uno acquistato
ricchezze grandi, parte donate dalla liberalità
del principe, parte venute per l'importanza dei
negozj che hanno trattati e trattano. </p>
<p>Di maniera che Covos ha forse settanta mila ducati
di rendita all'anno, e Granvela, annoverandosi i
beneficii che ha monsignor d'Aras suo figliuolo,
presso che cinquantamila, oltra molti danari
contanti, e una bella e preziosa masserizia
d'argenti e d'altre cose simili; che tutto ciò
s'aveva rare volte da sì fatti ministri.</p>
<p>Di Covos intendo ch'egli è molto affabile e molto
destro, e che la maggior difficoltà che l'uomo
abbia è condursi a lui; ma condotto ch'egli sia,
è tal maniera la sua, e così dolce, che ciascuno
molto soddisfatto e contento si parte da lui. </p>
<p>Le grazie ch'ei può fare, molto tosto fa; se nega
alcuna cosa, rende la ragione e la cagione perchè
lo faccia, dimostrando desiderio di voler
compiacere.</p>
<p>Conosce la natura di Cesare ed il tempo di ottener
ogni cosa da lui; ed è questa forse una delle
cagioni ch'egli è così fattamente grato a sua
maestà, e che essa non gli nega nulla di quanto la
richiede. </p>
<p>Quando si ritrova con l'imperatore, ogni cosa
passa per sua mano; ed in assenza, nelle cose
d'importanza, manda per il consiglio e parer suo. </p>
<p>S'ha gloriato esso aver almeno cento amici,
acquistati da lui con servigi, singolari, che
ciascuno d'essi in ogni suo bisogno gli darebbono
almeno mille ducati per uno; il che lo fa molto
più amabile a Cesare, ed anco le maniere e la
dolcezza di donna Maria di Mendoza sua moglie, la
quale intrattiene tutti con molta destrezza e
gentilezza.</p>
<p>Monsignor di Granvela è uomo, sendo nato in
Borgogna, molto pratico delli Paesi Bassi e
dell'Impero; e sempre che l'imperatore è uscito di
Spagna, ed è stato in Germania o nella Fiandra,
egli è accresciuto assai: e ultimamente egli era
in tanta riputazione, che ogni cosa, e piccola e
grande, era da lui trattata. </p>
<p>È chiamato da Cesare suo primo consigliero e
guardia del suo suggello. </p>
<p>Quinci deriva necessariamente una prolungazione
eterna de'negozj; ne è però che egli voglia
comunicar questo peso ad altri, e portarne tanto
che egli possa sostenerlo. </p>
<p>Anzi sono alcuni che dicono ch'egli, per
mantenersi solo in tanta riputazione, cerca
d'intrattener Cesare; e perciò è riputato dalli
negoziatori un poco collerico e prolungatore in
espedire: ma in vero avendo rispetto alla
moltitudine dei negozj, ed alla qualità della
persona con cui si trattano, se gli deve avere non
poca compassione.</p>
<p>Cerca monsignor di Granvela metter innanzi
monsignor d'Aras, il quale è molto gentile e
letterato, e parla cinque o sei lingue, ed è grato
alla corte tutta, e già comincia ad essere
presente a tutti li importanti negozj.</p>
<p>Fu presente al trattato della pace col re
cristianissimo; e fu mandato in Inghilterra, e poco
dopo in Francia. </p>
<p>È in somma in molto credito e molta grazia di
Cesare, sì perchè esso lo merita, sì perchè è
figliuolo di chi è.</p>
<p>È veramente monsignor Granvela nato povero e in
piccola fortuna, ancora ch'egli sia ora ricco e in
quella grandezza e riputazione che ciascun sa. </p>
<p>Ma da niuna parte è tenuto tanto felice, quanto
dall'avere una schiera di sette figliuoli tutti
gentili, tutti costumati e tutti grati a
ciascheduno ed amati generalmente. </p>
<p>Le cose ed i negozj di grande importanza non si
possono impetrare nè condurre a buon fine, senza
il particolare favore d'uno di questi due grandi,
Covos e Granvela; e però non vi è re, principe,
duca o signore privato alcuno che a loro non doni
liberamente e non li intertenga. </p>
<p>Lo sa il medesimo imperatore e lo comporta. </p>
<p>È certo gran felicità e grandissimo contento e
soddisfazione di chi desidera alcuna cosa aver modo
e via d'acquistare il favore di chi gliela può
fare.</p>
<p>È altresì in grande riputazione il duca d'Alva,
del quale dicesi pubblicamente ch'egli entra nè
consigli tutti, e dice l'opinion sua.</p>
<p>V'è il reggente Figueroa, spagnuolo, allievo del
vicerè di Napoli, il quale è tenuto per severo e
giusto.</p>
<p>Jdiachez è anco assai adoperato, nelle cose
d'Italia massimamente: ma essendo egli uomo assai
freddo e molto ritirato, non si crede che
ascenderà in molta dignità.</p>
<p>Dell'animo di tutti questi ministri verso
vostra serenità e questa illustrissima repubblica,
per quanto si giudica dalle parole ch'egli dicono,
si può riputare che sia buono. </p>
<p>Ma considerando che tutti sono oltramontani, cioè
naturalmente poco amici d'Italiani, e di coloro
meno che nulla gli danno, potrebbe essere che
l'animo e l'intrinseco del cuore fusse dalle parole
diverso.</p>
<p>Dell'animo dell'imperatore verso gli altri
principi, malagevolmente cosa certa si può dire;
perchè non è cosa alcuna che abbia più secreti
che la mente e il cuor umano; e molto più ascosti
e intimi secreti hanno gli animi de' principi che
di qualsivoglia altro uomo. </p>
<p>E però, sì come la prima parte è stata fondata
tutta in cose ch'io ho vedute, e delle quali
particolarmente m'ho potuto informare, così tutta
questa parte sarà appoggiata sopra congetture ed
immaginazioni, che la serenità vostra non dovrà
udire come cose che altramente esser non possano,
ma come cose che variar si ponno e si variano ogni
giorno, sì come si può variar la mente e
l'opinion d'un uomo. </p>
<p>Si può però da questa parte congetturare e fare
un saldo fondamento e una universal proposizione,
che li principi non amano nè odiano alcuno se non
per beneficio o danno loro particolare: il che si
dee credere altresì dell'imperatore, e la
sperienza l'ha confirmato, perchè s'è veduto
chiaramente che egli è stato amico e nemico di
tutti, come ha giudicato che miglior gli torni.</p>
<p>È stato nemico col re d'Inghilterra, e col
medesimo ha fatto lega. </p>
<p>Ha combattuto e fatto guerra a campo aperto venti
anni continui col re di Francia, e poi, oltra molte
altre tregue, fece ultimamente la pace con cui gli
cesse lo stato di Milano. </p>
<p>Con luterani, ora s'è mostrato amico, ora
inimico. </p>
<p>Del pontefice ha detto parole molto acerbe e
pur per lo medesimo ha fatto ciò che vostra
serenità sa. </p>
<p>Col Turco finalmente, suo natural nemico, ha
tentato di far tregue o pace. </p>
<p>Per il che si può concludere ch'ei naturalmente
non odia nè ama alcuno, ma che sia amico di questo
e di quell'altro secondo le occasioni.</p>
<p>E però di vostra serenità, per incominciar da
questo capo, sì come l'imperatore conosce che
l'amicizia di questo illustrissimo senato gli giova
e alla conservazione degli stati che ei nell'Italia
possiede, e al rispetto del Turco, però si dee
credere che, fondandosi sopra il benefizio suo, sia
per conservarsi amico di questa serenissima
repubblica, della quale ha sempre parlato meco
onorevolmente e con molta affezione; e le
deliberazioni di questo illustrissimo consiglio di
non volere accostarsi al re cristianissimo con
quelli tanti partiti, non si potria dire come siano
state grate a sua maestà e a tutti li suoi
generalmente, sì come ricordomi avere scritto per
molte lettere mie, molti giorni e mesi sono; onde
non accade ridirlo.</p>
<p>Ha parlato l'imperatore non pur meco della
confidenza che ha in lei, ma con molti altri, li
quali m'hanno ciò riferito; e ultimamente nel
prender licenza da lui, tanto di questa cosa
disse che pareva che non ritrovasse modo di finire,
dicendomi ch'egli rimaneva soddisfattissimo di me,
e che mi aveva obbligazione ch'io con gli offici
miei avessi cercato di mantenere questa amicizia. </p>
<p>Si volse anco verso il mio secretario, dicendo che
quel medesimo di lui sperava.</p>
<p>Ha opinione Cesare che questa illustrissima
repubblica non gli sarà in alcun tempo nemica; dal
che può nascere agevolmente ch'abbia anch'egli la
stessa buona mente verso vostra serenità. </p>
<p>Non è da credere però che questa amicizia
dell'imperatore sia così salda e ferma, che quando
se gli offerisse occasione, con l'inimicizia, di
fare a sè beneficio maggiore, non lo facesse;
tanto più che sono naturalmente tutti li principi
nemici delle repubbliche.</p>
<p>Per non partirmi d'Italia, dirò dei rispetti di
sua maestà cesarea verso il pontefice, il quale si
può considerare in dui modi; come capo della
religione, e come signor temporale. </p>
<p>Nel primo caso gli ha avuto, egli averà sempre
rispetto: ma per il temporale, essendo che, come
sanno le eccellenze vostre, il pontefice si è
dimostrato sempre in questi tempi francese, e per
ogni via ha cercato di fare alcuna cosa nuova in
Italia contro Cesare, queste cose tutte erano
giudicate tanto più gravi alla corte, quanto che
avendo il duca Ottavio una figliuola di sua
maestà, pareva che dovesse aspettarsi tutto il
contrario. </p>
<p>E benchè ora in questa impresa de' luterani
pajano congiunti, son però io certo che non vi è
amor naturale fra loro, e che le promesse del
pontefice nelle cose dello stato hanno poco credito
e poca fede in questa corte, tenendosi per parole
finte e simulate.</p>
<p>L'illustrissimo duca di Firenze è a sua maestà e
a tutti quei grandi tanto grato, quanto
qualsivoglia altro signore. </p>
<p>Ha impresso nell'animo di tutti di voler correre
una medesima fortuna con Cesare, e da lui in tutto
dipendere, perchè conosce egli che questa è la
sola via e il modo di conservarsi sicuramente. </p>
<p>Si dimostrò nelle avversità dell'imperatore in
Italia e con genti e con danari; e finalmente non
fa, nè pensa cosa alcuna, che non consigli e
faccia communicare con l'imperatore. </p>
<p>E perciò Cesare gli ha molta affezione, e li suoi
ministri sono molto ben veduti in quella corte, e
sanno tutto quel più che si può sapere. </p>
<p>Disegna Cesare, e con buona ragione, con le forze
di questo duca, che ogni giorno si fanno maggiori,
e con quelle del regno suo di Napoli, sempre
mantenere in rispetto questo pontefice, s'egli
volesse alcuna cosa innovare, e gli altri che
verranno dopo di lui.</p>
<p>Genova, cerca egli di mantenerla e conservarla
nello stato presente; la quale sendo naturalmente
francese, ogni mutazione che si facesse non si
potria fare senza la diminuzione dell'autorità del
principe Doria; il che non potria essere se non in
pregiudizio di sua maestà.</p>
<p>Del duca di Mantova altro non accade dire,
perchè sendo il signor don Ferrante nel grado e
nella riputazione ch'egli è, avendo anco il
reverendissimo cardinale poste tutte le speranze
della grandezza sua in sua maestà, riconoscendo
ancor Cesare lo stato di Monferrato, e concedendo
la figliuola del re de' Romani al nuovo duca,
ognuno può credere che l'imperatore abbia quella
casa gratissima, e ch'eglino non siano per partire
in ogni caso punto dalla volontà di sua cesarea
maestà.</p>
<p>Del duca di Ferrara, perchè hanno opinione ch'ei
sia inclinevole alle parti francesi per lo
parentado che ha per cagione di sua moglie, e
parendogli che il benefizio fattogli di Modena e
Reggio dovesse essere più riconosciuto, non hanno
avuto finora nè hanno molta confidenza. </p>
<p>A me però l'hanno detto i suoi ministri molte
volte, molto confidentemente, che il duca suol dire
alli suoi famigliari domestici ed amici: <hi rend="italic">-io nè
per l'imperatore nè per altri voglio porre a
rischio lo stato mio.-</hi> </p>
<p>Del signor duca d'Urbino dirò, che sua eccellenza
ha dimostrato molto rispetto e molta riverenza a
Cesare, col non voler concludere le cose sue
particolari senza il consentimento di sua
maestà. </p>
<p>Ma però avendo egli mandato suoi confidenti in
diversi tempi così a Cesare come alli ministri di
sua maestà, e non avendone altro avuto mai che
parole dubbie ed irresolubili, si può credere le
cose sue non essere a sua maestà molto a cuore.</p>
<p>Lucca e Siena, sendo esse città assai deboli, e
dipendendo in tutte le azioni loro, come già
dimostrano dipendere, dall'imperatore, non si può
credere se non ch'egli ad esse abbia rispetto come
cose sue; e che avendole per tali non ricercherà
altrimenti di mutar lo stato loro, perchè in un
certo modo esse son sue, e perchè dal rinovellare
o innovare cosa alcuna egli guadagneria odii e
disgrazia con gli altri. </p>
<p>Dimora però l'una e l'altra città con infinita
suspizione, e tema; e sono Senesi così fra loro
divisi, come sa vostra serenità, che potrebbero
dare forse giusta cagione, o almeno appparente, di
qualche mutazione e di alcuno disturbo. </p>
<p>E quanto a' Lucchesi, a me hanno detto infinite
volte gli agenti suoi, aver molte fiate parlato e
deliberato tra sè medesimi, che quando vedessero
ridotta in pericolo la libertà loro, per ultimo
rifugio, hanno risoluto arrendersi e darsi in preda
a vostra serenità.</p>
<p>Ora partendo d'Italia, e venendo a parlare
dell'animo dell'imperatore verso li re
oltramontani, dirò che al re cristianissimo e a
quello d'Inghilterra naturalmente è poco
inchinevole ed amico.</p>
<p>Con l'uno ha combattuto molti anni continui, e
conosce ch'egli solo ha ostato a tutti li disegni
suoi, sì come ciascuno sa e manifestamente si è
veduto, ed ogni narrazione ch'io ora facessi delle
loro lunghe e fastidiose querele, e delli
inveterati odii ed inimicizie tra d'essi, sendo
cose notissime e chiare ad ognuno, poco necessaria
sarebbe.</p>
<p>Con l'altro ha molte cagioni di nimistà, ed
alcune offese che sono state nel sangue suo
proprio, come fu rifiutare la moglie sua zia; e
l'ultima pace conchiusa tra questi due re accrebbe
quest'odio naturale.</p>
<p>La qual pace soggiungerò, che è avvenuta
massimamente perchè l'uno e l'altro di questi re
ha avuto suspizione che l'imperatore non cercasse
di nodrire la guerra fra loro per iscemarli;
benchè quello d'Inghilterra si reputi anche offeso
dall'imperatore in molte cose, come nella
conclusione di questa pace con Francia senza
avergli dati gli avvisi che gli promise: benchè
l'imperatore così operò considerandosi da lui
offeso; perchè dice non avergli attenduta nè
osservata cosa alcuna di quelle già capitolate e
conchiuse con il signor don Ferrante, ma
principalmente non si esser mosso quand'egli si
mosse da San Dizier per andar verso Parigi. </p>
<p>Ora poi a me disse l'ambasciator d'Inghilterra,
che sendo conchiusa la pace con Francesi, il suo re
più prudente e saggio di quello che non è
stato, non crederà così facilmente alle altrui
parole e alle speranze che gli verrebbero date.</p>
<p>Fingerà però l'imperatore, per opinion di tutti,
amare quelle due maestà, finchè si spediscano e
terminino quelle altre cose a cui giudica ora esser
maggior bisogno di provvedere; e avendo un figlio e
una figlia da maritare, potria con l'una e con
l'altra di queste maestà, per via e con speme di
questi matrimonj, intrattenersi e menarle a lungo
quanto vorrà, egli sarà espediente; perchè
essendo anche essi re, ed avendo chi figli e chi
figlie da maritare, bisogna poi che li parentadi si
facciano e si concludano tra eguali. </p>
<p>Oltra che il re d'Inghilterra averà sempre
rispetto a Cesare per la commodità ch'egli trae
dalla Fiandra e dalli Paesi Bassi di molte e varie
cose appartenenti al viver umano, di che n'ha quel
regno penuria grandissima, essendo da per sè
sterile alquanto.</p>
<p>Monsignor di Granvela cercherà d'intrattener
l'imperatore più che potrà, che non si discuopra
col re cristianissimo; perchè oltra ch'ei stima
che ciò forse sia il benefizio del padron suo,
conosce anco che fa per sè, e che egli ne ritrae
grandissimo utile. </p>
<p>Perchè essendo l'imperatore indisposto, come egli
è, e potendo anco, come uomo, morire agevolmente;
se o esso monsignor di Granvela sopravivesse, o
morendo anco egli restassero gli figliuoli, li
quali come eredi avrebbero la maggior parte, anzi
ogni cosa, in Borgogna; conoscendo, perchè è
savio, che quelli che sono stati grandi appresso i
padri, ed eglino e la sua discendenza sono odiati
dagli eredi; vedendo ancora essere poco in grazia
della nazion spagnuola; per benefizio suo
particolare, cerca d'intrattenere questa amicizia
del cristianissimo, a fine ch'egli ed i suoi
possano a casa loro più sicuramente e con maggior
commodità dimorare, che è nel mezzo della
Francia, e con grazia del re.</p>
<p>I re di Portogallo e Polonia tiene per amici
assai: imperocchè, oltre li parentadi che ha con
l'uno e con l'altro, da quel di Polonia spera e
disegna aver molti aiuti contra Turchi se
bisognasse, e da quel di Portogallo aspetta il
regno.</p>
<p>Del serenissimo re dei Romani suo fratello
dimostra tener gran conto e di farne grandissima
stima. </p>
<p>Reputa proprie le cose di lui, e so io che nella
prima dieta di Spira quando si videro la prima
volta, avendogli detto il re che era diventato
canuto e bianco, gli rispose: <foreign lang="spa"> -Por vos hernano y
por vuestros hijos-.</foreign></p>
<p>Cercò di farlo eleggere re dei Romani prima che
il figliuolo, e ciò ottenne. </p>
<p>E veramente ogni grandezza che gli procuri
l'imperatore, se l'ha meritata il re suo fratello. </p>
<p>Percìocchè e al tempo dei movimenti della Spagna
era chiamato e desiderato Ferdinando, il quale non
volle giammai consentire; e in tutte le sue azioni
ha dimostrato non pure di amarlo ed onorarlo come
fratello maggiore, ma obbedirlo e riverirlo in
tutto come padre e padrone. </p>
<p>È per vero cosa grande e maravigliosa la
congiunzione degli animi di questi due fratelli in
tanta disgiunzione e diversità di complessione e
di costumi; l'imperatore flemmatico e tardo, il re
collerico e presto; l'imperatore grave e severo con
tutti, il re piacevole ed umano, forse troppo, con
ognuno; l'imperatore dissimula il desiderio di
aver stati e di dominare più di quel che domina, e
il re non lo può dissimulare e apertamente dimostra
qual sia l'animo suo.</p>
<p>Del signor Turco, senza ch'io il dica, ciascuno
può immaginare che l'imperatore nell'animo suo non
abbia maggior nemico che quella grandezza, la quale
forse può essere ch'egli altra fiata abbia pensato di
poter combattere ed abbassare. </p>
<p>Ma ora credo io poco vi pensi, come a cosa non pur
malagevole ma impossibile alle forze sue, e allo
stato nel quale egli si ritrova. </p>
<p>Per il che cerca di trattenerlo con tregue e paci;
e se questo non gli succederà, si armerà a difesa
solamente, e per veder di conservare quello che al
fratello avanza in Ungheria.</p>
<p>E il mandare a Costantinopoli, dopo fatta la pace
col re cristianissimo, a chi cosidera la natura
dell'imperatore, e la poca riputazione che da ciò
gli è avvenuta, col disperare tutti gli altri
cristiani, può esser assai chiaro argomento a
tutti ch'ei conosce malagevolmente potere debellare
un così potente nemico. </p>
<p>Ma benchè da tutti fu biasimato, e ora più che
mai, il consiglio di andare insieme col re
cristianissimo e col re suo fratello a domandare
pace o tregua al natural suo nemico e maggiore che
abbia, contro il quale avea sempre detto non
desiderar altro che volger tutte le sue forze in
servizio di nostro signore Iddio e della santa
religione cristiana; pure alcuni sono che, e
scusandolo, dicono che ciò fece per due
cause, l'una per vedere come procedeva fedelmente
il re intorno a quello che promesso gli aveva,
l'altra per aver modo, con questo principio, e
d'intender particolarmente le forze e la potenza di
quel signore, e, continuando con questi
trattenimenti, poterlo allontanare dall'amicizia di
Francia. </p>
<p>Io v'aggiungerò però una terza causa; che credo
che finora designasse di fare la impresa contro a'
luterani per estirparli affatto, e però ch'ei
cercasse d'assicurarsi del Turco. </p>
<p>E a me fu fatta intendere questa intenzione di
Cesare già dieci mesi; la quale sendo segretissima
e a pochi nota e palese, e avendomela detta chi a
me la disse e palesò, giudicai non si dovesse
scrivere in quel tempo alla serenità vostra. </p>
<p>Quei che tornorno da Costantinopoli palesemente
hanno inviliata assai la grandezza di quel signore;
ma so ben io che Cesare conosce e chiaramente
s'accorge esser però grande e più di quel ch'ei
vorrebbe, e parlando nell'ultimo abboccamento di
Busseto col pontefice,disse: <hi rend="italic">-Ora conosco che
Iddio vuole che tutti siano Turchi, ma io sarò
l'ultimo-.</hi> </p>
<p>Dell'animo suo verso la Germania, reputandosi la
guerra certa, ciascuno può conoscere come egli sia
disposto e risoluto verso quella provincia. </p>
<p>Però in questa parte vostra serenità deve
aspettare più tosto da me le cagioni che l'hanno
mosso, le forze con cui disegna di fare questa
guerra, e il fine che potrà avere questa impresa
con queste genti così ostinate e bellicose.</p>
<p>Le cause che si dicono aver mosso
l'imperatore sono, la poca stima che ha questa
gentaglia dimostrato di tener di lui da certi anni
in qua, non obbedendo alli comandamenti suoi, nè
venendo alle diete; il timore che l'imperatore
aveva che, durando, questa disubbidienza si facesse
maggiore, e che quella parte che è ancora
cattolica, o per forza o per paura, non si volgesse
e aderisse alle altre; il dubitare che gli stati
proprj suoi, che sono il principal membro della sua
tanta grandezza, non consentissero tutti a qualche
innovazione della religione, sendone già infetti e
tocchi alquanto, chi in Olanda, chi in Frisia, per
cagione degli Anabattisti, nelle quali parti sono
state fatte morire per giustizia più di trenta
mila persone, che già erano immerse in questo sì
fatto errore.</p>
<p>Oltra che nelle più importanti città della
Fiandra e Brabanzia, uomini d'alto affare, e in
quelle parti principalissimi, incominciavano
anch'essi a titubare e crollarsi; per il che non ha
mai cessato nè cessa il confessore, al qual crede
sua maestà assai, ed è spagnuolo frate di San
Domenico, di accenderlo a questa impresa e di
animarlo e farla con tutte le sue forze. </p>
<p>La qual faccendosi, si farà senza dubbio col
maggior ardore, e col maggior odio che guerra
ch'abbia mai veduta la nostra etade; imperocchè,
oltra che i principi germani per innanzi non
amavano Cesare intrinsecamente, anzi palesemente
gli mostravano odio, perch'egli non si serviva del
loro consiglio, nè li interteneva con quella
dolcezza e con quella umanità e buon animo col
quale soleva Massimiliano, e li altri imperatori
passati, intertenerli, e col quale vuole essere
intertenuta questa nazione così superba e
insolente; oltra che si lamentano che piuttosto ha
voluto Cesare, per le passioni sue particolari,
consumare tutte le sue forze contra
Cristiani, che attender a quella guerra ch'eglino
tanto desiavano e riputavano necessaria contra il
Turco; aggiungesi veramente ora questa palese
inclinazione dell'imperatore e mal animo contra
loro e contra quella nazione, la qual dice avergli
data più riputazione e più nome che qualsivoglia
altra sua grandezza, e ch'egli è stato stimato e
tenuto più per essere imperatore che per ogni
altro rispetto. </p>
<p>E giudicando che sotto pretesto e zelo di
religione e di disobbedienza, egli abbia animo con
armi straniere di occupare la libertà loro di
tanti anni, i Germani si preparano a questa guerra,
come ho detto, con molto ardore e con molto odio; e
se pure, come alcuni vogliono presumere che abbia a
succedere, anzi lo credono, la cosa non procedesse
innanzi, non resta che Germania intrinsecamente sia
per deporre l'odio che aveva concepito contro
questa casa d'Austria.</p>
<p>Disegna l'imperatore a questa impresa adoperare
queste genti e queste forze; cioè, dodici mila
fanti italiani pagati dal pontefice; gli spagnuoli
che erano in Ungaria e quelli che sono in Italia,
che non saranno più di dieci, e alcuni dicono fino
a quindici mila; di tedeschi, quanti ne vorrà
degli stati del serenissimo re suo fratello e di
quelli di Baviera, sotto quei capi che sono stati a
vostra serenità scritti; e dieci mila delli paesi
suoi della Fiandra sotto il conte di Buren. </p>
<p>Aggiungono a queste forze più di quattro mila
cavalli tedeschi; due mila ungari; la casa di sua
maestà, che può importare d'intorno a due mila
cavalli; oltra a quelli del pontefice, che alcuni
dicono che saranno seicento, alcuni ottocento,
alcuni mille duecento. </p>
<p>De' danari, oltra quelli ch'egli si ritrova avere
dell'ultimo sussidio domandato ed ottenuto dalli
Paesi Bassi questo verno, si ragiona che il
pontefice gli dà, sì come è stato scritto a
vostra serenità, duecento mila ducati contanti, e
autorità di poter alienare dei beni delle chiese
di Spagna per più di cinquecento mila scudi. </p>
<p>Il duca di Fiorenza anco non gli mancherà, e
quello di Ferrara parimente, il quale per non
essere in molta grazia di Cesare, è consigliato,
per acquistarla, che in questa occasione lo serva
di cento mila, o vero cento cinquanta mila ducati
per prestito. </p>
<p>Si ragiona anco che il concilio farà una
determinazione ad istanza del sommo pontefice e
dell'imperatore, che ogni altro principe cristiano
contribuisca a questa impresa; capitan generale
della quale è stato pubblicato il duca d'Alva, e
la maggior parte crede che vi anderà Cesare
stesso, benchè alcuni pochi credano altrimenti ed
abbiano altra opinione; coi quali non sono io, che
credo che malagevolmente potrà tenersi
l'imperatore, facendosi guerra, di non vi si
trovare anch'egli, così gli piace e gioisce quando
vi si ritrova. </p>
<p>Ma queste e molte altre cose particolari di giorno
in giorno intenderà vostra serenità dalli
diligentissimi e clarissimi ambasciatori che vi
saranno successivamente.</p>
<p>Il fine niuno può certo affermare qual possa
essere, perchè naturalmente tutte le cose future
sono incerte, nè si ponno sapere se non seguite, e
molto più li successi delle guerre: ma pur quei
che hanno consigliata e desiata questa guerra
aspettano buonissima riuscita, fondandosi sopra
questa ragione, che le forze dell'imperatore
saranno grandi e la causa sua è giusta e
cristiana, e ch'ella sarà favorita da nostro
signore Iddio; e che le terre franche, per le
utilità che traggono dalli commerci e continue
pratiche degli stati dell'imperatore, non
daranno gli aiuti promessi, e obbligati al langravio
(d'Assia) e all'elettore (di Sassonia) capi della
lega; che luterani non hanno capitani; che la gente
tedesca sola non è buona, se non per fare
determinatamente una giornata, la quale fuggirà
l'imperatore, ma tenterà e cercherà con la
cavalleria leggiera, e con la fanteria italiana (la
quale è atta ad ogni esercizio di guerra) di
sloggiare, faticare, ed annichilare l'esercito
loro. </p>
<p>Altri son di parere, e veramente dicono, che non
fu mai deliberata guerra più pericolosa per
l'imperatore e per tutta la cristianità, e
particolarmente per tutta Italia che questa. </p>
<p>E le ragioni ch'eglino adducono sono queste, che
l'imperatore o comincerà a vincere o perdere, o
nè vincere nè perderà: nelli due casi, o
dall'incominciare a perdere o non perdere nè
vincere, dicono, e con buona ragione, che non
avendo potuto nel primo impeto far altro,
continuando la guerra sempre potrà sperar di far
meno o di non far nulla: che incominciando a
vincere, o cercherà di accordarsi o di seguir la
vittoria; che accordandosi tutto quello che gli
fusse promesso per cagione della religione (che per
altro non si fa la guerra) sarebbe osservato
finchè l'imperatore sarà in Germania con
l'esercito in campo ed ordinato, e che partito,
subito, non si osserverà più cosa alcuna; e così
nei primi termini si sarebbe, che si è ora, con
aver fatto così infinito dispendio, e mosso così
numeroso esercito contro di loro; o, volendo
continuare l'impresa, vi è da aspettare tosto i
Turchi a danni suoi e del fratello e per terra e
per mare, perchè allora o da sè si
muoveriano, o gli stessi Tedeschi li fariano
muovere con promissioni grandi. </p>
<p>Deve anche aspettare qualche movimento o del re
cristianissimo, o del serenissimo re d'Inghilterra;
i quali, e per la diffidenza e inimicizia che hanno
con Cesare, e per la paura e timore che sotto
questo pretesto di voler ridurre con l'armi la
Germania alla religione, non si faccia maggiore, e
che dopo non volga tutte le forze sue contro di
essi e a danno loro, l'uno e l'altro tenteranno
d'impedirlo, o dando aiuto alla Germania, o
cercando di separare dividere con ogni mezzo e
industria e sapere le forze sue, assaltandolo negli
stati suoi, con i quali confinano d'ogni parte. </p>
<p>Si servono anco del tempo questi tali che si
immaginano tante e così fatte cose; e dicono, che
la Germania, cioè quella parte che è luterana,
non si potrà così in un batter d'occhio correr
tutta a stafetta, non che debellare un esercito in
meno di due o forse più anni; e che, tanto
ponendo, tutto resta di potere dimorare alla
campagna. </p>
<p>Aggiungono appresso ed affermano che, con poca
incommodità e spesa loro, potranno quelli della
lega smalcaldica fare e sostenere per molti anni un
numeroso e potente esercito tutto di genti
ostinatissime e bellicose, che combattendo per
quella religione che sono essi persuasi esser la
buona, porranno, per difenderla, e la vita e tutte
le loro facultà mille non che una sola volta. </p>
<p>Ultimamente poi conchiudono che conoscendo
luterani che tutto sarà venuto dal pontefice,
oltra l'odio naturale che gli hanno, insuperbiti
poi o dall'aver fatto resistenza, o dall'aver
vinto, volgeranno le loro forze in Italia verso
Roma ed il papa, con tanto impeto con quanto mai
forse sono altre volte venute le innondazioni
d'altri barbari; e che questo movimento d'armi
tornerà solamente in benefizio e grandezza
del Turco, il quale avrà partiti e dall'uno e
dall'altro.</p>
<p>Dall'imperatore e dal re de' Romani, perchè non
si muova nè impedisca questa loro impresa; da'
Germani perchè si muova e consumi le forze
dell'imperatore rivolte a danni loro.</p>
<p>Per queste ragioni e altre molte, signori miei
eccellentissimi, si ritrova l'imperatore molto
travagliato e confuso della mente. </p>
<p>Considera egli che con i capitani e gli eserciti
che ha avuti si ritrova non aver potuto abbassare
il re cristianissimo suo natural nemico, con il
quale ha tanti e tanti anni continuamente
guerreggiato; anzi conosce che sua maestà
cristianissima è per lasciare il suo figliuolo
delfino se non più grande, almeno eguale a don
Filippo suo primogenito, e nel vero maggiore di
quello che sia stato mai alcun re di Francia,
lasciando, dopo tante sue perdite e ruine, oltra il
regno di Francia così unito, la maggior parte anco
del Piemonte, e della Savoja, che viene sulle porte
d'Italia, unita al medesimo regno di Francia.</p>
<p>Vede non pure non aver avuti modi da poter fare
l'impresa contra infedeli da lui tanto desiderata,
e la quale doveva ed era tenuto di fare come
imperatore de' cristiani; ma esser stato astretto
dalla necessità a condursi a domandar la pace o
tregua con il Turco suo natural nemico. </p>
<p>Conosce entrar in una guerra in Germania
perigliosa e importantissima, la quale però per
onor suo e necessità non gli pare poter lasciare.</p>
<p>Si sente invecchiare, ed insieme cogli anni
accrescere quelle indisposizioni dell'asma e della
podagra, le quali ogni dì se gli fanno maggiori; e
sono infermità che gli torranno il vigore e
l'animo insieme con la speranza di poter fare più
imprese. </p>
<p>E mi disse un giorno uno che può sapere la mente
di Cesare, che l'intenzion sua e il desiderio suo
era d'andarsene in Spagna per non uscirne più, e
ivi attendere a vivere lontano dalle guerre, e
dalli travagli, mandando il suo figliuolo prima nei
Paesi Bassi, poi negli altri luoghi dove facesse
bisogno.</p>
<p>Queste sono le cose che mi sono sovvenuto di dire
alla serenità vostra e alle vostre eccellenze
ritornando da questa mia legazione, nella quale io
mi son ritrovato con tre ambasciatori di vostra
serenità: dui appresso il serenissimo re dei
Romani, l'altro il clarissimo successor mio. </p>
<p>La virtù, le lettere, e la bontà delli
clarissimi messer Domenico Morosini e messer
Lorenzo Contarini sono note a vostra serenità,
perchè la testimonianza verissima fatta nelle
persone loro lo dimostra. </p>
<p>Ma debbe piacere a vostra serenità che la virtù
de' suoi concittadini sia anco conosciuta e laudata
dalli principi e genti straniere; ch'io prometto a
vostra serenità che il clarissimo Morosini non
solo nella corte del serenissimo re de' Romani, ma
anco in quella di Cesare ha lasciato una grande
opinione di sè. </p>
<p>Il medesimo anco so, e ne voglio restare debitore,
che farà il clarissimo Contarino; il quale già
nella corte del principe è stimato ed amato
grandemente, ed in quella di Cesare ancora, avendo
le parti ch'egli ha, non potrà essere se non
gratissimo. </p>
<p>Il clarissimo successor mio, benchè meco ha
discorse alte e giuste cagioni, per le quali
ho conosciuto chiaramente che è andato in questa
ambascieria con molto suo interesse; non si potria
dire però come si dimentica ogn'altra cosa sempre
ch'egli si ricorda essere al servigio di vostra
serenità. </p>
<p>E veramente che in sua magnificenza sono tali
parti che a me par degna d'esser ministro di questa
illustrissima repubblica appresso un principe così
grande e virtuoso come è l'imperatore, ed una
corte dalla quale dipendono tutti i maneggi del
mondo; e sono sì grandi in lui la prudenza, la
gravità e lo splendore, che non so quale di queste
parti sia maggiore. </p>
<p>Ha per segretario il Formento giovine letterato,
modesto e diligente, e certo tale che è in grazia
di tutti. </p>
<p>Del Donino non posso dir cosa alcuna, perchè è
stato pochi giorni nella nostra corte; ma il suo
ambasciatore se ne loda grandemente; ed a me è
paruto, per quei pochi giorni che l'ho conversato,
molto riverente e molto costumato. </p>
<p>Del Daburti nulla dico, essendochè il clarissimo
ambasciator suo ne debbe aver fatto relazione a
vostra serenità e alle eccellenze vostre. </p>
<p>Ho avuto ancora io due segretarj; il Buonriccio
per quattro mesi, le cui fatiche furono
riconosciute con l'onorato luogo che gli diede la
serenità vostra di segretario di questo
illustrissimo consiglio. </p>
<p>E veramente che, sì come hanno potuto vedere le
eccellenze vostre, egli è tale e di bontà e di
sufficenza che quanto saranno maggiori le cose,
nelle quali l'adopreranno le eccellenze vostre,
tanto maggiore sarà il servizio suo. </p>
<p>L'altro ch'io ho avuto tutto il mio tempo e nelle
fatiche delle diete, e nelli andari delli viaggi, e
nei disagi del campo è il Tramezzino, letterato
diligente e bellissimo scrittore: è di età di
trentotto anni; ha servito e a Roma e a questa
legazione; e si trovava ancora estraordinario con
solo sedici ducati di provvisione. </p>
<p>Non posso fare che astretto dalla verità e da
quello che l'ho veduto patire in questa
ambascieria, e dalle fatiche che ha fatte
inestimabili in servizio di vostra serenità, e di
questa illustrissima repubblica sempre e
prontamente, non lo raccomandi quanto più
caldamente posso alle vostre eccellentissime
signorie. </p>
<p>Non dubito, e così l'ho sempre consolato, che
questa illustrissima repubblica sia per mancare a
chi fedelmente la serve; imperocchè alle vostre
eccellenze, massimamente, si conviene provare e
diffondere la sua grazia largamente sopra i suoi
fedeli, e sufficenti servitori, com'esso è
di me, serenissimo principe, dirò poche
parole, perchè reputo una delle più vergognose
cose e pericolose che faccia l'uomo parlare di sè
medesimo. </p>
<p>Pure dirò, che se in questo maneggio di
trentaquattro mesi ho soddisfatto a vostra
serenità ringrazio l'infinita bontà del nostro
signor Iddio, che abbia adempito tutti i desiderj
miei, perchè mai ho desiderata cosa con maggiore
affetto di questa: e s'io anche avessi mancato, a
me duole nel mio cuore tanto più quanto che
avendomi giudicato degno la serenità vostra di
tanto carico, ella sia rimasta ingannata dalla sua
opinione; ma in ciò mi resta una sola
consolazione, ch'io sono consapevole a me stesso di
avere usato quanta cura, studio, e diligenza si
può usare nel servizio vostro. </p>
<p>Mi mandò sua maestà nel partire questa catena,
la quale, per li santissimi ordini di questo
eccellentissimo stato non può esser mia, se la
liberalità di quest'illustrissimo consiglio non la
fa mia: nè io ardisco domandarla perchè io sia
stato alla guerra non avendo molte fiate nè da
mangiare nè da bere, e convenendo dormire sulla
nuda e pura terra per non essere arrivati li
cariaggi; non per avere veduta la morte di sette o
otto miei servitori; non per essermi morti quattro
muli e due cavalli, la maggior parte della mia
stalla; non per aver passato per molti luoghi
sospetti di peste e per avermi esposto a mille
altri pericoli della vita; non per avere speso la
maggior parte delle facoltà mie in servizio e
onore di vostra serenità, sì come desio ch'ella
più tosto ciò da altri che da me intenda. </p>
<p>Tutte queste cose che ho fatte io, e che mi sono
avvenute, debbe fare ed è obbligato a tollerare
audacemente per la patria sua ogni cittadino; ed io
ciò doveva fare quanto alcun'altro, perchè non so
che alcun'altro abbia l'obbligazione che confesso e
conosco aver io a questa illustrissima repubblica
patria mia; e quando avesse piaciuto a Dio che in
questa ultima infermità di quattro o più mesi,
nella quale solo ho speso più di cinquecento
scudi, sì come sono stato vicino a lasciarci la
vita, così l'avessi lasciata, lo facevo
allegramente conoscendo di lasciarla in servizio di
vostra serenità: e nel vero che in tanti miei
travagli questa consolazione solo mi restava. </p>
<p>Ma io, come ho sopra detto, nè per questo nè per
alcuna altra cagione ardirci domandar questo dono
se non fosse l'infinita clemenza di questo
illustrissimo consiglio, la quale non pure mi dà
speranza ma certezza di averla; e credo che
l'eccellenze vostre considerando quello che è
degno della grandezza sua si doleranno per
avventure ch'egli non sia maggiore, per potere
tanto più maggiormente sollevare li bisogni miei.</p>
<p>A me sarà gratissimo, perchè reputo sia caparra
del servizio mio, e che non vi sia stato ingrato. </p>
<p>Solleverà anco parte delli debiti miei che ho
contratti in questa legazione, i quali non ho altro
modo di pagare se non con la persona mia, e con la
grazia delle eccellentissime signorie vostre.</p></div1></body></text></TEI.2>
