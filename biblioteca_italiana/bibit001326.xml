<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna (1576)</title>
      <author>Lorenzo Priuli</author>
    </titleStmt>
    <extent>86 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001326</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Spagna (1576)">
<argument><p>Relazione di Lorenzo Priuli 28 Giugno 1576</p></argument>
<p>Sopra tre capi principali io discorrerò in questa relazione: 
nel primo considererò le forze del re Cattolico; nel secondo, le 
qualità del consiglio e governo generale de' suoi regni; nel terzo, 
le condizioni e qualìtà di Sua Maestà, i suoi fini, e la 
disposizione dell'animo suo verso gli altri principi. E perchè 
fondamento del primo capo sono i regni e gli stati che Sua Maestà 
possiede, dirò prima di questi con brevità toccando, solamente di 
due cose principali, che sono la sicurtà e debolezza loro, e 
l'utile e il servizio che ne cava la Maestà Sua; sotto i quali due 
capi cascherà tutto quello che sarà necessario per ben conoscere 
le forze del re Cattolico.</p>
<p>E parlando prima dell'Indie, come di parte più lontana dico, 
l'utile che ne cava Sua Maestà esser di un milione e duecento mila 
scudi, che ogni anno gli vengon portati in Spagna, battute tutte le 
spese; dei quali mezzo milione sono della crociata concessale due 
anni sono da Sua Santità per quelle parti. Vi è poi 
l'accrescimento che per il traffico dell'Indie hanno, fatto i dazj 
di Spagna, che importa più di quattro centomila scudi all'anno. 
Altri tre milioni vengono portati ogni anno dalle Indie per conto 
de' mercanti particolari, dei quali Sua Maestà si può in diversi 
modi servire, e più di due milioni importano le entrate e beneficj 
che gli spagnuoli godono nelle Indie e sono distribuiti da Sua 
Maestà. In cambio de' quali beneficj dicono gli spagnuoli aver 
ricevuto dalle Indie gran danno per la quantità grande di gente ch' 
è andata e va continuamente in quelle parti, con la quale la Spagna 
saria meglio, abitata e coltivata, e per esser, da poi che si fà 
quella navigazione, cresciuto il prezzo delle cose in Spagna tre o 
quattro volte più di quello che valevano, nè esser per 
questo fatta la Spagna nel generale piu abbondante di denari, ma 
solamente alcuni mercanti; e i cavalieri, che restano con le loro 
entrate ordinarie, sentirne apertamente il grande maleficio. Ma 
questi sono danni più presto particolari che pubblici, i quali non 
si devono comparare con l'utile e comodità che il re riceve da 
tanti milioni d'oro che ogni anno vengono portati in contanti dalle 
Indie.</p>
<p>La Fiandra e gli altri Paesi Bassi, se si considereranno nel 
termine che si trovavano innanzi le guerre, si può con ragione dire 
che il re ne cavava grande utilità, e che quegli stati erano una 
principal parte delle forze sue, perchè con le sole provvisioni 
fatte da quei popoli manteneva grosso numero di fanteria e di 
cavalleria ai confini di Francia, e in ogni occasione poteva con 
molta prestezza metter un esercito in campo pagato da loro, e con 
quello tener in freno i francesi, divertendoli dalle imprese che 
potessero disegnare, in altre parti, e specialmente in Italia. La 
qual diversione non si può fare tanto facilmente nè tanto bene con 
le forze di Spagna, non vi essendo cavalleria grossa che possa stare 
a fronte della francese, e il paese ai confini essendo tanto sterile 
che non potria mantener gli eserciti; e le forze della Spagna, molto 
grandi e pronte per la propria difesa, essendo poco pronte per 
l'offesa d'altri. Erano medesimamente a quel tempo gli stati di 
Fiandra molto sicuri, non solamente per le molte fortezze, ma molto 
più per la prontezza con la quale i popoli concorrevano alla 
difesa; tanto che per molto che abbiano fatto i re francesi contra 
di loro molti anni continui, non hanno infine operato cosa alcuna. E 
la fede e buona volontà loro verso il principe era tanto grande, 
che Carlo V di gloriosa memoria, con l'aiuto e il favore loro 
principalmente, operò cose importanti e condusse a buon fine guerre 
principalissime. Ma lo stato presente, di quei popoli è ridotto a 
termini in tutto contrarj, perchè la ricchezza si è convertita in 
povertà, e le facoltà che vi restano servono non più a beneficio 
ma per offesa del principe stesso la fedeltà e devozione si è 
convertita in odio e ribellione e con quindici e più milioni d'oro 
mandati di Spagna in tempo di quei moti, ed altrettanti cavati 
da quegli stati per spender in quella guerra, par che si sia 
comprata la ruina loro e la perdita della riputazione del re e dei 
principali ministri suoi. I quali mali sono tanto maggiori, quanto 
che non pajono pervenuti al fine, stando tuttavia l'Olanda e la 
Zelanda nella sua ribellione; senza le qual il resto di quegli stati 
non possono comodamente sostentarsi vivendo la maggior parte di quei 
popoli con il mezzo dell'industrie e mercanzie, per le quali hanno 
necessità di aver aperto il mare, il passo del quale dai ribelli 
viene occupato. Nè si vede modo per il quale Sua Maestà per via 
della forza possa ricuperar quegli stati, perchè la qualità del 
sito di quel paese lo rende tutto fortissimo, e le fortezze sono 
quasi che inespugnabili; oltra che l'ostinazione di quei popoli è, 
grandissima, di non voler rimettersi sotto il governo de' spagnuoli 
se non con condizioni molto ampie, e sarà sempre fomentata ed 
ajutata la loro ribellione dalla regina d'Inghilterra. A questi mali 
e pericoli adunque non potendo rimediare il re con la guerra, come 
per esperienza di tanti anni si è veduto, ed essendo già fatto il 
male molto vecchio e quasi incurabile, sarà necessitata Sua Maestà 
mettervi fine con quelle condizioni di pace che potrà aver 
migliori; delle quali avendo io scritto molte volte alla Serenità 
Vostra, non accade ora parlare. Basterà solamente il dire che 
saranno poco sicure e manco onorevoli, come sogliono esser le cose 
che si fanno per necessità; e dell'interesse della religione si 
terrà tanto conto quanto si potrà e non quanto si vorrà. E tanto 
più si può creder che le cose passeranno ora di questa maniera, 
poichè, da poi la morte del commendator maggiore, son poste al 
governo persone dei medesimi stati; le quali lasciata, da parte la 
dignità del re, e ogni altro interesse di Sua Maestà, non avranno 
mira ad altra cosa che a liberarsi in qualunque modo dalla guerra e 
dai soldati stranieri, e particolarmente dagli spagnuoli. Di modo, 
che quando anche sia posto fine a questi moti con la pace, non 
per questo il re di Spagna riceverà più dalla Fiandra quei comodi 
che soleva riceverne, nè più disporrà a sua volontà delle forze 
ed animi di quei popoli; perchè insuperbiti per l'autorità che 
acquisteranno, e fatti padroni del governo, crescerà sempre più la 
loro insolenza, la qual sarà ancora fomentata dai principi vicini; 
tanto che il re, per non incorrer di nuovo nei medesimi e maggiori 
travagli, sarà forzato sopportarli, e così avendo persa l'antica 
autorità, la devozione e ubbidienza de' popoli, verrà ad esser 
signore di quegli stati più in nome che in effetto. Di questi mali 
successi di Fiandra, e dei disordini che sono seguiti, si può con 
verità attribuir la colpa principale al governo poco prudente de' 
spagnuoli perchè certo, a giudicio di ognuno, le cose non sariano 
passate mai a tanto disordine, se avessero fatto la stima che si 
conveniva delle persone di quei signori fiamminghi, come meritava la 
servitù loro e la fede con la quale avevano servito il re e 
l'imperatore suo padre; e se dappoi i primi disordini non si fosse 
tanto incrudelito nel castigo, e più dolcemente e con maggior 
discrezione e destrezza si fosse proceduto nel metter gravezze a 
quei popoli, nè si fosser privati dei loro privilegj in tempo che 
si avevano da addolcire e non esasperare gli animi; e finalmente se 
con sufficienti forze si fosse amministrata la guerra in terra e in 
mare stando nei tempi pericolosi più cauti e meglio armati.</p>
<p>Degli stati di Fiandra adunque e di quelle guerre basterà aver 
detto questo tanto, rimettendomi nel resto alle mie lettere scritte 
in questo proposito.</p>
<p>Degli stati d'Italia cava il re di Spagna ogni anno tre milioni e 
mezzo d'oro di entrata, con i quali mantiene molta fanteria 
spagnuola in numero di più di 12,000 fanti, 1300 uomini d'arme, 
e molta cavalleria leggiera; provvisiona gran numero di capitani di 
diverse nazioni; e in somma gli ordinarj trattenimenti de' soldati e 
capitani si cavano principalmente da questi stati. Delle quali forze 
si serve per sicurtà dei medesimi stati e per gli altri bisogni 
suoi, quando occorre così in Fiandra come in altre parti. In questi 
stati ancora mantiene il re una grande e buona armata da mare; 
dimodochè Italia sustenta la milizia così terrestre come marittima
di questo re, e serve per antemurale ai regni di Spagna, con che 
posson molto bene gli spagnuoli tener la guerra lontana da casa e 
goder d'una sicura pace. Da questa parte ancora, in caso di bisogno, 
potria la Spagna sperar di esser ajutata da gente forestiera contra 
mori o turchi o francesi che volessero assalirla. Il qual ajuto non 
può sperar da altra parte, essendo posta nell'ultimo angolo di 
Europa, e in mezzo di nazioni inimiche e sospette. Possiede questi 
stati il re Cattolico pacificamente, ma non possiede gia l'amore de' 
popoli; i quali saria pericolo che facessero qualche novità se non 
fossero tenuti in freno dalle buone provvisioni delle fortezze e 
della gente da guerra che vi tiene Sua Maestà, e molto più quando 
avessero principi grandi che sollecitassero e favorissero i signori
dei quali fa Sua Maestà poco conto, dando tutti i gradi utili ed
onorevoli a' spagnuoli ai quali si congiungeriano i popoli per il 
dominio superbo e avaro dei ministri, per le insopportabili gravezze 
che pagano, e per gli aggravi che ricevono da' soldati spagnuoli per 
conto di alloggiamenti ed altro principalmente lo stato di Milano e 
il regno di Napoli, che sono con diverse maniere angariati e 
maltrattati assai peggio degli altri. 
Conviene adunque tanto più al re di Spagna guardar molto bene 
questi stati da inimici forestieri, i quali sono due principalmente: 
francesi inimici occulti dai quali deve guardare il ducato di Milano 
e turchi, contra i quali ha da difendere il resto.</p>
<p>Da' francesi l'assicurano al presente i travagli domestici di quel 
regno e l'amino di quel re, che pare poco inclinato alle cose 
d'Italia, avendo restituito ultimamente due fortezze principali al 
duca di Savoja; e crede Sua Maestà che in caso di rottura i 
principi d'Italia o abbiano ad esserle favorevoli, o almanco non 
contrarj, e principalmente la Serenità Vostra per l'ordinaria 
inclinazione sua alla pace, e perchè non le torneria conto 
fomentare una guerra, in tempo della quale il Turco potesse metter 
in pericolo le cose d'Italia; e alle sole forze francesi non dubita 
il re di poter far resistenza, essendo lo stato di Milano ben 
provvisto di molte fortezze, e potendolo soccorrer per molte parti 
con gente italiana, spagnola e, tedesca. Contra i turchi ha da 
pensare molto più il re Cattolico per difesa degli stati suoi, 
perchè potendo quelli con le grandissime loro armate correr in ogni 
parte, ed essendo gli stati del re mal provvisti di fortezze, potria 
patirne grandissimi danni; ai quali è cosa molto certa che il re 
non può rimediare sufficientemente con altro mezzo che con una 
potente armata, tenendo, oltra la provvisione ordinaria di galee, un 
buon numero di galee all'ordine con tutte le cose necessarie, tante 
monizioni eccetera, nei suoi arsenali, da poter armar 
estraordinariamente l'estate in tempo di bisogno, come fa la 
Serenità Vostra. Con la quale armata, ancorchè non potesse o non 
volesse farsi eguale a' turchi per poterli combattere, potria almeno 
sperare di tenerli in tanto sospetto e timore, che non ardissero 
sbarcare per far impresa lunga ed importante; anzi la sola 
riputazione di queste provvisioni saria atta a far che i turchi non 
ardissero mandar fuori le loro armate così spesso a' danni della 
cristianità. Ma delle difficoltà che impediscono questa necessaria 
provvisione ne parlerò più a basso; e questo tanto potrà bastare 
per conto d'Italia.</p>
<p>Nella Barberia tiene il re quattro fortezze, tutte alla marina 
dentro dello stretto, Orano e Marsalquìbir nel regno di Tremecen 
soggetto a' turchi, Melilla e il Pignon di Velez nel regno di Fez 
soggetto al Seriffo; le quali fortezze possiede con niente o poco 
territorio, e sono mantenute con molta spesa. L'utile che pretende 
cavar Sua Maestà da queste fortezze è dì liberar i mari di Spagna 
da' corsari, e tenendo occupato il porto di Marsalquibir, che è 
capacissimo per armate, assicurarsi che Spagna non potesse esser 
offesa da forze turchesche e barbaresche. Ma non per questo ottiene, 
il suo fine, perchè non mancano a' corsari infiniti ricetti; e per 
salvar armate si trovano fiumi grandissimi, e una laguna poco 
lontana da Melilla dove sicuramente potriano star più di due mila 
galere, e poco lontano da Orano si trova il porto di Arzeu migliore 
e più sicuro che quello de' Marsalquibir. E però sono stati di 
opinione alcuni del consiglio, come scrissi alla Serenità 
Vostra, che si dovessero smantellare e abbandonar le fortezze 
d'Africa, sparanando quella spesa, poichè non si può ottener il 
fine che si pretende, tanto più che pare non possano servir ad 
altro che per chiamar turchi in quelle parti con le loro armate; ma 
fu risoluto che si tenessero per riputazione del re e per levar a' 
nemici quelle più comodità che sia possibile. Per assicurar bene 
le cose, saria necessario fabbricare una fortezza nel porto di 
Arzeu, serrar le bocche della laguna di Melilla, e ogni anno dare il 
guasto alle terre di Barberia vicine al mare bruciando e rovinando 
quel più che si potesse; con che forzando i barbareschi ad 
allontanarsi dal mare, si leveriano i ricetti ai corsari. E per dar 
intiero rimedio alle cose di Spagna, saria necessario far l'impresa 
d'Algeri, la quale è molto ardua, per esser questa città sempre 
ben provvista di molta gente da guerra, difficile da esser assediata 
e facile da esser soccorsa, e finalmente perchè di estate non si 
può tentarla per sospetto dell'armata turchesca, e d'inverno quella 
spiaggia è pericolosa da praticare per non vi esser porto da salvar 
l'armata. Ma quando fossero anco fatte tutte queste provvisioni, 
resteria ancora da provvedere a quella parte che guarda verso 
Italia, alla quale saria bisogno far queste provvisioni: distrugger 
Tunisi, far una fortezza a Porto Farina, interrar la bocca del lago 
di Biserta, e quella ancora del lago di Tunisi dove era fondata la 
Goletta, correndo ogni anno con l'armata tutta la costa da Bugia 
fino a Tripoli, bruciando e ruinando quel più che si potesse. Con 
che si verria senza dubbio a ricever grande servizio, e si otterria 
in gran parte il fine che si pretende. Ma io dubito che non si farà 
cosa alcuna, perchè, se bene gli spagnuoli per la vicinità de' 
loro stati potriano con grande armata tentar alcuna cosa 
d'importanza, tuttavia temono grandemente che i turchi irritati non 
si risolvano a fortificarsi maggiormente in quelle parti e a tenervi 
qualche grosso corpo di galee per guardia; le quali aiutate da' 
corsari terriano in continuo travaglio non solamente i mari, ma anco 
tutte le isole e città marittime. Le sopradette quattro 
fortezze non corrono pericolo di essere forzate per via di terra, 
perchè possono essere soccorse da Spagna facilmente per via di 
mare. Il Pignon di Velez, per la fortezza del sito, si difenderia 
qualche giorno da un'armata; ma tutte le altre, andandovi armate 
reali sariano facilmente espugnate.</p>
<p>Ora venendo alla Spagna, dico che il re ne cava di entrata libera 
ogni anno milioni cinque e mezzo d'oro, compresi due milioni del 
nuovo accrescimento delle alcavale fatto in tempo mio, un milione 
della crociata, e 600,000 ducati del sussidio ed escusado 
concessogli da Sua Santità. Di entrata alienata a cinque per cento, 
con patto di poterla recuperare tiene altri due milioni e mezzo. Dei 
liberi si spendono due milioni nella casa di Sua Maestà, nei 
presidj che si tengono alle frontiere di Francia e in Africa, nel 
pagamento di 40 galee di Spagna, e altre spese simili che si fanno 
in Spagna; di modo che gli avanzano milioni tre e mezzo ogni anno, 
con i quali, e con quelli che gli vengono dalle Indie se avrà 
miglior governo che non ha avuto per il passato molto bene potrà 
supplire alle sue spese estraordinarie.</p>
<p>In questi regni ha gran comodità il re di far provvisione di 
denaro per i bisogni suoi; perchè, oltre tanto che avanza delle 
entrate sue, capitano ogni anno in Spagna dalle Indie quattro 
milioni in contanti, della maggior parte de' quali ha comodo di 
servirsi per diverse strade. E certo chi considera i tanti milioni 
d'oro che per molti anni continui sono stati portati dalle Indie in 
Spagna, sì come può far certo giudicio che quei regni siano 
ricchissimi di denari, così può fermamente credere che il re in 
quei regni possa più che niun principe cristiano aver modo di far 
le provvisioni che gli bisognano. Di questi regni ancora cava il re 
la milizia della quale principalmente si serve e medesimamente i 
cavalieri e persone di conto per i governi, a quali compartisce gli 
utili e onori così in Spagna come fuori, e nei quali principalmente 
confida tutte le cose dimodochè questa è la gente e il popolo 
eletto; il quale però non è meraviglia che sia superbo e tenga 
poco conto di ognuno perchè è aiutata la natura sua altiera 
dall'ordinario vizio degli uomini potenti posti in grande autorità 
e dignità. Tiene ancora Sua Maestà in questi regni provvisione 
d'un milione e mezzo d'oro di entrate in tanti vescovati e commende 
di cavalieri, per rimunerar chi lo serve; e finalmente in questi 
regni, come più principali di tutti gli altri e come posti in sito 
più comodo e quasi nel mezzo di tutti fa il re la sua ordinaria 
residenza, e ne cava di quelle utilità che non cavò mai altro re.</p>
<p>La presenza di Sua Maestà aiuta grandemente a conservar quei regni 
in pace e senza discordie civili; delle quali così come in altri 
tempi se ne son veduti gli effetti, così ora non mancano le cause. 
L'una è la division de' regni tra loro medesimi, essendo quelli di 
Aragona, Valenza e Catalogna posti come da una parte, e quelli di 
Castiglia dall'altra, differenti di leggi, usanze e costumi, e poco 
amici gli uni agli altri, non potendo aragonesi sopportar 
castigliani per esser questi soli i favoriti dal re, nè i 
castigliani gli aragonesi per la poca stima che fanno dell'autorità 
reale, volendosi governare secondo le leggi e ordini loro quasi in 
forma di Repubblica, senza che il re abbia mai potuto prevalere in 
alcuna cosa contra di loro, nè in materia di governo, nè in 
materia della giustizia, nè in materia del denaro, delle quali cose 
tutte sono gli aragonesi assoluti padroni. E altra causa è la gente 
mala e malcontenta che si trova in Spagna, la quale si può creder 
che abbia da esser amica di cose nuove. Fra questi sono primi i 
Moreschi, che sono più di 400,000 persone, battezzati si può 
dire per forza, e che vivono in secreto nella loro legge maomettana; 
i quali vivendo in grande servitù sono tanto mal soddisfatti quanto 
ognuno può pensare. Un'altra sorte di gente si trova, che dimandano 
cristiani nuovi, discesi da giudei o per linea retta o per linea 
trasversale, tanto mascolina quanto femminina; e questi sono senza 
numero, e comprendono più della terza parte di Spagna, se ben si 
dice molto più; i quali vengono tenuti in così mal conto, che 
ancor che vivano come gli altri buoni cristiani, e ve ne siano de' 
ricchissimi, e per altro nobilissimi, sono però privati in perpetuo 
di poter entrare in alcun ordine di cavalleria, nè poter 
goder i privilegj de' cavalieri, che in Spagna sono grandissimi; e 
molte religioni di frati e monaci hanno proibito che questi tali 
possano aver mai carico nè dignità nelle loro religioni. E in 
alcune chiese principali di Spagna, come Toledo, Siviglia, Cordova, 
ed altre, non possono aver canonicati, nè altre simili dignità. La 
qual nota e macchia sì come è perpetua così li terrà 
perpetuamente mal contenti, divisi dagli altri, e desiderosi di 
novità. E questo male si va ogni giorno ampliando coi matrimonij, 
che si vanno facendo delle case imbrattate con altre che non lo 
sono. Un'altra sorte di persone si trova notata di eresia per 
delitti de' loro antepassati, i quali oltre esser privi degli onori 
e dignità sopradette, come i cristiani nuovi, sono ancora privi, la 
prima e la seconda generazione, di ogni utile e dignità pubblica 
che si può dare da quella corona; e in perpetuo nelle chiese
di Spagna resta fissa la memoria della loro ignominia con un
segno che si dimanda San Benito, di che sono imbrattate molte
persone principali. Tanto che essendo piena la Spagna di gente
mal contenta, e divisa tra sè medesima, si potria grandemente
dubitare di qualche sollevazione, quando non vi tenesse il freno la 
severa esecuzione della giustizia ecclesiastica e secolare, e la 
presenza e vigilanza del re; tanto più che in essa non mancheriano 
capi, essendovi molti signori grandi, ricchissimi la maggior parte, 
mal soddisfatti, perchè il re poco di essi si serve e poco li 
accarezza, e nelle cose di giustizia non vuole che si abbia loro 
alcun rispetto; oltre che li va spogliando di molti stati ed 
entrate, che solevano esser della Corona, con che è fatto a loro 
maggiormente odioso, e tanto più quando considerano il conto grande 
che di loro solevano tenere i re Cattolici. È ancora utilissima la 
presenza del re per quietare qualche mala soddisfazione che si trova 
nei regni di Castiglia per le grandissime gravezze che pagano quei 
popoli tra le quali quella dell'alcavala è notabilissima, ed 
accresciuta ora da Sua Maestà tanto, che di tutte le robe che si 
comprano e vendono in quei paesi, o sia o non sia mercanzia, sia 
stabile o sia mobile, pagano otto per cento in circa replicando 
questa gravezza sempre che la medesima cosa si vende, se ben 
fosse in un medesimo giorno più volte. Poichè adunque in Spagna vi 
sono tante cause e tanti semi di discordie civili, e tante male 
soddisfazioni, la presenza ordinaria di Sua Maestà è grandemente 
necessaria per tener in freno i discoli con la reputazione della 
persona sua, e con il rigore della giustizia, la qual certo procede 
in Spagna con grande severità ed egualità, invitando poi tutti gli 
altri alla virtù e al buon servizio con il premio e le mercedi 
distribuendo a loro tutti i gradi e dignità utili ed onorevoli 
così in Spagna come fuori, e tanti ricchissimi vescovadi, abbazie e 
commende con le quali accomoda ogni stato e condizion di persone, e, 
mantiene infiniti al servizio e devozion sua con la sola speranza. 
Aiuta ancora non poco la pubblica quiete di Spagna la molta gente 
che ogni anno vien cavata per le Indie, per Fiandra e per Italia, 
che mai più ritorna; la quale, per la professione della guerra, è 
cosa certa che è la più povera la più discola e più desiderosa 
di novità che tutta l'altra.</p>
<p>Da quello che finora ho considerato parlando degli stati del re 
Cattolico, sebben si può far giudicio della qualità e grandezza 
delle forze sue, tuttavia sarà bene che, per averne più compita 
notizia, io aggiunga alcune cose in proposito del denaro e della 
milizia. Dei quali due capi, ancorchè, come connessi e dipendenti 
dagli stati di Sua Maestà, io abbia in parte trattato, però per 
non interromper l'ordine e il filo dei discorsi passati, non ho 
potuto darne quella compita informazione che bisognava.</p>
<p>Dai ragionamenti passati si può molto bene concludere le entrate 
di Sua Maestà esser di 10,200,000 ducati, lasciando però da 
parte la Fiandra come membro mezzo morto, e due milioni e mezzo di 
entrate in Spagna che sono impegnate; perchè d'Italia ne cava 
3,500,000 d'India 1,200,000, e il resto di Spagna nel qual conto 
vi sono 2,400,000 che si cavano di grazie ecclesiastiche. Le 
entrate ordinarie d'Italia sono tutte obbligate alle spese 
ordinarie, e con fatica possono supplire ai bisogni. Ma di quelle di 
Spagna e d'India avanza il re per 4,700,000; le quali fino al mese 
di settembre passato erano tutte in mano di genovesi e altri 
mercanti, e dovevano starvi per tutto l'anno 1580 
per pagar il capitale e gl'interessi di più di diciotto milioni che 
il re a loro doveva; e stava in tanto bisogno Sua Maestà che non 
aveva modo di provveder ai bisogni ordinarj della sua casa. Di modo 
che la necessità la sforzò a revocar tutte le assegnazioni, come 
avvisai a quel tempo per mie lettere; e pretende, per le grandissime 
usure ed interessi che contra ogni dovere le hanno fatto pagare, di 
far andar quel capitale per la maggior parte in fumo, e che se 
dovrà loro alcuna cosa li pagherà con sua commodità, e di quella 
moneta che le piacerà. E così Sua Maestà in un sol giorno, di 
poverissima che era, è fatta ricchissima; e se governerà il danaro 
meglio che non ha fatto per il passato, provvederà molto bene alle 
cose sue. Perchè oltra questo notabil avanzo d'entrate, il poter 
disponer di tanto oro e argento, che viene ogni anno dalle Indie, è 
cosa di tanto momento che, se Sua Maestà vi pensasse bene, potria 
con queste commodità far grandissime cose, perchè questi danari 
delle Indie fanno abbondante mezza Europa; nè si trova principe al 
mondo, dei conosciuti, il qual possa dire, come può il re di 
Spagna, che ogni anno in una sua città, in un tempo e in un punto 
medesimo, compariscano quattro milioni d'oro unitamente, i quali non 
hanno veduto mai più la luce del mondo.
Nè Sua Maestà ha perso talmente il credito che sia per ricever
notabil maleficio; perchè avendo il danaro contato in mano,
avrà facilmente il modo di provveder a' suoi bisogni, quello che 
non poteva fare per innanzi per aver impegnato le sue entrate. E se 
ha perso alcuna cosa con i mercanti, ha guadagnato molto più con i 
popoli, i quali hanno sentito grande allegrezza di questa 
risoluzione per l'odio grande che portavano a' genovesi; e 
pagheranno più volentieri le gravezze vedendo che i denari non 
saranno più consumati in usure, ma in servizio di Sua Maestà e de' 
suoi regni.</p>
<p>Sono adunque le cose di Sua Maestà per questa nuova abbondanza di 
danari poste in stato migliore che mai siano state nè a tempo suo 
nè a tempo dei re suoi antecessori, e però degne di esser avute in 
maggior considerazione le forze sue e la sua amicizia; e in stato 
molto migliore se ritroveranno se metterà da parte qualche 
milion d'oro, come pare che abbia animo di fare, e come aveva già 
principiato al mio partire, perchè fin allora si ritrovava due 
milioni d'oro accumulati, uno in Siviglia e l'altro in Madrid; 
perchè in fine questa è la vera grandezza de' principi, aver molto 
oro accumulato per poter in bisogni grandi ed estraordinarj 
servirsene perchè chi aspetta a far la provvisione al tempo del 
bisogno o non si trovano i danari, o si trovano con tanti interessi
che i principi ruinano loro medesimi e i popoli. E queste poche cose 
potrà bastare aver considerate nella materia del denaro.</p>
<p>Ora non sarà male che la Serenità Vostra intenda con brevità le 
qualità delle genti da guerra di Sua Maestà, le quali sono di tre 
nazioni: spagnoli, tedeschi, ed italiani. Lascio fuori fiamminghi, 
perchè non servono fuori di casa, se ben veramente sono gente da 
tenerne conto per essere esercitati nelle guerre a piedi e a 
cavallo.</p>
<p>Gli Spagnoli sono, tanto in questo servizio della guerra quanto 
nelle altre cose, i più stimati e meglio trattati degli altri, e 
de' quali solamente il re ha finora tenuto ordinaria milizia, però 
fuori di Spagna. Questi erano per il passato bonissimi soldati, 
così in campagna come negli assalti e difese delle città. Ma in 
questi ultimi anni hanno perso molto della loro antica riputazione, 
perchè lasciando le cose più lontane, nella guerra di Granata e 
nelle guerre di Fiandra, e nella perdita della Goletta, si sono 
scoperti molti loro difetti. Dimodochè si vede chiaramente quanto 
abbia importato a' spagnoli viver sotto principi bellicosi, i quali 
con la presenza loro ritrovandosi nelle guerre li hanno fatto 
acquistar onore e riputazione nelle armi; la qual hanno persa in 
gran parte poichè sono stati governati da capitani privati, che 
hanno avuto solamente per fine il proprio interesse; oltra che a 
loro non poco importava il continuo esercizio, nel quale solevano 
stare in Spagna al tempo delle guerre de' Mori, la signoria de' 
quali essendo del tutto mancata, è insieme mancato l'esercizio 
delle armi. Tanto che dati all'ozio e alle delizie, non è 
meraviglia che abbiano perso le loro buone qualità. Adunque, o per 
questi o per altri rispetti, si può dire con verità che la 
gente spagnola ha perso molto della sua antica reputazione; 
tuttavia, come ho detto, non resta di tener il primo luogo per 
essere il popolo diletto.</p>
<p>La gente tedesca tiene il secondo luogo; e questa è ben trattata 
per esser gente forestiera che non patiria oltraggio e non 
ritorneria al servizio. Ma al giudicio universale questa ha molti 
mancamenti; perchè con l'arcobuso val molto poco, e con la picca è 
superata largamente da' svizzeri; e quella cavalleria, che ora usa 
servir alla ferrajola, è molto dannosa ai principi che si servono 
di essa, non attendendo ad altro che a rubare, e non è buona per 
affrontarsi con una cavalleria leggiera, se non con grandissimo 
avantaggio, nè per urtare e rompere un battaglione di picche, come 
si è veduto in molte esperienze.</p>
<p>Gl'Italiani sono, così nel servizio della guerra come in tutte le 
altre cose, i peggio trattati di tutti gli altri; non perchè il 
soldato italiano non sia conosciuto per ardito e valoroso, ma 
perchè torna conto a' spagnoli, che vogliono dominare, abbassar la 
nazione italiana, la quale potria con loro far paragone, e perchè 
in occasione di guerra in Italia ella non fosse la prima ad usare 
del valore e della reputazione, che si fosse acquistata nelle armi, 
contra spagnoli medesimi. Di modo che il re non si serve di questa 
nazione se non per poco tempo e ìn caso di necessità; nè si cura 
che le siano fatti aggravj parendogli di poterla trattar come gli 
piace, per esser una gran parte di sudditi suoi o sudditi di 
principi da lui dipendenti. E con la esperienza ha conosciuto che 
questa gente non è mai per mancargli essendo l'Italia abbondante
d'uomini capricciosi, bizzarri e poco considerati, e i capitani
e principi che hanno le condotte, e le cercano a concorrenza
l'uno dell'altro, così pazzi nel servizio del re, che per semplici 
e vane speranze consumano le facoltà, e mettono facilmente in 
pericolo l'onore e la reputazione loro con il mondo e con i soldati. 
Al contrario fanno gli spagnoli e i tedeschi, i quali servono 
solamente tanto quanto comporta il loro utile particolare; e però 
non è meraviglia se la nazione italiana è mal trattata e poco 
stimata; e certo che se non fosse alquanto sollevata dal conto 
in che è tenuta la Serenità Vostra, saria del tutto vilipesa.</p>
<p>L'armata marittima ordinaria del re Cattolico è di 130 galee, 
40 di Spagna, 40 di Napoli, 22 di Sicilia, 23 di particolari 
genovesi, e 5 date in governo dal re a Marcello Doria, una sotto 
nome di plea del ducato di Milano, e quattro comprate da Sua Maestà 
poco fa dai Lomellini. Le galee di Napoli e quelle de' genovesi 
costano a Sua Maestà poco più di 6,500 scudi all'anno per galea, 
oltra però il pagamento della fanteria, che serve l'estate in quel 
numero che pare necessario secondo l'occasioni. Quelle di Spagna e 
di Sicilia procura Sua Maestà di ridurle al medesimo segno, dandole 
a persone e capitani particolari sopra di loro; di modo che tiene 
armate le sue galee con un terzo manco di spesa che non fa la 
Serenità Vostra.
Questo numero potria facilmente esser cresciuto, perchè la 
grandezza degli stati di Sua Maestà le somministra tutte le cose 
necessarie. Nè, possono in alcun caso mancarle uomini da remo, 
perchè non le mancherà mai una copia grande di schiavi moreschi, 
bianchi e negri che sono in Spagna, e di negri che in grandissima 
quantità si conducono ogni anno d'Africa. Ma è stimato superfluo 
tener per l'ordinario maggior numero di galee, perchè il Turco non 
arriva di gran luna a questo segno con le sue che tiene armate tutto 
l'anno; anzi alcuni consigliano a non tenerne tante armate per 
l'ordinario per esser superflua quest' armata l'inverno; e per 
l'estate quando turchi mandano fuori armata grossa, armar 
estraordinariamente, come fa la Serenità Vostra; ed essere per ciò 
necessario che si risolva Sua Maestà a tener all'ordine duecento 
corpi di galee in terra negli arsenali di Sicilia, Napoli e Spagna, 
con tutte le provvisioni e uomini descritti, con la quale armata non 
solamente potria mostrarsi a' turchi, quando bisognasse, ma ancor 
con la reputazione sola di questi apparati tenerli in freno, perchè 
nè così spesso nè così facilmente mandassero fuori le loro 
armate. La qual introduzione, se ben nel principio avria qualche 
difficoltà, come hanno tutte le cose grandi e nuove però saranno 
tutte superate facilmente dalla destrezza, pazienza e giudizio di un 
principe tanto grande; e questo è giudicato potente e unico 
mezzo per impedir i disegni turcheschi. Ma non si sa quello che 
risolverà Sua Maestà perchè vi bisognano molti milioni d'oro per 
far tutte queste provvisioni, e per la fabbrica degli arsenali vi 
bisogna tempo lungo, e Sua Maestà è inimica di novità; e la 
nazione spagnola per ordinario non vuol preveder da lontano, e non 
si risolve se non in tempo di necessità.
Resta, per finire questo capo della milizia, che la Serenità Vostra 
sia anco informata dei capitani dei quali si serve Sua Maestà, 
dipendendo da quelli, o buoni o mali, i buoni o mali successi delle 
guerre.
De' generali non viene ora in considerazione altra persona che il 
signor don Giovanni, il duca d'Alva e il duca di Sessa. Delle 
condizioni del signor don Giovanni la Serenità Vostra sarà stata a 
pieno informata dagli eccellentissimi capitani suoi generali. Il 
duca d'Alva, consumato nelle guerre, ha in gran parte perduta la 
reputazione sua in quelle di Fiandra, o per essersi troppo promesso 
di sè stesso, o perchè sia stato sempre tenuto in gran necessità 
di denari; con tutto questo è uomo molto prudente, nè il re ha 
altro capitano al quale sicuramente possa confidar le cose sue. Ben 
è vero che è molto vecchio, e stracco dalle fatiche, e poco 
satisfatto per vedersi in poca grazia del re. Il duca di Sessa, 
ancorchè sia stato sempre capitano valoroso, però è stato sempre 
tanto prodigo nello spendere, che il re non lo può sopportare; e 
ora, per le sue infermità è fatto inabile a servire. Potria venir 
in considerazione don Garzia di Toledo per capitano generale da 
mare, com' è stato altre volte; il quale è uomo di grandissima 
esperienza e di grande ingegno, ma le sue infermità l'hanno fatto 
del tutto inabile, ed è per altri rispetti in poco credito appresso 
Sua Maestà. Di altra nazione non ha ora il re alcuno del quale si 
sia servito per capitano generale di un esercito o di un'armata, se 
non il duca di Savoja quando era senza stato; del quale non si 
serviria ora, nè il duca potria servire, non potendo abbandonar il 
governo de' suoi stati.
È molto favorito da Sua Maestà e in molto credito, il signor 
Vespasiano Gonzaga; e se alcun italiano dovesse arrivar al 
segno del generalato, crederei che lui vi arrivasse, ancorchè 
nel vero quel cavaliero non abbia quell'esperienza che saria 
necessaria in un generale. Gli altri, che potriano aspirar a questa 
dignità, sariano, in terra, Marc' Antonio Colonna; ma non è tanto 
favorito da Sua Maestà che possa averne ragionevole speranza, e in 
mare, Gioan Andrea Doria; ma questo carico non lo darà mai il re ad 
altri che a' spagnuoli. Di capitani inferiori spagnuoli ne tiene il 
re molto pochi che siano di qualche nome; ma in Italia non gli manca 
il servizio di quanti principi e signori sa desiderare; perchè 
oltre i sudditi suoi, che tutti hanno caro di esser adoperati dal 
padrone, tutti gli altri signori e cavalieri d'Italia, eccetto quei 
pochi che sono dalla parte francese, e gli obbligati alla Serenità 
Vostra, tutti gli altri accettano volentieri quel servizio, parendo 
loro di ricever molto onore in servir un re tanto grande, la 
protezione e il favore del quale reputano grandemente per 
l'autorità e potenza sua.</p>
<p>Dalle cose dette parmi potersi concludere che quando le forze del 
re cattolico saranno prudentemente governate, e principalmente il 
danaro, e fatta la provvisione di poter estraordinariamente, 
guardandosi dalle discordie civili, la Corona di Spagna sarà molto 
ben atta a difendersi dalle forze de' principi esterni. E se ben si 
trovano nella sua milizia molti difetti, tuttavia questo è vizio 
ordinario de' tempi presenti, che si trova nella milizia di tutti 
gli altri principi, la quale è grandemente corrotta; al qual vizio 
può Sua Maestà meglio rimediare che alcun altro principe, per la 
grandezza delle forze sue, e per la diversità delle nazioni delle 
quali si serve, in ognuna delle quali pur si ritrova qualche virtù 
particolare. Non saranno già tanto atte le forze di Sua Maestà per 
l'offesa d'altri, perchè per il contrappeso che le sarà sempre 
fatto da' turchi e da' francesi, e per aver gli stati suoi separati 
gli uni dagli altri, onde facilmente possono le sue forze esser 
divertite, non saranno sufficienti a condurre a buon fine impresa 
importante che disegnassero; e in Italia particolarmente questo 
seguirà sempre che la Serenità Vostra starà bene unita con il 
pontefice e con gli altri principi italiani. Si può ancora dalle 
cose dette molto ben concludere che facendo il re di Spagna 
con le forze sue da mare, e con la continua inimicizia che tiene
con turchi, grande riparo alle cose della cristianità, se ben
per altri rispetti può esser sospetta la grandezza di quella
corona, non debba a questi tempi, e <foreign lang="lat">massime</foreign> vivendo il
presente re, che è di ottima intenzione, esser tenuta per mala 
questa sua potenza, così forse ordinata dalla Divina Provvidenza 
per resister alle forze di così grande inimico.</p>
<p>Segue ora ch' io parli del consiglio e del governo generale; il 
quale è necessario che sia ben conosciuto dalla Serenità Vostra, 
facendo il consiglio nella repubblica l'ufficio, che fa l'anima in 
un corpo, mantenendosi con il mezzo suo in vita gli stati, ed 
essendo causa di tutti i beni e mali che vi succedono. Sapranno 
adunque le Signorie Vostre Eccellentissime che se ben Sua Maestà, 
come assoluto padrone de' suoi regni, può da sè medesima risolvere 
tutte le cose importanti, niente di manco, per un buon ordine 
introdotto da' suoi antecessori, e per la necessità che ha ogni re 
e principe grande dell'aiuto d'altri nel governo, non risolve nè 
delibera ordinariamente cosa alcuna senza aver prima il parere de' 
suoi consiglieri. E perchè molte sono le cose, che si trattano, e 
diversi gli stati di Sua Maestà, però, per facilitar le 
risoluzioni, si sono introdotti molti consigli ordinarj fino al 
numero di dodici: uno d'Italia, uno di Fiandra, uno d'India, quattro 
per Spagna con le aderenze sue, cioè il consiglio reale per i regni 
di Castiglia, il consiglio d'Aragona per i regni di Aragona, il 
consiglio degli ordini per i tre ordini militari de' cavalieri, e 
finalmente il consiglio d'inquisizione; gli altri cinque consigli 
abbracciano materie generali a tutti gli stati di Sua Maestà e 
sono: il consiglio di stato, il consiglio di guerra, di azienda, di 
contadoria, e di camera, i quali tre ultimi appartengono alla 
governazione e provvision del denaro. Tutti questi consigli hanno i 
loro presidenti, consiglieri e segretari, e consistono di poco 
numero di persone; e quello che ne tiene più è il consiglio reale, 
che tiene sedici auditori e un presidente. Tutte queste persone sono 
il presidente di Fiandra, che fiammingo, e tre reggenti, uno 
di Napoli, uno di Sicilia e uno di Milano, che sono italiani, ed 
entrano nel consiglio d'Italia. Questi consiglieri, lasciato da 
parte il consiglio di stato e di guerra, sono uomini di roba lunga, 
dottori e prelati, per il più nati bassamente, e di questa 
qualità d'uomini si serve il re per due rispetti; l'uno per avere 
nei suoi consigli uomini in tutto dipendenti da lei, e che da lei 
conoscendo la loro grandezza la servano con maggior fede ed amore; 
l'altro perchè le persone nobili ed i signori grandi sono poco atti 
a questo servizio, non essendo allevati negli studi onorati delle
lettere. Ma questa cosa, siccome fa restar mal soddisfatti i 
cavalieri e signori grandi, così non partorisce nè anco quel buon
effetto che il re desidera; perchè in questi dottori, che si sono
applicati agli studi principalmente con fine di guadagno, non si
può ritrovare, quel desiderio del ben pubblico che saria 
necessario, e come gente nata bassamente, non sapendo usar 
moderatamente dell'autorità, trattano i carichi loro con grande
arroganza e superbia, parendo a loro di acquistar credito di molto 
giusti appresso il re quando danno nella crudeltà, di che resta 
malissimo satisfatta la gente nobile e principale; e se la bontà 
del re e la buona giustizia sua non consolasse e tenesse in freno 
ognuno, saria pericolo che succedesse alcuna volta del male.</p>
<p>Dei primi sette consigli non occorre farvi sopra altra 
considerazione; solamente dirò questo, che sebben di tutte tv, cose 
che si fanno in quelli Sua Maestà vuole esser informata, e per la 
risoluzione di tutte le cose è necessario il suo assenso e la sua 
sottoscrizione, niente di manco in essi mai si trova presente, se 
non nel consiglio reale una volta la settimana, quando sta in corte. 
Degli altri cinque consigli, di stato, guerra eccetera, sarà bene 
che la Serenità Vostra e le Signorie Vostre Eccellentissime 
intendano alcuni particolari.</p>
<p>I tre consigli che trattano e maneggiano il danaro, per quanto 
s'intende e si è veduto manifestamente dagli effetti, sono pieni di 
persone interessate, le quali, parte per propria avarizia, 
parte per licenza che hanno avuta dal re di entrar nei partiti che 
si sono fatti coi mercanti, hanno dato grandissimi danni a Sua 
Maestà con essersi fatti loro ricchissimi e l'hanno tenuta in tanto 
bisogno con le loro astuzie, che di qua si può dire che in gran 
parte siano causati i tanti inconvenienti seguiti nelle guerre 
passate. Perchè conoscendo il re esser molto dannosi i partiti che 
gli venivano proposti, andava differendo più che poteva a far la 
provvisione del denaro, sperando pure che il tempo gli potesse 
scoprir qualche cosa migliore; ma questa mai non si scopriva per 
difetto de' ministri, e così era forzata Sua Maestà accettar 
finalmente i partiti proposti, per mali che fussero, provvedendo 
sempre fuori di tempo a' suoi bisogni. Di modo che le cose sue erano 
ridotte in disordine inesplicabile, e non spendeva un ducato che 
tutto non fusse preso a grandissimi interessi, perchè, di quello 
che pigliava, il più delle volte non veniva nella metà; e si era 
finalmente ridotta Sua Maestà a così estrema necessità, che non 
aveva provvisione di viveri per la sua casa; onde fu forzato, il 
mese di settembre passato, far quella provvisione che io scrissi, 
revocando tutte le assegnazioni fatte a' mercanti dell'entrate sue; 
con i quali pretende di far i conti ed esser rifatto di molti 
milioni d'oro per gl'interessi ingiustamente tolti. Ma se non farà 
provvisione di migliori ministri, mettendo buon ordine 
nell'amministrazione del denaro, in pochi anni si ridurrà nelle 
medesime necessità. E dai danni e travagli che sono successi al re 
Cattolico per causa del mal governo del denaro, hanno i principi a 
mirar bene a questa importantissima materia, la quale, poichè mal 
governata è stata causa di ridur in grandissimo disordine un re 
tanto grande, si può esser certi che in principi manco grandi avrà 
forza di causar maggiori mali per molti rispetti.</p>
<p>I due consigli di stato e di guerra sono quelli nei quali si fanno 
tutte le risoluzioni importanti, dei quali il re solo è capo e 
risolve tutte le cose; ma però non si trova mai in essi da molti 
anni in qua. L'ordine che tiene Sua Maestà è questo: fa proponer 
da uno dei suoi segretari le materie che si hanno da consultare di 
ordine suo, e da quel medesimo gli vien dato conto di quanto 
risolve il consiglio, o a bocca, se è presente, o in scrittura, se 
si ritrova fuori di corte come spesso occorre; e quando si trova 
presente il signor don Giovanni, fa Sua Altezza l'officio di 
proponer ed anco di riferire al re le cose di maggior importanza.</p>
<p>Il non trovarsi mai Sua Maestà presente nei consigli, anco in casi 
gravissimi, è causa di molti disordini, dei quali sarà bene che la 
Serenità Vostra intenda alcuni più principali. Il primo è che le 
risoluzioni vengono molto ritardate, non si attendendo 
all'espedizione dei negozj con quella diligenza che si faria quando 
fosse presente il re, e perchè ancora Sua Maestà rimette le 
medesime materie più di una volta al consiglio per qualche ragione 
che la move a dissentir della prima risoluzione; e finalmente 
perchè stando Sua Maestà spesso fuori di corte, è necessario 
negoziar con scritture e corrieri, lo che partorisce grandissima 
lunghezza. Il secondo è che il re non può ricever dal consiglio 
quel servizio che bisogneria, <foreign lang="lat">massime</foreign> quando vi è differenza 
di opinioni, perchè le ragioni che molte volte o non le sono 
riferite dal segretario, o le sono mal riferite, quando fossero 
intese per Sua Maestà dalla bocca del medesimo consiglio sariano 
atte a farle alcuna volta abbracciar miglior opinione. Terzo è che 
per non esser presente il re, poco si affaticano i consiglieri in 
pensar alle materie che si trattano, e alle provvisioni e ai rimedj 
per i bisogni che occorrono, essendo certi che dalla diligenza o 
negligenza loro, non veduta dal re, sia per succeder loro poco onore 
e poco biasimo, poco utile e poco danno. Il quarto che essendo i 
consiglieri di diverse fazioni, e governandosi con diversi umori e 
con fini particolari, poco amici e poco uniti tra loro, attendono 
molte volte più a contraddire l'uno all'altro, che a far il 
servizio di Sua Maestà; la qual cosa, presente il re, non ardiriano 
di fare per non scoprirsi mali servitori suoi. Il quinto 
inconveniente è che, non stando presente, il re non può conoscer 
la diligenza e prudenza de' suoi consiglieri, il che gli saria pur 
necessario di sapere, servendosi di loro in cose di tanta 
importanza; e perchè, ben conosciute le qualità loro, saprebbe 
innalzare e premiar quelli che meritano, e valersi di loro nei 
carichi d'importanza. Ma da questo non conoscer i suoi 
ministri e non trattarli, nascono due altri grandissimi 
inconvenienti: l'uno che Sua Maestà è forzata sopportar i ministri 
che la servono, ancorchè siano mali, non sapendosi risolver in 
soggetto migliore; l'altro, che quando pur si risolve, si risolve 
tardissimo e fuori di tempo, e non si accerta molte volte nelle 
risoluzioni.</p>
<p>I consiglieri dei quali si serve Sua Maestà in questo consiglio di 
stato sono dodici, nove de' quali si sono trovati in mio tempo alla 
corte: il signor don Giovanni, tre vescovi, cioè il presidente del 
consiglio reale, l'inquisitor maggiore e il vescovo di Cordova, il 
confessore di Sua Maestà, il duca d'Alva, il duca di Francavilla il 
prior don Antonio di Toledo cavallerizzo maggiore, il marchese 
d'Aguilar cacciator maggiore, il conte di Chinchon maggiordomo; gli 
altri tre sono il cardinal Granvela, il duca di Sessa e don Garzia 
di Toledo. Di questi tre ultimi non posso parlarne per non averli 
trattati. Dei nove che sono in Spagna, quattro sono nuovi, fatti in 
mio tempo: il presidente del consiglio reale, l'inquisitor maggiore, 
il marchese d'Aguilar e il conte di Chinchon.</p>
<p>Tra tutti non vi è alcuno che si possa comparare con duca d'Alva, 
anzi è opinione che tutti insieme non vagliano nè sappiano quanto 
lui solo per la grande esperienza che tiene di tutte le cose. Da poi 
il quale, l'inquisitor maggiore è in miglior opinione, e par che 
tratti i negozj più di ogni altro, ancorchè per la sua rigidità 
sia abborrito da quei che, negoziano in corte.</p>
<p>Nel consiglio di guerra entrano tutti quelli del consiglio di 
stato, eccetto i prelati, e qualcuno di più a cui pare a Sua 
Maestà far questo favore per l'esperienza che hanno di questa 
professione; e al mio tempo sono stati due per l'ordinario, 
don Francesco d'Alava capitano dell'artiglieria, e don 
Francesco d'Ibarra, e alcuna volta Vespasiano Gonzaga.</p>
<p>Tra tutti questi consiglieri soleva esser molto famigliare di Sua 
Maestà il duca d'Alva, e teneva grande autorità; ma i mali 
successi di Fiandra gli hanno fatto perder la primanza e 
l'autorità. Due sono ora i domestici, il prior don Antonio e il 
conte di Chinchon, i quali accompagnano sempre Sua Maestà, essendo 
uno maggiordomo e l'altro cavallerizzo maggiore; ma non per il re 
tratta familiarmente con loro le cose sue di stato, nè ardiscono 
essi parlare nè, impacciarsi in cose che non vengano loro comandate 
dal re. Ma quello che tiene grande autorità e familiarità con Sua 
Maestà è il signor don Giovanni. Il quale tratta ordinariamente 
con lei quando sta in corte anzi egli tiene solo questo privileggio, 
perchè niuno si accosta se non vien dimandato; e pochissime volte, 
anzi forse mai, il re interroga a parte i suoi consiglieri delle 
loro opinioni nelle cose che occorrono, dilettandosi di negoziar con 
i suoi ministri in scrittura, vivendo molto ritirato.</p>
<p>Ai disordini che sono in questi consigli per mancamento di 
consiglieri pratici e per l'assenza del re crede Sua Maestà di 
provvedere con la diligenza sua grandissima perchè, oltra le ore 
necessarie al viver suo, dispensa ordinariamente tutto il resto del 
tempo in legger e scrivere, passando per sua mano ogni minima cosa. 
Ma non restano per questo di patire i negozj, e negli importanti 
principalmente si scopre il difetto perchè non potendo Sua Maestà 
supplire a tutte le cose, vengono tanto ritardate le espedizioni, 
che tutto si fa fuori di tempo, ed è cosa insopportabile negoziar a 
quella corte; di modo che questa diligenza di Sua Maestà male 
incamminata confonde e mette in maggior disordine tutte le cose sue. 
È certo che questo disordine offende notabilmente la monarchia di 
questo gran re ed è causa che con grande ammirazione di ognuno si 
scoprono nel governo di Sua Maestà molte contrarietà, delle quali 
sarà bene che la Serenità Vostra ne intenda alcuna.</p>
<p>La prima contrarietà è che per una parte, come ho già detto, si 
vede Sua Maestà tanto diligente e tanto assidua nei negozj, che mai 
lascia di travagliare, e dall'altra parte conosce il mondo 
esser successo a Sua Maestà e alle cose sue molte avversità
per la tardità che si è posta nelle risoluzioni ed esecuzioni
delle cose; e si vedono andar a quella corte i negozj, tanto
pubblici quanto particolari, tanto a lungo che è cosa 
inesplicabile. La seconda è veder il re far tanto conto de' suoi 
ministri che tutte le cose sue rimette ai consigli, nè fa cosa 
senza aver il loro parere, e insieme sapersi di certo che Sua 
Maestà si fida poco di loro, talchè vuol veder e risolver lei 
tutte le cose per minime che siano; e col non ritrovarsi mai nei 
consigli, nè trattar mai particolarmente con alcuno de' suoi 
consiglieri, dà ad intendere chiaramente la poca stima che fa
di loro. La terza contrarietà è veder per una parte Sua Maestà 
molto assegnata nelle sue spese, e tanto diligente che vuol veder i
conti e le polizze delle spese più minute e far lei le somme, e
dall'altra parte si sono veduti così grandi disordini nel governo e 
maneggio del denaro, che l'avevano ridotta in estrema necessità, e 
il medesimo disordine continua nelle spese pubbliche per modo che si 
può concluder che non vi è principe che sia peggio governato in 
questa parte.</p>
<p>Le cause di effetti tanti contrari non si possono attribuir ad 
altro che alla maniera del governo, come ho già detto; perchè il 
non ritrovarsi presente il re nei consigli importanti è causa che 
sia ingannato; d'onde poi nasce che sia sospettoso e non sappia di 
chi fidarsi, nè far provvisione di migliori ministri, non 
praticando nè conoscendo chi la serve bene o male, e chi la potria 
meglio servire; e finalmente che la diligenza che usa nelle cose sia 
inutile e dannosa, per voler intender le meno necessarie, che 
sariano proprie de' suoi ministri, e così trovarsi impedito nelle 
risoluzioni delle più importanti, che sariano veramente proprie dì 
Sua Maestà. Nè si meravigli la Serenità Vostra che il re, per 
rimediar a questi disordini, non si risolva a entrar nei suoi 
consigli come fanno gli altri principi; perchè avendo già Sua 
Maestà fatto l'abito a quella maniera di governo per tanti anni 
continui, saria difficil cosa mutarlo, e tanto più saria questo 
difficile in lei che in qualunque altro principe, per il piacere che 
sente nel viver ritirata; e siccome è tarda a risolversi nelle 
cose, così da poi risoluta è difficile e quasi impossibile 
farle mutar opinione.</p>
<p>Non basta, serenissinio Principe, per aver compita cognizione del 
re Cattolico, che io abbia considerato le condizioni della potenza 
sua, e le qualità del suo consiglio; che è necessario pensare 
ancora alle qualità della sua persona per penetrare quanto sia 
possibile nella volontà e disposizione dell'animo suo, e veder 
quali siano i suoi fini e la sua disposizione verso gli altri 
principi; con che avrò posto fine al terzo ed ultimo capo di questa 
relazione.</p>
<p>Nacque il cattolico re Filippo l'anno 1527 a' 21 di 
maggio, di modo che è già entrato negli anni cinquanta di sua 
età. È Sua Maestà di complessione sanguinea, e flemmatica e di 
testura molto delicata, e per questo vive con grandissima regola, 
mangiando sempre con gran temperamento cibi di buon nutrimento, 
lasciando del tutto i pesci e le frutte, con il qual governo vive 
sana, nè patisce altra infermità ordinaria se non un poco di gotta 
lasciatale ereditaria dal padre. Dorme molto, fà poco o niun 
esercizio ordinariamente, nè ha altri trattenimenti di piacere se 
non mutar spesso luogo da una sua villa all'altra con andar alcuna 
volta alla caccia. Vive Sua Maestà molto ritirata e il più del 
tempo fuori della corte ai suoi palazzi, parte per fuggir la fatica 
delle udienze, parte per poter meglio attender all'espedizione delle 
cose sue, perchè non cessa mai di scriver o di leggere fino quando 
fa viaggio in cocchio.</p>
<p>Non resta già di ritrovarsi in corte di quando in quando per udir 
ambasciatori ed altre persone, e nelle udienze con ogni sorte di 
persone è molto paziente in udire e benigno nel rispondere, dando 
però sempre a tutti risposta generale senza alcuna risoluzione, 
ancora nelle cose chiare; così perchè in tutte le cose vuole il 
parer de' suoi consiglieri come perchè non vuole mai obbligarsi con 
la sua parola ad alcuna cosa, nè manco di sua bocca negar cosa ad 
alcuno. E però dimanda sempre memoriali, e particolarmente agli 
ambasciatori, con i quali tratta riservatissimamente, non entrando 
mai con loro in alcun discorso, talmente che, da poi fatta la prima 
proposta per l'ambasciatore non gli dà occasione il re di 
replicare sopra il medesimo negozio; e quando anco si risolve di 
replicare, non per questo lo fa uscire del suo ordinario termine. E 
però bisogna che l'ambasciatore, prevedendo quello che in contrario 
si potesse immaginare Sua Maestà, vada con uno o più officj 
disponendo l'animo suo, che certo è di gran travaglio per chi 
desidera accertarsi nel servizio del suo principe.</p>
<p>Per questa maniera di negoziare viene il re a dar mala satisfazione 
agli ambasciatori e ai principi, e a perder grandemente nel suo 
particolare. Perchè dal trattare largamente con gli ambasciatori, 
interrogando e discorrendo, intenderia molte cose di suo servizio, 
le quali gli vengono occultate dai suoi ministri per loro interessi 
e rispetti particolari.</p>
<p>È Sua Maestà giustissima e molto cattolica; le quali due virtù 
rilucono maravigliosamente in lei, tanto che con queste copre ogni 
cosa che se le potesse opporre, e tiene consolati ed in freno i 
popoli, che per altri rispetti potrebbero esser mal satisfatti.</p>
<p>Dal principio del suo regno fino ad ora ha sempre Sua Maestà 
mostrato l'animo inclinato a conservar gli stati suoi con la pace e 
non ad ampliarlì con la guerra, per la quieta e delicata natura sua 
che l'inclina al riposo, aiutata dalla educazione, essendo stato 
educato fin da fanciullo non nelle armi ma nelle comodità, nelle 
delizie e nelle grandezze; e perchè, essendo principe molto 
cattolico e religioso, considera l'ufficio suo esser di governar in 
pace e con giustizia i popoli a lui raccomandati dal Signore Iddio, 
i quali con le guerre si distruggono; e perchè, come prudente e 
savio, conosce che ai principi posti dalla fortuna nel sommo delle 
grandezze e delle felicità, suole l'ambizione e il desiderio 
immoderato di acquistar nuovi stati farli alcuna volta cadere in 
grandi travagli e pericoli, rendendoli insopportabili a Dio e al 
mondo. A questo ancora l'invita e sforza la potenza de' principi 
vicini, e principalmente Francia e Turchi, i quali non patiriano che 
Sua Maestà si facesse maggiore, e molto più il ritrovarsi ormai di 
età assai grave con i figliuoli piccioli, avendo finito il 
maggiore anni quattro ai quattro di dicembre, di modo che 
succedendo la morte sua, quando non si trovassero in pace gli stati 
suoi, sariano poste in grave pericolo le cose di quella corona. Di 
che ne possono dar chiaro esempio le cose di Francia; e tanto più 
che la regina non saria atta a un tanto governo, e i grandi di 
Spagna, per le loro differenze e fini particolari, sariano più atti 
a confondere che a regolar le cose. Ma perchè potria esser detto 
che l'aver il re Cattolico usato nelle cose di Genova termini poco 
convenienti, può far credere che non siano in lui quegli spiriti 
quieti, buoni e giusti che io ho descritti; rispondo, quello che 
successe esser proceduto da immoderato timore e non da mala 
intenzione; per il qual timore sogliono gli uomini far molte volte, 
delle risoluzioni contrarie alla lor medesima natura. La 
disperazione de' fuorusciti fece rappresentar al re molte vane e 
false suspizioni e pericoli; e il signor don Giovanni, ed altri 
ministri d'Italia, desiderosi di cose nuove, furono instrumenti 
efficaci per farli credere; dimodochè se quei della città non si 
governavano con gran pazienza e prudenza, saria seguito qualche 
grave disordine; il che forse era desiderato da' ministri, per aver 
ragione apparente di sforzare il re a far quello che essi avevano in 
animo. Che se mala fosse stata la intenzione del re, trovandosi una 
grande armata all'ordine con molta gente, avria facilmente potuto 
riuscire nel suo desiderio, essendo <foreign lang="lat">massime</foreign> le cose di Francia 
nel mal stato che sono. </p>
<p>Ma sebbene per sè stesso il re Cattolico è in tutto alieno da 
pensieri di guerra, quante volte si è veduto sforzato per la 
conservazione della dignità sua e de' suoi stati, non ha mancato di 
ponervi il pensiero necessario. Per questo, stimolato da' francesi 
nei primi anni del suo regno, sostenne con molto vigore la guerra 
nella quale accompagnato da buona fortuna li constrinse a far pace 
con condizioni per lui utili ed onorate; per questo ha continuato la 
guerra con i turchi, e tuttavia la continua; e per questo finalmente 
ha sostenuto con tante spese e pericoli le guerre di Fiandra, 
parendogli che così convenisse alla riputazione sua e alla sicurtà 
del dominio che tiene sopra quegli stati. Onde si può esser certi 
che, sempre che sarà punto e stimolato, uscirà quanto più 
gagliardo potrà per difesa delle cose sue.</p>
<p>Fatti questi fondamenti, si potrà ora andar discorrendo 
particolarmente intorno la intenzione che tiene Sua Maestà verso 
gli altri principi.</p>
<p>Perchè coi turchi, che sono in tutto contrarj al fine suo 
principale, tiene Sua Maestà continua e generale inimicizia, 
vedendoli del tutto inclinati, alla guerra contra di lei, e poco 
disposti a sentir alcuna forma di accordo con la corona di Spagna, e 
perchè ancora conosce non poter far pace con loro che sia utile e 
sicura. Perchè, includervi dentro l'imperatore e i principi 
d'Italia, con che s'assicureriano forse le cose della cristianità, 
è giudicato impossibile, e non includendosi, saria metter con la 
sua pace in certo pericolo tutta la cristianità, e sè medesima 
ancora; perchè della pace fatta con lei si serviriano i turchi per 
impadronirsi più facilmente degli stati dell'imperatore e di quelli 
della Serenità Vostra, con che si fariano più gagliardi per 
assaltar poi quelli di Sua Maestà. Questa cosa, oltra che saria di 
grave danno al re, non saria sopportata dal pontefice per 
l'interesse pubblico, il quale, insieme gli leveria tutte le grazie 
ecclesiastiche concessegli per questo fine di far guerra a' turchi, 
le quali importano più di due milioni all'anno. Di modo che non 
solamente è giudicato difficile il potersi concluder pace tra 
Spagna e turchi, ma ancora inutile per il re medesimo; tanto che la 
guerra che è fatta dal re contra  turchi, è fatta per 
necessità e per non metter in maggior pericolo le cose sue. Ma 
questa sarà solamente difensiva per non irritarli maggiormente, con 
tutto che il re abbia modo assai facile di offender l'Africa.</p>
<p>Con il re di Francia ha bisogno il re Cattolico di conservar la 
pace, perchè niun altro principe più di lui potria offender la sua 
grandezza, e, <foreign lang="lat">massime</foreign> quando si servisse delle armate 
turchesche, come ha fatto per il passato quella corona. Ma sta in 
dubbio grande di rompersi quando siano accomodate le cose di quel 
regno, così per la natura inquieta de' francesi, come perchè sa 
molto bene che, oltre le passioni antiche, queste guerre civili di 
Francia hanno dato occasione a' francesi di mala soddisfazione, 
avendo creduto che spagnoli abbiano macchinato contro di loro, 
fomentati i ribelli ed incitati i principi vicini ad ajutarli. E 
l'ambasciatore francese, che in mio tempo è stato a quella corte, 
mi ha detto più volte, in questo proposito, che spagnoli hanno 
fatto e fanno ogni potere per nutrir in Francia le guerre civili, e 
che mi poteva dire questo particolare con verità, accaduto in tempo 
che lui si trovava in Francia, che erano state intercette lettere 
del duca d'Alva, in tempo che governava la Fiandra, scritte ai 
principi ribelli di Francia, per le quali li esortava a non fidarsi 
delle promesse del re, e che l'ambasciatore di Spagna, che nel 
medesimo tempo era in Francia, aveva avuto ordine di far officj con 
i principali della città e col parlamento di Parigi perchè non 
accettassero la pace; i quali officj non erano ad altro fine che per 
consumarli con la continua guerra. Alla quale con tanta bravura e 
con tanta arroganza (per dir le sue medesime parole) esortava poi il 
medesimo ambasciatore la regina madre, che era divenuto 
insopportabile; e per servirsi di ogni mezzo per ingannar il re e la 
regina, promise più volte ajuti e soccorsi in nome del suo re, 
quali sempre si risolsero in niente.</p>
<p>Per questo mi ha detto più volte il medesimo ambasciatore che non 
si scorderà quella Corona delle offese ricevute, nè del 
doppio e falso proceder de' spagnoli, i quali per i medesimi fini 
saran sempre desiderosi del male di Francia e delle sue calamità, 
credendo con il mezzo di quelle assicurarsi, dolendosi in estremo 
che la buona mente del suo re, e le amorevoli dimostrazioni usate 
dalla corona di Francia verso il re Cattolico non siano stimate; 
poichè con così bella occasione che ha avuto d'impadronirsi della 
Fiandra, ed acquietar in uno le cose de' suoi regni, non solamente 
non si è mai voluto muovere, ma ha ancora, con non poco pericolo 
de' suoi regni, ritenuti sempre i ribelli suoi che volevano favorir 
quella impresa. Queste male satisfazioni de' francesi sono 
conosciute dal re Cattolico, e che il re presente in particolare è 
malissimo satisfatto per il poco conto che è stato tenuto di lui 
così innanzi come da poi fatto re di Polonia. Ma le calamità 
presenti di quel regno fanno che non se ne tenga quel conto che si 
dovria e che non si pensi a quello che potria succeder per 
l'avvenire; essendo questo l'ordinario de' spagnuoli, che pensano 
poco al futuro, e insuperbiscono contra quelli che sono posti in 
qualche necessità. Dimodochè se mai si quieteranno bene le cose di 
Francia, si può grandemente dubitare che possa succeder guerra tra 
queste due maestà. Il che succedendo, ben si può veder da ognuno 
che saria data grande occasione a' turchi di metter in gran pericolo 
le cose della cristianità.</p>
<p>Con la regina d'Inghilterra ha grande causa il re Cattolico di 
tener inimicizia, per esser stata principale fautrice dei ribelli di 
Fiandra, e per esserlo tuttavia in segreto. Niente di manco, per la 
inclinazione che ha Sua Maestà alla pace, dissimula le offese, ed 
ha fatto con lei alcuni accordi per conto del traffico, ed ha 
ammesso gli ultimi mesi in Spagna un suo ambasciatore, e procura di 
tenersela amica, o manco inimica che può, per servizio de' suoi 
stati di Fiandra. Ma può esser certa la Serenità Vostra che delle 
offese ne terrà il re lunga memoria, e se in alcun tempo verrà 
occasione non mancherà di vendicarsi.</p>
<p>È cosa certo degna di grande considerazione che una regina 
d'Inghitterra, le forze della quale non sono da comparare nè con 
Spagna nè con Francia, abbia avuto ardire per tanti anni continui, 
e l'abbia tuttavia, di offender in un tempo medesimo questi due 
grandissimi re e far loro guerra con il mezzo de' loro proprj 
sudditi; e che dall'altra parte questi re abbiano di grazia di 
esserle amici e dissimular le offese che ricevono; e che di più 
paja a quella regina di poter star sicura che non solamente 
dissimuleranno le offese ma che sarà ancora favorita da ognuno di 
questi due re.</p>
<p>Dell'imperatore il re Cattolico non ha molto buona opinione, 
conoscendo che, per il bisogno che ha di accomodar tanti suoi 
figliuoli, volentieri accetteria ogni occasione che gli fosse data 
per acquistar sicuramente qualche stato; e per questo sono state 
sempre sospette le sue negoziazioni nelle cose di Fiandra; e i 
ministri lo hanno alcuna volta detto chiaramente, e l'imperatore lo 
ha saputo e se ne è doluto. Tuttavia per lo stretto parentado che 
è fra loro, e per importar molto al re Cattolico l'amicizia 
dell'imperatore per tener in officio i principi di Alemagna, che gli 
sono poco amici, e per averlo se non favorevole, almanco non 
contrario nelle cose sue, tiene gran conto di Sua Maestà Cesarea, e 
procede con lei con grande rispetto, e quando occorrerà, non 
mancherà di ajutarlo, principalmente di denari, de' quali 
l'imperatore suole aver bisogno, ma solamente in casi di necessità; 
e ai due suoi figliuoli che ora sono in Spagna, provvederà, per 
quanto si dice, di due ricchissimi vescovadi se vorranno esser 
preti, e sarà facil cosa che al maggiore di essi, che è il 
principe Alberto, sia dato a suo tempo l'arcivescovado di Toledo. </p>
<p>Grande stima fa il re del pontefice presente per l'opinione 
che ha delle sue virtù e della sua integrità; e poichè sono 
passati segni ed effetti molto chiari di benevolenza tra questi due 
gran principi, si può esser certi che tra loro vi sia ed abbia ad 
esser ottima intelligenza, perchè sotto il pontefice presente si 
sono augumentate le grazie apostoliche in Spagna e nelle Indie d'un 
milion d'oro di entrata, e il re all'incontro ha bene accomodato il 
signor Giacomo Buoncompagno. Farà la medesima stima il re di tutti 
gli altri pontefici, massimamente quando siano giusti e buoni, e 
procurerà di tenerli sempre grati, così perchè considera il 
pontefice per istrumento molto atto a tener in pace le cose d'Italia 
e di tutta la Cristianità, come per i grandi favori che ha ricevuti
e continuamente riceve dalla Santa Sede Apostolica, ascendendo le 
grazie ecclesiastiche che ora gode nella Spagna e nelle Indie poco 
meno che a due milioni e mezzo. Per questo non si deve alcuno 
maravigliare che il re in tempo di sede vacante si prenda gran cura 
perchè sia eletto in pontefice persona, dalla quale possa sperare 
che gli siano conservate ed ampliate tante grazie.</p>
<p>Non resta già che per rispetto della giuridizione ecclesiastica 
non vi siano, così in Spagna come in Italia, di molte difficoltà e 
male satisfazioni; ma a questi disordini ha sempre rimediato il re 
con buone parole, e mandò già alquanti mesi persona a Roma per 
terminarle; la quale essendo morta, ha promesso di mandarne un' 
altra in suo loco. Con il qual segno di rispetto verso la Sede 
Apostolica ha il re rimediato a tutte le male satisfazioni, quando 
ben non se ne facesse per ora altro; e molto più le rimedia con la 
riputazione e autorità sua, la quale è grandissima appresso i 
pontefici, parte per la sua grandezza e potenza, parte per far Sua 
Maestà professione di esser difensore di Santa Chiesa; la qual 
difesa molto bene vede il pontefice non potersi per ora aspettar da 
altra parte, per il mal stato nel quale si trovano le cose del 
mondo.</p>
<p>Il duca di Savoja, sebben è amato come stretto parente e 
antico servitore di Sua Maestà, è molto stimato per la qualità 
dello stato suo che confina con quel di Milano, con che potria esser 
quel duca causa di gran bene e di gran male; tuttavia non lo vorria 
il re veder tanto grande quanto è, credendo che la vicinanza di 
Francia possa esser atta un giorno a farlo uscir della sua 
neutralità; e però, se ben non manca Sua Maestà di tenerselo 
grato con ufficj amorevoli, niente di manco si vede chiaramente che 
non ha caro che diventi maggiore nè di fortezza nè di autorità. 
Onde siccome non ebbe a bene che fosse fatto gran maestro della 
religione di San Lazzaro, così lo mostrò con gli effetti, non 
avendo voluto ammetterla negli stati suoi per molti officj che abbia 
fatto quel duca, come per mie lettere scrissi alla Serenità Vostra; 
e la restituzione delle due fortezze Asti e Santià fu fatta molto 
tardi; e ora in questa compra di Oneglia vedrà la Serenità Vostra 
che vi sarà da far assai. Però si può creder che quel duca non 
resti molto satisfatto, così per i rispetti sopradetti, come 
perchè i governatori dello stato di Milano hanno sempre vicinato 
con lui con poco rispetto. Non manca però il duca dei debiti officj 
con Sua Maestà, ma cerca di conservarsi in buona neutralità con 
Spagna e con Francia, così ricercando il servizio suo. Il duca di 
Ferrara, tenuto per francese di affezione, d'interesse e di 
professione, può considerare la Serenità Vostra in che termine si 
trovi con Sua Maestà; e se bene quel duca tiene un suo 
ambasciatore a quella corte, e che la pace di tanti anni tra 
Francia e Spagna possa aver assai mitigato l'animo del re, tuttavia 
non può esser che la memoria delle cose passate, e il dubbio delle 
future, non siano potenti cause per impedir ogni affezione e buona 
intelligenza.</p>
<p>Il granduca di Toscana, per le dipendenze strette che ha nella 
corte di Spagna, essendo stretto parente della casa di Toledo, e 
molto più per la grandezza dello stato e forze sue, e 
particolarmente per la quantità de' denari che per pubblica voce e 
fama tiene accumulati, è grandemente stimato, e la persona di 
questo duca è anco amata, perchè si crede che abbia fini più 
pacifici e disegni manco alti che non aveva il duca Cosimo suo 
padre; e per questo non è stato molto difficile concludere 
l'investitura di Siena, con tutto che l'imperatore abbia fatto 
officij in contrario; e la lunghezza che fu posta in quel negozio fu 
sopra il modo della investitura e non sopra l'effetto. Ha ancora il 
granduca accomodate le cose del titolo a suo contento col favore del 
re Cattolico, come mi ha detto l'ambasciator suo che era a quella 
corte; e finalmente, per segno di maggior amore e di ottima 
intelligenza, si dovea concluder al mio partire di Spagna un partito 
che il re pagasse al duca lo stipendio delle due terze parti delle 
sue galee, dando anco qualche buona provvisione a don Pietro 
fratello del duca capitano di esse. E tutte queste cose fa il re 
perchè conosce che tra tutti i principi italiani potria prevalersi 
più di lui che di alcun' altro.</p>
<p>Mantova, per la vicinità che ha lo stato di Milano con il 
Monferrato, e per l'obbligo che ha quel duca alla gloriosa memoria 
di Carlo V per la sentenza favorevole che già ebbe contro il duca 
di Savoja, è stimato confidente di Sua Maestà e che debba seguire 
la volontà sua in ogni caso.</p>
<p>Urbino desidereria continuar il servizio del padre; ma con le 
medesime condizioni non si crede che avrà il partito e con 
inferiori si lascia intender il suo agente che non lo accetterà.</p>
<p>Lucca dipende in tutto e per tutto dalla protezione del re di 
Spagna.</p>
<p>Genova soleva esser una cosa medesima con Spagna tanto legata per 
il pubblico e particolar interesse suo, che si poteva tener per sua 
soggetta; ora non saprei che giudicio farne, perchè avendo il re 
maltrattati una parte di loro con pigliarsi le loro facoltà 
particolari, e un'altra parte con aver mosso le armi per violentarli 
a compromettersi, si può creder che gli animi siano grandemente 
alienati. Però se le cose del mondo venissero ad alterarsi, non si 
potria assicurar di quella città; e se loro durano in concordia per 
qualche anno, si può dubitare di veder qualche mutazione, come pure 
che, non stando concordi, caschino per necessità nelle mani del re 
cattolico, il quale sarà molto intento a questo per non incorrer in 
qualche notabil disturbo.</p>
<p>In questo proposito di Genova non voglio restar di dire alla 
Serenità Vostra che essendo io passato di Spagna a Genova con una 
galea di quella signoria, giunto in quella città fui visitato per 
nome pubblico da quattro gentiluomini, i quali mi vollero condur in 
una casa preparata dalla Signoria, dove per rispetto della Serenità 
Vostra mi vollero ricevere e accarezzare. Io se ben era in pronto 
per partirmi per questa città, tutta via, per corrisponder a queste 
cortesie, volli trattenermi un giorno di più, e fui a visitar la 
Signoria, ringraziandola del favore che mi aveva fatto, e della 
galea che mi avea condotto di Spagna. E in fine mi parve anco 
allegrarmi che io avesse ritrovato quella città in pace e quiete, 
assicurando le loro signorie che la Serenità Vostra ne sentiva 
grande contento, avendo sempre desiderata la quiete e sicurtà delle 
cose loro, e procuratala come io, ministro suo, ne poteva fare 
amplissima fede.</p>
<p>Il qual ufficio, ancorchè fatto di passaggio e quasi 
accidentalmente è stato ricevuto gratissimamente, ed avrà senza 
dubbio giovato ai negozj che si hanno e si potranno aver in quelle 
parti, i quali raccomandai caldissimamente.</p>
<p>Ma io non posso dire di aver lasciato le cose di quella repubblica 
in buon stato, perchè quei cittadini si odiano più che mai, nè 
alcun altro rispetto li potrà tener per qualche tempo quieti, se 
non il ritrovarsi stracchi, esausti di datiari e il veder che stando 
le cose del mondo in questi termini e stando loro inquieti, per 
necessità verriano a cadere in mano de' spagnuoli, che sono odiati 
da loro più assai che i turchi. Però si può credere che riposati 
un pezzo, e mutandosi le cose del mondo in qualche maniera, saranno 
più che mai alle mani tra loro.</p>
<p>Della disposizione del re Cattolico verso la Serenità Vostra, a me 
pare che non sia difficil cosa farne giudicio, perchè avendo Sua 
Maestà conosciuto esser in questa Serenissima Repubblica la 
medesima intenzione che si trova in lei della pace e quiete 
d'Italia, e avendo avuto molte esperienze della sua costanza, è 
conveniente creder che per questa causa Sua Maestà sia per portar 
sempre rispetto alle cose della Serenità Vostra, e tanto più 
quanto conosce che, quando si risolvesse nel contrario, non le 
mancheria modo e compagnia per metter in pericolo gli stati suoi 
d'Italia, i quali, stando Vostra Serenità nella sua neutralità, 
spera di poter goder quietamente. Nè la pace fatta coi turchi ha 
posto tanto sdegno in Sua Maestà che possa esser causa sufficente a 
farle mutar opinione, come la Serenità Vostra può aver compreso 
dalle offerte che da poi fece Sua Maestà grandissime, quando si 
dubitava di nuova rottura. E so certo che le cause ragionevoli e 
necessarie che mossero la Serenità Vostra a far la pace sono 
conosciute e per tali giudicate da Sua Maestà e da molti principali 
ministri; e alcuni di loro me l'hanno detto chiaramente poco innanzi 
il mio partire, che con la grandissima tardità che hanno usato in 
tutte le cose, non era possibile che si continuasse la lega. La 
quale, siccome ha avuto, così avrà sempre grande difficoltà 
perchè nel vero la guerra offensiva, come la voleva la Serenità 
Vostra e come faria per la cristianità, è stimata cosa 
difficile da farsi, e impossibile da mantenere lungamente, avendosi 
bisogno di tante forze terrestri e marittime che appena basteriano 
quelle di tutta la cristianità congiunte e la lega difensiva, che 
faria per il particolar servizio de' spagnuoli molto ben si conosce 
che non fa per la Serenità Vostra, perchè tireria sopra di lei 
tutta la guerra, la metteria in una spesa insopportabile, e infine 
non potria aspettarne altro che la ruina e la perdita de' suoi 
stati.</p>
<p>Una sola mala satisfazione si può dubitar che resti nell'animo del 
re, ed è cosa certa che ai ministri preme grandemente, e in 
universale non può esser sentita da' spagnuoli; ed è che avendo il 
re Cattolico aiutato la Serenità Vostra in tempo de' suoi bisogni 
contra i turchi, ed avendo ancora da poi la dissoluzione della lega 
offerto le forze sue occorrendo nuovo bisogno, il re all'incontro 
non possa sperare di ricever mai alcun ajuto dalla Serenità Vostra 
in tempo de' suoi bisogni contra turchi; parendo loro che questo sia 
una ingratitudine espressa quando si voglia considerare l'interesse 
particolare, e cosa molto maggiore ancora se vengono, in 
considerazione i pubblici rispetti e il servizio di tutta la 
cristianità, essendo molto maggiore il pericolo che correria tutta 
Italia quando turchi s'impadronissero di Sicilia, o di una parte del 
regno di Napoli, che non quando si impadronissero di alcuna isola o 
luogo della Serenità Vostra in Levante. La qual mala satisfazione, 
se ben a loro pare che abbia qualche apparenza di ragione, tuttavia 
è fondata nella propria affezione; perchè quanto al particolar 
interesse di ognuno, grande differenza si trova; perchè il re, con 
aiutar la Serenità Vostra tien lontana la guerra e i pericoli da' 
suoi stati, e non accresce le spese sue ordinarie, mentre la 
Serenità Vostra volendo aiutare il re si tira la guerra in casa, e 
mette tutto il suo stato a manifesto pericolo oltre che accresceria 
di tanto la spesa sua ordinaria, che molto presto si consumeria. E 
quanto al pubblico rispetto, se ben importa grandemente a 
cristianità che gli stati d'Italia di Sua Maestà non vengano in 
mano di turchi, tuttavia corrono manco pericolo senza comparazione 
gli stati suoi difendendoli Sua Maestà con le sole sue forze, che 
non fariano quelli della Serenità Vostra quando ben fussero aiutati 
dalle forze di Sua Maestà perchè possono contra quelli della 
Serenità Vostra impiegar i turchi non solo le forze loro da mare ma 
ancora quelle da terra, che sono molto maggiori, nè possono esser
soccorsi ed aiutati se non per la strada di mare. All'opposito 
interviene a quelli di Sua Maestà che possono esser assaliti per
mare solamente, e soccorsi per mare e per terra, oltra che la 
grandezza ed unione degli stati di Sua Maestà, e la vicinità degli 
stati e forze d'altri principi cristiani, li rende maggiormente 
forti per resister alle forze turchesche; dimodochè Sua Maestà 
facilmente potrà, anche sola, difender sempre gli stati suoi.
Il che non potendo far la Serenità Vostra con la guerra, deve esser
caro a Sua Maestà e a tutta la cristianità che lo faccia con la 
pace; poichè la conservazione de' stati suoi è servizio comune. Ma
ancorachè le ragioni della Serenità Vostra siano molto chiare, 
tuttavia, perchè le passioni e gli affetti hanno gran forza negli 
animi de' principi, e molti ministri ha il demonio al mondo che 
cercano sempre di metter male, a me pare che in ogni occasione che 
si offerisca convenga al servizio della Serenità Vostra far 
giustificar molto bene la causa sua, mostrando buona volontà e, 
desiderio di aiutar Sua Maestà, ma che la sicurtà delle cose sue e 
il servizio pubblico non lo permette. Il medesimo si dovrà far 
sempre che siano proposte nuove pratiche di lega; le quali pratiche 
promosse e non concluse, se non saranno trattate con quella dolcezza 
che si conviene, non è dubbio che faranno crescer la mala 
satisfazione. Ma perchè di questo ho scritto altre volte l'opinion 
mia molto largamente, non occorre che ora mi ci allarghi. Tale 
adunque si deve creder che sia la disposizione di Sua Maestà, verso 
questa Serenissima Repubblica. Ma siccome in Sua Maestà si trova 
questo buon animo verso la Serenità Vostra per l'inclinazione che 
ha alla pace ed alla quiete, così si può grandemente dubitare che 
in don Giovanni e nei ministri e capitani di Sua Maestà sia molto 
diverso, facendo, come si suol dire, la guerra per i soldati. E 
ritrovandosi esso don Giovanni com spada e cappa con un desiderio 
ambizioso di acquistar per sè alcuna cosa il che non può fare 
stando le cose del mondo in pace; e siccome ognuno crede che da lui 
principalmente sia stato persuaso il re a mover l'armi contra 
Genova, così si dubita con ragione che non lascierà passar 
occasione per accender foco in Italia, non mettendo in pericolo 
niente del suo. Però sarà bene che la Serenità Vostra stia 
grandemente avvertita in tutte le occasioni. </p>
<p>Della buona volontà del re non deve la Serenità Vostra dubitare 
perchè veda alcuna volta esser posta difficoltà e lunghezza nei 
negozj; perchè questo dipende dalla qualità del governo, ed è 
cosa che usa il re con tutti, con il papa con l'imperatore, con il 
re di Francia ed altri, e nei suoi negozj medesimi. Di modo che 
bisogna contentarsi del buon fine dei negozi, se ben tardo. Nè 
manco si scandalizzi se vede che i ministri di Sua Maestà in Italia 
usano delle insolenze contra le navi di questo serenissimo Dominio, 
e che non siano castigati, perchè l'animo, come ho detto, de' 
ministri non è molto buono, e nei suoi ministri comporta e sopporta 
il re molte imperfezioni, anco a maleficio delle, cose sue medesime 
per il mancamento che ha di uomini da sostituir in luogo loro; oltra 
che la persona del signor don Giovanni, che si mette di mezzo in 
queste cose, è grande impedimento, per la buona espedizione de' 
negozj, non volendo Sua Maestà dargli mala satisfazione.</p>
<p>Questo è quanto mi è parso degno di essere rappresentato alla 
Serenità Vostra di quello che io ho osservato in tempo 
dell'ambascieria di Spagna; dove chiaramente si scopre, nulla 
ostante le imperfezioni che io ho raccontate, questo esser il 
magiore della cristianità, e per questo esser molto conveniente 
che da questa eccellentissima Repubblica sia tenuto gran conto 
della sua amicizia, tenendo gli stati suoi tanto vicini, e tanto 
più che lui solo è quello il quale in tempo di una guerra con 
turchi può far scudo e riparo alle cose sue. E se ben non è savio 
consiglio fondar le sue speranze nell'aiuto d'altri, tuttavia si 
può stimar gran ventura aver modo, in caso di necessità, di 
servirsi dell'aiuto di così gran principe.</p>
<p>Ma per assicurarsi tanto meglio di questa amicizia, e dei 
disordini che potessero nascer per colpa de' ministri, potente 
rimedio sarà che la Serenità Vostra con la solita prudenza sua 
conservi la riputazione delle sue forze e del suo buon governo, con 
la quale si è fatta sempre stimare grandemente da tutti i principi, 
e sopra tutto che stia unita in buona intelligenza con il pontefice 
e con gli altri principi d'Italia, e <foreign lang="lat">massime</foreign> a questi tempi 
che le forze de' francesi, per i disordini civili, non sono nella 
solita riputazione: perchè queste cose congiunte alla sua antica 
neutralità faranno che il re Cattolico terrà sempre gran conto 
della sua amicizia, nè mai penserà ad offenderla.</p>
<p>E per tener ben edificato l'animo di Sua Maestà sarà necessario 
continuar gli officj e le dimostrazioni amorevoli verso di lei, 
tanto che Sua Maestà ed i ministri suoi principali conoscano 
chiaramente la buona mente di Vostra Serenità e il travaglio che 
essa sente di non poter favorir ed aiutare le cose di Sua Maestà in 
tempo de' suoi bisogni. Gioverà ancora grandemente la prudenza, la 
diligenza e la destrezza che il clarissimo ambasciator Badoer userà 
in quella corte in trattar i negozj di Vostra Serenità e in far i 
debiti uffici con Sua Maestà; perchè certo se in niuna ambascieria 
sono necessarie queste parti, sono più che necessarie 
nell'ambascieria di Spagna, dove, per la lontananza di quella corte, 
è necessario rimetter molte cose alla discrezione e giudizio 
dell'ambasciatore. Ed io posso assicurar la Serenità Vostra e le 
Signorie Vostre Eccellentissime che riceveranno dal clarissimo mio 
successore utilissimo ed onoratissimo servigio; le laudi del quale 
io sarei obbligato raccontar più diffusamente e più 
particolarmente, se non mi sforzasse a tacere lo strettissimo 
parentado che ho con sua magnificenza.</p>
<p><hi rend="italic">Seguita lodando il segretario Giulio Gerardo, che aveva pur 
servito al suo predecessore, e termina col chiedere la concessione 
della catena donatagli dal re.</hi></p></div1></body></text></TEI.2>
