<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1676)</title>
      <author>Giacomo Quirini</author>
    </titleStmt>
    <extent>163 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001355</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date/>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Venezia</name>
      </respStmt>
      <item>Digitalizzazione</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1676).">
<head>Relazione di Costantinopoli di Giacomo Quirini Bailo letta in 
Collegio il 6 Giugno 1676.</head>
<opener><salute>Serenissino Principe. </salute></opener>
<p>Tra le divisioni antiche della terra e del nostro conosciuto Mondo 
ebbe sempre privilegio nell'onoranze e prerogativa distinta la parte 
cospicua d'Europa verso oriente; fiorendo in essa la monarchia 
famosissima dei Greci, quasi desiderando di piantare in Tracia una 
nuova formidabile città, gettando le fondamenta a Bisanzio, come 
poi fra' Cristiani praticò l'imperator Costantino, portando per lo 
spazio di più secoli le glorie, e per successione dei tempi il 
possesso d'esser stata sempre la sede suprema degl'Imperatori 
Orientali, non vi essendo sito più proprio ed aggiustato per 
reggere una gran parte di questo nostro emisfero. Da che si è 
dedotto che ogni nazione lo riconosca e lo chiami per emporio 
d'Europa: per sicuro passaggio dell'Asia: scrigno opulente 
inesausto, le di cui chiavi serrano ed aprono infiniti tesori con 
immense reciproche comodità, dove per la sua pompa, fasto, lustro e 
decoro a tal punto di grandezza ed onor è arrivato, che ben 
dimostra non potersi più aggiunger nell'occorrenze dell'umana 
felicità. Così Mehemet secondo, e undecimo imperatore Ottomano, 
nominato il conquistatore terminò di debellare e distruggere in 
42 giorni quella vacillante dominazione de' Greci, chiamando 
Costantinopoli Stambul cioè città fertile, reale ed abbondante, 
confessando li popoli d'esser adoratori di grandezza non più 
obbedita, nè riconosciuta in terra; ma siccome quella cospicua 
città ricetta ora tutto il splendore della monarchia essendogli 
toccato in sorte l'immenso feudo del mondo, tralascierò 
d'individualmente parlare dell'impero Ottomano, e di quelle 
tre basi fondamentali, o siano tre fortissime colonne, che servono 
per triplicato puntello del maomettismo, a' quali resta 
vigorosamente appoggiato e sostenuto, o che sono: Religione 
abbracciata senza ripugnanza o contrasto; propagazione permessa 
senza limite o riserva; ed armi esercitate senza distinzione o 
riguardo.</p>
<p>In questo torbido aspetto di contaminata Religione e depravati 
costumi quali unitamente compongono un governo mostruoso, tirannico, 
si compiacque la benigna disposizione di Vostre Eccellenze 
d'eleggere me Giacomo Querini Cavalier, dopo la guerra, primo Bailo 
all'Eccelsa Porta, dove, con le pubbliche navi armate, a 
Costantinopoli mi portai, ed ivi sbarcato, dopo tre mesi di 
penosissimo viaggio, restai da un'interna tenerezza sospeso e 
commosso, ritrovando un'orrida prospettiva d'ossa spolpate e fredde 
ceneri (non dirò d'affaticati ministri) ma di gloriosi martiri, che 
per la Religione cattolica e per la fedeltà della Patria 
sostennero, fra sospiri e lagrime fiere, e continuate minaccie de' 
Turchi che in 26 anni di perpetua agitazione, ma di sviscerata 
obbedienza per Vostra Serenità con rilascio esemplare d'onori, di 
case e di figliuoli perderono infelicemente la vita. Se infelicità 
si può chiamare quella d'immortalarsi con la stessa morte.</p>
<p>Per tutti questi accidenti uniti insieme e con aggregato d'altri 
molteplici inconvenienti s'era il nome di Bailo assai dimenticato, 
ed in un assoluto abbandono la casa bailaggia ridotta. Perduto 
l'antico dominio delli <foreign lang="lat">juspatronati</foreign> in Oriente; obliterata la 
protezione dei Santi Luoghi di Gerusalemme; intorpidito il fervore 
de' religiosi in Galata; combattuto l'uso nella recita delle 
orazioni pie e divote in onore della Repubblica; invidiata per non 
dir insidiata la nuova Chiesa nascente di San Francesco; dispersi i 
Dragomanni; indociliti i giovani di lingua; spiantati i mercanti; 
rapito il commercio; cambiate le insegne di San Marco; con Consoli 
venali, disobbedienti, rassegnati per sicurezza a favore de' 
Principi Grandi. In somma per compendio di tutto, aggravata la Casa 
di cottimo d'un debito legittimo di 20,000 Reali effettivi. Certo 
che in una serie di tali e sì gravi sconcerti mi avrei a prima 
vista atterrato e confuso, se un lungo corso di travagliosi impieghi 
ed affanosissimi anni non mi avessero rinfrancato e sostenuto.
Tuttavolta con ardore e con zelo, intrapresi la carica 
dedicando i miei primi pensieri ed assottigliando l'ingegno per 
regolare molti disordini. Superai varie difficoltà. Rinnovai 
ordini. Aggiustai differenze; e con la protezione del Signore Iddio 
e con li prudenti infallibili Decreti di questo Sapientissimo Senato 
si sono gli affari domestici raddrizzati e rimessi. Poi con nuova 
forma e non più praticato cerimoniale da' miei Eccellentissimi 
Predecessori convenni dopo il pubblico ingresso a Costantinopoli, 
acclamato e dall'universale onorato, e riconosciuto dagli 
Ambasciatori dell'estere Corone, ricevuto con incontri pomposi e 
ricambiati da me con solenni banchetti alle nazioni franche ed 
all'ordine de' Chiaussi. Dico convenni passare senza immaginabile 
riguardo nel rigore del verno fra li ghiacci e le nevi in 
Andriopoli, ed ivi pure far con risoluta volontà del primo Visir 
incontrato dal Chiaus Bassì con la solita compagnia dei gran 
turbanti e con cavalli riccamente guarniti della regia stalla, molte 
miglia fuori della città sino alla fontana esposta ad uso 
degl'estraordinarj Ambasciatori, che appuntate poi le uscite con li 
Bassà della Banca, e stabilita l'Imperiale pubblica udienza col 
Sultano, radunato particolarmente il Divano con l'intervento di 
tutti li grandi officiali e milizie, si diede un profuso banchetto 
di carne e pesce per essere la nostra Quadragesima, tutto seguito 
dalla lor parte con sprezzante generosità, e con la spesa solita di 
mille zecchini; ma sostenuto con altrettanta dignità dal canto 
della Serenissima Repubblica. Avendomi poi studiosamente trattenuto 
e fermato quattro mesi continui alla Corte, in vista ed all'occhio 
di tutte le nazioni (perchè da tutti osservato) acciocchè, con la 
pace, vedessero, che s'era la confidenza ripigliata e rimesso il 
dovuto rispetto verso i ministri della Serenità Vostra.</p>
<p>Per tale impiego rompo il silenzio di 36 anni continui, che per 
guerra violenta, atroce, fatale, ha confuso l'ordine ed intermessa 
l'obbedienza nel presentare a piedi di questo venerato Regio 
Tribunale le solite importantissime Relazioni di Costantinopoli, 
dove per ridurmi alla maggior brevità tralascierò molte notizie, 
ed altri costumi inveterati de' Turchi, essendo di già nell'Istorie 
sufficientemente registrati, sebbene dal tempo e dagli accidenti si 
sono gran cose mutate, e fattosi patentamente riconoscere il 
disinganno delle opinioni nel Mussulmano potere sicchè io 
rappresento quello che in effetto è al giorno d'oggi, ch' è 
l'unico comando e il solo motivo e l'interesse della nostra 
adoratissima Patria. Dolendomi che Vostre Eccellenze non 
incontreranno in vaghezza di stile, in corteggio d'amplificazioni, 
nè in parole melate per dilettarsi, non potendosi dalla penna mia 
debole e fiacca delinearsi disegno o abbellimento con vivacità di 
colori; tuttochè sappi che le forme di scriver leggiadro siano un 
gran vantaggio e lume al concetto, ma di poco profitto o sostanza al 
servizio. 
Per disponer dunque questa pomposa comparsa e cospicuo trionfo 
d'estraordinario superiore Monarca, che per il fasto altiero e per 
la vastità de' pensieri e speranze, non ritrova nè paragone, nè 
nome, convengo per maggior intelligenza dell' Eccellenze Vostre, 
ripartire questa Relazione in soli quattro capi.</p>
<p>La persona di Sultan Mehemet quarto imperatore di questo nome, casa 
Reale, con principali Bassà e ministri del governo, coi quali la 
Monarchia si dirige e conserva.</p>
<p>Nel secondo seguiranno l'entrate ordinarie ed estraordinarie 
dell'Impero, spese obbligate, dalle quali il mantenimento dei Stati 
e de' popoli dipendono.</p>
<p>Nel terzo figureranno l'armate terrestri e marittime, dalle quali 
le forze dell'Impero e sicurezza de' confini consistono.</p>
<p>Nel quarto si scuopriranno le dipendenze con Principi infedeli, 
gl'interessi con Potentati cristiani, e particolarmente con la 
nostra, da' quali la pace e la guerra ne potrà conseguire. </p>
<p>Alla maestà dunque di tanto apparato si spiegano confuse senz' 
ordine e senza numero infinito provincie, s'espongono le corone di 
40 Regni, e s'ammirano li diademi preziosi di due formidabili 
Imperi, sicchè tanti fasti ripieni di maraviglia e splendore 
lasciano in dubbio se sia più lo scettro del Sultano adornato d'oro 
e di gemine, o più arricchito di tanti Regni e Provincie soggiogate 
e vinte. Autorizzato dunque da tale pubblica venerazione converrebbe 
ogn' uno di lagrime provvedersi, e con amari singulti lo stato 
infelice della Cristianità deplorare. Scoprendosi per ultima e alla 
sfilata marciare l'innocente svergognata, Candia ch' estinta sotto 
le furie dell'esterminio gemendo, sospirando dimandò per tant' anni 
con stupore affannato ajuto, difesa e soccorso; ma non lo ritrovò 
nel cuore indurato dei Principi cristiani; sicchè, languente, 
svenata, diserata ed oppressa sarà e viva e morta perpetua 
martire della nostra adorata e santissima Religione.</p>
<p>Al possesso dunque di questi trionfali onori nacque Sultan Mehemet 
il primo giorno dell'anno 1641: e entrato il settimo 
dell'età sua fu proclamato Imperatore, impugnando con una mano lo 
scettro e con l'altra approvando la morte di Sultan Ibraim suo 
padre. L'acconsentire fu violenza lusinghiera, non volontà 
mendicata, ben sapendo che quando li principi Ottomani pretendono di 
farsi tiranni aperti dei sudditi, allora divengono schiavi 
miserabili de' loro soldati; tanto successe con forma esecranda, ed 
inaudita in questa ultima discendenza delli tre fratelli, che 
tumultuando con furor le milizie fecero di due Imperatori, due 
criminali, e di due Re, Osman e Ibraim, fecero due Dei nella vita 
infelici. Per non vi esser dunque altra investitura nella monarchia 
Ottomana, che ereditasse la sciabola, questa dal Muftì capo della 
religione ed espositore dei dubbj del popolo, gli fu pubblicamente 
cinta nella Moschea di Jup, prestando solenne giuramento sopra 
l'Alcorano. In questo strano divario di positura dei luoghi e dei 
costumi, che nella moltiplicità si resero varj e incostanti: 
perchè nel corso breve e, ristretto di otto anni restarono sedici 
primi Visiri deposti e tagliati, uno dei Muftì morto ed altri dieci 
proscritti; seguite in Asia quattro strepitose ribellioni, arrivati 
li contumaci a spiegar l'insegne e a piantar li squadroni per 
decidere con temerario ardire, e in aperto sporte le loro 
pretensioni sino a Scutari, che vuol dire assalito con l'armi il 
regio trono con operazione odiosa, feroce e detestabile. Di più con 
altre quattordici pericolose sollevazioni commosso e confuso il gran 
recinto di Costantinopoli, tra Spahi e Giannizzeri. In fine da 
questa fiamma impetuosa e vorace, da questo moto barbaro e crudele 
non restò risparmiato, nè esente lo stesso sangue reale, chè 
l'Ava vecchia in età d'ottanta anni, nominata la Chionel, che fu 
madre prodigiosamente di tre Imperatori regnanti successivi, 
convenne sotto laccio indegno perdere la vita; donna per altro 
altiera, imperante, ch' elevata nella libertà e nella direzione del 
marito Sultan Acmet, avida d'applausi, e che precedeva nella 
venerazione, aspirata ancora col continuare nell'eminenza del 
comando, ed avrebbe di maligno concerto acconsentito di deponer il 
nipote vivente per dar la mano ad innalzare Solimano fratello, 
cui privo d'assistenza e di madre avrebbe sperato di subentrare e 
mantenersi nel posto.</p>
<p>Tutti questi tragici avvenimenti sarebbero stati capaci a 
contaminare e sovvertire l'animo del Re, accrescendogli gelosie e 
apprensioni per farsi rapace, crudele, benchè tenero e incauto, ma 
quello che lo scompose, atterrò e lo intimorì ancora, fu il 
tumulto terribile, l'unione insidiosa delle milizie, che inasprendo 
i sudditi, fomentando l'iniquità, screditando il zelo, infamando il 
governo e disonorando sè stessi, accorsero con voci e con strida, 
con strepito e clamori, a dimandare sfacciatamente dieciotto teste 
degl'Agalari, primi domestici del serraglio, tanto eunuchi bianchi, 
che negri, col Cozà favorito della Maestà Sua.</p>
<p>Questo successo enorme e fatale che nel rigore e nell'esecuzione 
non ebbe (forse) pari l'esempio, restò così fortemente nel cuore 
scolpito ed impresso con turbazioni nella mente del Re, che di 
quando in quando si rivolgeva all'indietro, con moti convulsivi e 
violenti, parendo d'avere alle spalle l'anime di quei martiri, e 
tale apprensione pare che sia in gran parte la causa, che sdegna il 
soggiorno di Costantinopoli ed abborrisce la vista delle stanze del 
serraglio. Dopo di che si ritirò a Sentan, e non mai pago, nè 
sazio si diede alla campagna senza ritegno alle caccie più 
selvaggie d'animali e di fiere, e quanto più nei boschi e nelle 
foreste incautamente s'inoltrava tanto più abbandonando le redini 
al governo, le lasciò all'intiera disposizione della Validè Madre 
Regina, che ripartito il comando dell'Impero col sagace Mehemet 
Chiupruli primo Visir, si mantennero nell'assoluto dispotico governo 
di tutta la Monarchia, imprimendo nell'animo del Re quattro massime 
empie e tiranniche per sussistere nel Trono e mantenersi franco 
nella direzione degli affari, e furono:</p>
<p>Viver fuori della città di Costantinopoli, ch' è la motrice e 
fucina delle sollevazioni. Tagliar teste alli Bassà, e delle 
spoglie arricchirsi. Affaticar le milizie in guerra perpetua, non 
lasciandole mai in ozio, nè unite. Affaticar non meno che aggravar 
per via di contribuzioni li popoli per renderli obbedienti, e nella 
miseria infelici.</p>
<p>È dunque il Sultano di statura ordinaria, di corporatura 
piena. Fitto il merito nel petto, il collo corto e messo nelle 
spalle lo fa apparir assai rivelato per dietro. Ha temperamento 
melanconico; è di color bruno. La fisonomia è fiera per l'occhio 
grande e guardatura bassa. Di salute era cagionevole nella 
gioventù, indebolite e dolenti le parti estreme, che senza appoggio 
difficilmente si reggeva. Ora pare che con l'età si rinfranchi; 
mangia assai e tre volte al giorno, cioè all'aurora, a mezza 
mattina ed a vespero. Non beve vino, anzi tiene nausea a vederlo; ed 
è come li abstemj per ordinario famelico, perchè quando il corpo 
non resta da elisiri o dal vino rinvigorito, pare che ricerchi 
maggior copia di cibo per sostenersi ed alimentarsi; e a questa 
opinione non ripugna l'Henechin Bassì, ch' è il proto medico ebreo 
fatto turco.</p>
<p>Nel resto non eccede la Maestà Sua nè in virtù, nè in vizj, ed 
è piuttosto eguale che superiore a tal fortuna, perchè s'egli è 
avaro, non è crudele; se costante non duro; se grazioso non debole; 
se avido di regnare è osservante de' Riti e della Legge; se zelante 
non indiscreto e rigoroso; e se tenero padre de' figliuoli non 
tiranno de' fratelli, essendo solito dire, che la natura ha voluto 
che sia pietoso, la dignità severo, ma nè la dignità, nè la 
natura mi obbligano ad esser fiero e crudele. Ma se per altra parte 
nelle delicatezze e superfluità del vivere e nella lautezza delle 
tavole profonde gettando inutilmente gli acquisti di tant' oro, 
oltre il mantenimento della stalla di sopra 4000 cavalli, si può 
con l'esercizio della caccia iscusarlo, e con l'inclinazione pronta 
alla guerra moderare l'eccesso.</p>
<p>Tuttavolta benchè sia grande il Sultano di stirpe, d'aura, di 
turbante e d'Impero, l'hanno con varj stimoli e con replicate 
invenzioni effeminato di tal sorte, che la chiaja Cadun governatrice 
delle schiave e soprintendente delle donne, non piacendole tante 
riserve di riti e di costumi, l'ha finalmente vinto e assoggettato, 
facendolo servo del senso, dell'uso e dell'inganno, perchè oltre a 
Junus Kasacchi favorita regina conversa con fomite depravato, e con 
altre sette odalische si trattiene: sicchè oh Dio grande! quali 
muraglie sono nell'ampiezza della terra, o più barbare o più 
impure o più sacrileghe di quelle del serraglio? Fortunata donna, 
però, è la stessa Kasacchi, perchè nell'intemperanza del Re 
Sultano, che con tant' arte d'inventati sortilegi, ha procurato 
divertirlo, ciò nonostante gode e si mantiene nel privilegio 
d'esser riconosciuta e venerata per sola Madre e Regina. Stimasi 
questa essere nata in Castel Seleno dall'Illustrissimo Menzano con 
la moglie di Papa Giorgio, come Amurat terzo ebbe in moglie l'altra 
di casa Baffo, sicchè da' funerali e dalle ceneri dei sepolti regni 
di Cipro e Candia sono rinate le regine per comandare al Regno 
Ottomano. Tuttavolta la pubblicano per Cerchieja, come di nazione 
più nobile e rispettata tra' Turchi.</p>
<p>È in età di 25 anni, di statura grande, per quello si comprende 
dalla lunghezza degli abiti. Gracile di corpo per quello si ricava 
dalle cinture ed anelli, essendo di carne delicata e di occhio 
ceruleo. L'ama però il Re, e la stima al segno maggiore, praticando 
con lei quello che gl'altri Imperatori non hanno accostumato, cioè 
di mangiar con moglie e figliuoli, sicchè trattenendosi nelle 
delizie della mensa Imperiale, pare che uniti e di accordo si 
saziano alla grande.</p>
<p>Ora tiene due figliuoli maschi e due femmine. Il principe si chiama 
Mustafà in età d'anni undici, di complessione delicato e gentile, 
ma pronto ed arguto nelle risposte, essendo nominato Effendi per 
essere allo studio inclinato, tenendo per suo Cozà il figliuolo di 
Vani, sartore del Re. In fine seguì il taglio e la circoncisione in 
Andrinopoli con quella pompa e splendore che fu alla Serenità 
Vostra, nei pubblici dispaccj, puntualmente rappresentato, essendomi 
con studio e con desterità impiegato per divertire a Vostre 
Eccellenze una superflua e considerabile spesa per la spedizione di 
Chiaus a Venezia ed invito d'Ambasciatore o di Bailo alla Corte; 
tutto riuscito con soddisfazione dei Turchi e con approvazione 
benigna di questo Sapientissimo Senato. Nel resto si compiace il Re 
d'esporlo alcune volte al popolo nell'andar alla Moschea, facendolo 
innanzi lui cavalcare assistito da' Bustangi, che all'intorno 
l'assicurano, e di già si va alla Corona di tanto Impero maturando.</p>
<p>Acmet creatura di tre anni, e secondogenito nacque in mio tempo 
all'esercito e in luogo ignobile di Provadia. Può la fortuna 
incostante così prospera come avversa elevarlo in un punto al 
soglio, o precipitarlo nell'abisso, renderlo tenero e molle 
nelle delizie, e sottoporlo a supplicj con sentenza 
irrevocabile di strage sanguinolente, da non terminarsi mai nella 
stirpe Ottomana, non stimandosi sangue o congiunzione, dove regna la 
ragione dell'Impero e dello Stato, mentre più col sangue domestico 
che con l'armi vittoriose s'è l'autorità dei Sultani stabilita e 
accresciuta. La Figliuola Aidè si ritrova, in età di sette anni e 
resta collocata in matrimonio a Cologlù Musaip, favorito, ma con 
diverso concetto, che passa in Cristianità, supponendosi che 
l'imparentarsi col Monarca sia gloria e felicità, anzi all'opposto 
tutti lo registrano per fatale disgrazia, ed ogni Bassà e grande 
fugge l'incontro, perchè queste Sultane sono temerarie ed ardite, 
capricciose, insolenti, ch' esercitando una predominante volontà 
libera sopra i mariti, li trattano da schiavi, li ripudiano, li 
battono, dipendendo da loro arbitrj sfrenati le vite, gli averi e le 
fortune; oltre che i figliuoli delle predette Sultane non possono 
per legge fondamentale di Stato avere altre cariche o impieghi, che 
Capigi Bassì, cioè Capi dei portieri del serraglio o Sangiaccati.</p>
<p>L'altra piccola figliuola si chiama Attigiè, cioè Sparaviere, 
nata ultimamente a Babà Daghi dalla Tulbeias, cioè Rosa Bianca, e 
tuttochè si trovi in età di due anni, resta promessa in matrimonio 
a Carà Mustafà Caimacan in età avanzata di 60 anni.</p>
<p>Vi è poi la Validè, ossia Madre Regina di nazion moscovita, che 
si chiama Zam, che vuol dir Anima, è in età di 50 anni che 
all'ingiurie del tempo resiste, e si mantiene con un ascendente 
favorabile, con punti fissi e determinati, senza stilla retrograda, 
che la rese ne' tempì passati rispettata, e nel rispetto universale 
si fece libera: onestò le sue ritirate: uscì a suo piacimento dai 
serragli: si divertì con abiti sconosciuti in più giardini, avendo 
pratiche e trattenimenti secondo il genio e, propria soddisfazione. 
È costante la fama, ma più costante la credenza nel popolo, che 
sia stata amica più che matrigna del principe Solimano, e quelli 
che vorrebbero sopprimer la voce o coprire il trascorso sostentano 
che zelo pubblico ed affetto politico la indusse a ciò fare. Non 
ostante si mantiene al giorno presento nella maggior venerazione 
appresso del Re, essendo compartecipe de' consigli e degl'arcani 
della Monarchia, tenendosi sempre unita con quelle Odalische che 
possano più facilmente sprintare il favore, e questo partito ha 
sempre nei serragli prevalso. Tiene per ultimo un fratello, 
che vedendolo per la strada a questuare e mendicare il vitto, 
vendendo frutti, lo riconobbe, lo ricomprò, e sarebbe cosa da 
romanzo il passare più oltre.</p>
<p>Costui si dimanda Jusuf Agà; vive ritirato al Mar Nero senza 
pratica e senza conversazione, mantenendosi con appanaggio 
conveniente di feudi di moschee acquistati col denaro della sorella. 
In somma è una pianta inutile che non produce nè fiori, nè 
frutti, anzi è un cipresso di sola mostra e di niuna sostanza. In 
sentinella poi di questa casa Imperiale Ottomana sono in custodia, o 
sono custoditi li due principi fratelli Soliman e Orcano.</p>
<p>Il primo è di complessione gagliarda e robusta, di statura alta ed 
assomiglia al padre; è di naturale feroce, superbo altiero, ma 
altrettanto disinvolto e generoso, professando coll'animo e con 
l'inclinazione essere acerrimo nemico de' Cristiani, nutrendo 
spiriti fieri ed armigeri. Tiene concetto tra le milizie, ed in una 
rivolta di popolo e ammutinamento de' soldati, quando tra breve 
tempo succedesse potrebbe al Soglio Reale essere elevato, 
ritrovandosi ancora li figliuoli del Sultano tra le fascie e la 
minorità. Del secondo poco si può dire essendo mal abituato, 
asmatico e sempre infermo. Tiene la madre viva nel vecchio 
serraglio, sicchè non avendo condizioni insigni, resta in 
conseguenza negletto e inconsiderato; ritrovando per timor della 
morte col sangue ghiacciato, stimando gran fortuna il mantenere la 
vita in stanze riservate e in perpetua carcere; essendo solo 
permesso di salutar ogni giorno la Madre Regina, venendo serviti da 
schiave negre, orride, vecchie e d'altri eunuchi mori, che ogni tre 
mesi si mutano. Quasi nella stessa forma restano le donne nei tre 
serragli guardate, cioè nel nuovo vi possano essere 320 donne in 
circa, nel vecchio da 400 donne dismesse, e nel terzo 
d'Andrinopoli 300. E questa turba di donne infernali, per la 
turbazione dell'animo e per le dissolutezze e lascivie del corpo 
sono in demonj incarnate e trasformate.</p>
<p>Per loro abitazione dunque serve il serraglio grande di tre miglia 
di recinto, con giardini, boschi, laghi e bagni, avendo il loro 
ripartimento separato in forma di claustri con dormitori e refettori 
insieme, assistendo ad ogni dieci una vecchia di guardia, che 
lo ammaestra ad apprender lavori di ricami, musica e balli, 
scacciate le maestre ebree, che per mezzane a quelle porte 
servivano.</p>
<p>Possono essere queste donne 320 in circa con le serventi, che in 
più dura servitù si ritrovano, avendo di paga e di trattenimento 
al giorno dall'Emir di Costantinopoli dalli dieci aspri sino a mezzo 
reale, dopo che del 1665, uscì il Gran signore di 
Costantinopoli, sebbene in qualche solennità grande ed in giorno di 
estraordinaria allegrezza si dona libertà a 40 o 50 di loro, 
maritandole ancora, dandogli denari, vesti e gioje per dote.</p>
<p>Nel serraglio vecchio, che fu la prima fabbrica Reale, che fondò 
Mehemet II, di giro d'un miglio, saranno da 400 donne, dismesse ed 
altre schiave delli Sultani morti, le balie dei Principi ed altre, 
che per castigo o per mortificazione ivi si rinchiudono, tenendo 
ogni una di loro gioje a parte e denaro nascosto, che in tempo delle 
loro maggiori prosperità, seppero con arte ed ingegno guadagnare e 
rapire. Da questo luogo dunque erano soliti sortire discorsi e 
novità per fomentar le milizie, nutrendo corrispondenze secrete con 
li Ministri deposti e fatti musuli, tutto in ordine di battere e 
screditar il governo, sollecitate dalla propria ambizione per 
reggere e dominare, procurando con tali emozioni d'innalzare al 
trono imperiale li Principi cadetti loro figliuoli. Pure nel 
serraglio d'Andrinopoli vi saranno altre 300 donne, accrescendosi 
ogni giorno più il numero, per ivi ritrovarsi le Regine e le 
Casachi favorite, che a gara l'una dell'altra fanno con stimoli
forti sentire all'intemperante Re il rigore delle loro fiamme: che 
sarà sempre giustizia, che un tiranno tormenti l'altro.</p>
<p>Tutte queste donne dunque sono indifferentemente guardate da truppe 
molteplici d'eunuchi negri sino al numero di 400, che sono 
immagini dello spavento e del terrore, venendo la maggior parte di 
costoro da Barbaria ed altri d'Egitto rasi e stranamente mutilati, 
consistendo la loro bellezza nella deformità, perchè li più 
brutti e scomposti sono dall'universale stimati li più belli e 
graziosi. In somma sono Cerberi crudeli, latranti appassionati, 
invidiosi, maligni, che sempre inquietano, gridano, e concitati 
odiano tutto, non conoscendo altro respiro, nè altro cielo, se non 
quello che spira e influisce varietà e incostanza nel serraglio, e 
sotto pretesto di fedeli indagatori e puntuali alle guardie, 
battono feriscono, chi ammette le riserve e chi passa il limite alle 
soglie profane. V'è un altro genere di mezzi uomini oziosi, 
superflui dalla natura negletti, ma altrettanto osservanti e 
osservatori nel serraglio, benchè in qualche numero riformati, che 
sono li Zuzè-Dilsii, muti, nani e buffoni coi quali il re si 
diletta, e lo servono di prendere li memoriali dal popolo, quando 
esce al venerdì alla Moschea; con questi si compiace la Maesta Sua 
di parlare con taciturno linguaggio, e lo fanno con tale prontezza e 
facilità, parendo che con le mani e con gesti articolano le voci, 
mentre la grandezza dei Sultani fu sempre solita nel contenersi a 
profferir parole, mantenendo il rispetto e sostenendo quella 
gravità, che se è non continuata nel Principe, non è punto 
stimata, nè giovevole. 
In questo nicchio ristretto mi sarà permesso di collocare il nuovo 
nome di Cassun Cingi, zingano ballarino, che invaghito il Sultano, 
nelle feste delle nozze del taglio, della sua agilità, l'introdusse 
in serraglio, lo dichiarò favorito e dal favore passò in momenti 
nella più distinta confidenza, ancorchè costui sia d'infima ed 
abietta estinzione, nato di zingano e di madre incognita; tuttavia 
le sue maniere sono teneri, insinuanti con attrattive efficaci nel 
parlare e nel modo dolce e begnigno di conversare, che di già si 
trova avanzato in ricchezze ed in ogni sorta di prosperità, dove 
sotto questa torbida impensata innondazione delle regie compiacenze, 
resta ogni altro favorito obliterato e sepolto, avendo la di lui 
sagacità fatta divenir arte quella che per prima veniva chiamata 
semplice fortuna; sicchè il fermar l'acqua che per forza o per 
natura cade veloce non sarebbe impedir la corrente ma violentarne 
l'impeto ed accrescer il pericolo con danno maggiore: in somma tanto 
può la fortuna in quel paese, che dalle miserie al colmo delle 
grandezze solleva, e anche dalle felicità al precipizio sommerge.</p>
<p>All'opposto con sopraciglio riguarda, tratta e comanda con rigore 
gl'altri eunuchi bianchi, che in numero di 32 Agalari, e sino ad 
altri 100, che pure da Barbaria vengono trasportati in tenera 
età, sono allevati con lo studio dell'Alcorano e con altri 
esercizii possono con la buona educazione pulire i diffetti più 
rozzi della natura, giungendo pure questi ad esser direttori 
delle quattro Odà, ossiano camere del Regio servizio, sicchè 
dall'ultima, che è la suprema principiano a conversare coi grandi 
del serraglio con li Bassà di fuori, entrando nella camera reale, 
sino al numero di 60, e sono degli più attivi, modesti e 
disciplinati, in età di 30 anni in circa, tra quali ne restano 
sei prescelti ed ammessi nella maggior confidenza come degl'eunuchi 
bianchi. Quattro sono le cariche riguardevoli più vicine al 
Sultano: Scilitar Agà, che porta la sciabola. Zoccadar Agà, che 
porta il giamberluco. Rechiptar Agà, che porta il calamar, Dulbent 
Oglani, che porta il turbante. Duganzi Bassì primo de' falconieri, 
e Carrià Chiajssi custode del tesoro di dentro. Questi con altri 
sei s'uniscono sino al numero di 12 e s'addimandono bisaczi per la 
postatura del coltello lungo e sottile, a differenza di quelli che 
sono in attuale servizio.</p>
<p>Anche degl'eunuchi bianchi, quattro sono le cariche riguardevoli e 
più vicine al Sultano. Il primo è il Capi Agà, che è capo della 
porta del serraglio; parla a voglia sua al Re, e sempre gli 
accompagna le lettere d'importanza, gl'avvisi secreti, li memoriali 
di stato, e li più gravi negozii passano prima per le sue mani 
innanzi di arrivare alle orecchie del Re. Il secondo è il Casnadar 
Bassì, che dall'Imperator Solimano fu istituito <foreign lang="lat">ad honorem</foreign>. 
Tiene il nome ma non l'esercizio; non tocca danaro avendo la 
direzione e comando sopra tutti gli operari che lavorano nel 
serraglio per le persone Reali. Il terzo è il Chilergi Bassì gran 
dispensiere della tavola, e sopraintendente di tutti li regali, 
mangiativi, zuccheri, odori, che dall'India e di Cairo capitano in 
serraglio. Il quarto è il Serai Agassi primo maggiordomo, essendo 
la di lui incombenza di riveder tutti gl'appartamenti, provveder a 
quello occorre, e comandar a tutti gli altri officiali subordinati. 
Questi tre ultimi però non parlano al Re, se non interrogati per le 
loro cariche.</p>
<p>Per uscir dunque fuori, Serenissimo Principe, da questo serraglio 
incantato (che è un laberinto d'orrori ed inganni, un fascino 
mostruoso, nel quale vi si perde la memoria e l'ingegno), farò 
passaggio alla sfera più alta de' riguardevoli Ministri, convenendo 
per ogni rispetto parlar prima del Muftì, ch'è capo ed interprete 
dei punti ed articoli dell' Alcorano. È dunque lo stesso 
Muftì superiore all'ecclesiastica disciplina; ma per dire meglio 
empio custode e zelator falso della legge, stimato dal Sultano, che 
sempre in piedi lo riceve, e da' popoli venerato.
Era la dignità in vita, e alle volte al primo visirato passava; ma 
Sultan Murat ad esempio d'Augusto Cesare, che conobbe esser 
opportuno e conveniente d'unir le due supreme potenze spirituale e 
temporale, sacerdozio e regno, prese e usurpò il titolo di Sommo 
Pontefice, così con novità non più udita tra Maometisti rapì 
quello di Vicario di Dio, e nello stesso tempo privò di vita 
Cussein Effendi allora Muftì, che seguitato poi l'esempio da 
Mehemet regnante fece morire in Bursia Hazesade Effendi Muftì di 
conosciuto valore, sicchè resta al segno maggiore diminuito il 
rispetto, e disautorizzata la dignità del sacerdozio profano. E se 
li Romani non lasciavano mai montar a cavallo li sacerdoti di Giove, 
volendo inferire, che non si doveva permetter autorità nel 
temporale agl'ecclesiastici, così i teftà, che sono rescritti o 
responsi, se si può o non si può, vengono nella giudicatura civile 
religiosamente osservati; ma quando il caso non corrisponde al 
teftà e al quesito legale, li giudici per esser diversa l'istanza, 
pronunziano decisioni e sentenza contraria, e pare che questo scanso 
si vadi dolcemente introducendo e praticando. Lasciai alla mia 
partenza per Muftì Alì Effendi, che fu Cadì dell'esercito in 
Candia, uomo dotto, integro, della legge, e che seguita la sua 
coscienza, ma altrettanto rigido, austero e abborrito 
dall'universale, come mal gradito e ricevuto da' Ministri de' 
Principi, non avendo riguardo, nè considerazione a niuna 
capitolazione di pace stabile e conclusa, giudicando sempre conforme 
al rigor della legge e alla deposizione, o giuramento dei testimonii 
che lo più il falso pronunziano, e al più offerente si vendono; 
oltre l'esser inclinato di suo genio perverso più alla guerra che 
pace, e più facile a pigliar delle risoluzioni, che le persone 
savie sfuggirebbero. Tutto all'opposto del vecchio Mincarizade suo 
predecessore, il quale in ogni incontro e cimento sempre sostenne 
che l'Alcorano imponeva la guerra e l'esercizio delle armi, quando 
li Turchi non possedevano Stati e Dominio, ma ora che con tanta 
gloria e impero hanno acquistato bisognava l'una conservare e 
l'altro sostenere senza azzardo e pericolo. Tutti gli Ulemà 
poi, che sono quelli della legge, in più ordini divisi, devono con 
prove essere nati da' Turchi, innanzi essere all'esercizio ammessi. 
Questo è un corpo unito, valido e da stimarsi, che combatte e 
confonde più con la dottrina, che con l'armi. Al mio giunger a 
Costantinopoli era appena aquetato il tumulto e i discorsi repressi, 
non potendo soffrire a lungo l'assenza del Re e l'assoluto abbandono 
in che rimaneva la città, dicendo però ch' è divenuto spergiuro 
non osservando il giuramento, che bisognava il suo matrimonio 
ribenedire, che li principi figliuoli non potevano legittimarsi nè 
all'impero succedere; tuttavolta con la forza si ridussero al 
dovere, e restarono da Costantinopoli proscritti tutti quelli ch' 
erano fuori d'officio, e si ritirarono nelle case del mar Nero 
ingrassandosi d'oziosità. Questa, Eccellentissimi Signori, per 
ordinario è la peggior sollevazione che nasce tra' Turchi, perchè 
come abitano vicini e uniti alla moschea di Mehemet, così dentro le 
loro conventicole mormorano e dispongono e serrando subito li 
tribunali fermano la giustizia e le leggi con la violenza, e alle 
volte per terrore maggiore si fanno lecito di spiegare con le mani 
di malcontenti il venerato stendardo verde del profeta, come cosa di 
superiore virtù e, di somma riverenza. Tutti li sopradetti e li 
seguenti ancora, dipendono dall'autorità del Muftì, cioè li 
giovani studenti di Costantinopoli si chiamano Mudens, gl'Imani sono 
Parrochi, li Talismaij sono Ministri intelligenti, che cantano 
dentro le moschee, li Mesini sono quelli che gridano, e vociferano 
le orazioni sopra le torri, li Cadì sono giudici ordinari, due sono 
li Cadileschieri, il primo di Grecia, il secondo di Natolia, 
seguitano sempre la Corte, e come giudici militari intervengono e 
sedono in Divano sopra li Bassà, tengono turbante privilegiato, e 
negl'anelli grandi i loro nomi colpiscono con parole, come pratica 
solamente il Primo Visir. Li Dervis sono santoni: li Eremiti vanno 
ignudi, e con ipocrisia stentata camminano per le ville e per le 
città questuando: gl'altri si ricovrano nei monasteri a fare 
esercizi spirituali il martedì e venerdì. Due altri ordini pure 
sono a parte, cioè l'Emiri, che con lane verdi nei turbanti 
pretendono essere discendenti dal profeta, e si chiamano Seidi, che 
vuol dire martiri. Questi saranno in Costantinopoli tremila col loro 
capo Nachip Effendi,  che li regge come giudice, o Musà, 
essendo in credito e riputazione, intervenendo sempre nelle 
pubbliche funzioni. Queste teste verdi sono dall'universale per 
ventose e per pazze tenute, e certo che li loro portamenti, azioni 
tetre ed oscure fisonomie potentemente lo dimostrano, non isdegnando 
ad ogni incontro essere testimonii falsi e mendaci. Il Gran Signore 
però usa con loro tratti di cortesia e di benignità, dandosi ogni 
anno 4000 reali per dispensarsi indipendentemente tra loro e a 
quelli che presentemente in Costantinopoli risiedino.</p>
<p>Nell'altro ordine sono li procuratori delle Moschee chiamati 
Mutesiolì, e questi dal Chislar Agà eunuco moro dipendono. Sola la 
moschea di Bajazet Secondo, che è la più ricca e opulente resta al 
Muftì raccomandata, tenendo in assegnazione quantità di terreni 
dalle parti d'Asia e Europa chiamati nella lor lingua uscuf, sopra 
dei quali livelli perpetui si fondano, non potendo esser dal Re 
pigliati, non sottoposti a debiti, e non passando in linea 
traversale, ma nella sola dritta maschile, è la cagione e il 
riguardo che pochi applicano a comprarli.</p>
<p>L'entrate poi s'impiegano fruttuosamente nel mantener le fabbriche, 
nel sostener li Ministri, nell'alimentare e educare li figliuoli, 
nel provveder al consumo d'oglio, spese ai pellegrini, bagni per 
l'abluzione e altre opere meritorie e di carità; ma non con troppa 
carità, se sopravanza denaro, lo danno ad usura sopra bagni a 12 
e 14 per cento. Il vero è che le fabbriche di queste ample, 
sontuose e magnifiche Moschee sono tutte erette con spesa immensa, 
conforme al decoro, anzi la gloria di sì eccelse fabbriche daranno 
testimonianza perpetua alla posterità della loro grandezza.</p>
<p>Non possono però in quelle intervenire in tempo d'orazione le 
donne, conforme l'Alcorano, e come non hanno in paradiso d'entrare, 
non godono che la vita presente temporale relegato dopo morte le 
loro anime in certo luogo dove non sentiranno nè bene nè male. Le 
Moschee dunque sono dagl'Imperatori trionfanti fondate, e le memorie 
chiaramente lo mostrano.</p>
<p>Meditava pertanto Mehemet regnante di fabbricarne una a Concapì, 
dalla parte della Propontide, e si potrebbe l'impiego sommamente 
bramare, perchè in un'opera maestosa si divertirebbe, ricercandosi 
non meno oro, che tempo, e nel consumo dell'uno e dell'altro 
forse dalle molestie e dagl'insulti resterebbe esente ed illesa la 
Cristianità, mentre Dio pietoso permetterà un giorno che quelle 
Moschee, nidi ripieni e ricettacoli infetti di tutte l'imprecazioni 
più odiose e esecrabili, restino da culto Divino purificate, mentre 
con cerimonie barbare funestano gl'altarì, in luogo d'adorarli, a 
segno che ne anco possano riverir la Religione se prima con la 
scelleraggine non l'hanno violata.</p>
<p>Dovendosi ora della persona d'Acmet Primo Visir discorrere, 
conviene che brevi parole precedino di Mehemet Chiuparlì suo padre, 
il quale nel 1655 entrò nella privanza, e visse in 
quella sette anni, morendo con nuovo esempio nella Casa Reale degli 
ottomani e nel musulmanesmo, lasciò della fortuna, della carica, 
del favore erede il predetto suo figlio, con una osservazione la 
perniciosa, la più maligna, che giammai a suoi danni avesse la 
Cristianità ricevuta, perchè anche in altri tempi Mehemet fu Primo 
Visir di tre imperatori, Solimano, Selin, Amurat, ma non lasciò a 
sua disposizione il favore. Nacque dunque il Visir a Chiupusli, 
piccola villetta della Natolia, essendo oriundo albanese. Tiene per 
moglie una donna ordinaria, non avendo voluto a sultane sottoporsi, 
nè apparentarsi con sangue reale. Non tiene posterità, nè 
speranza d'averla, ma in ogni ordine è circondato da parenti, tutti 
di feudi provveduti e dispensati dalla munificenza imperiale. Fu del 
padre da principio per la via della legge e dello studio 
incamminato, ma il suo ascendente ad altro cammino rivolto, avendo 
dalla puerizia sino alla gioventù, provato in tutti gli incontri 
felicissimi successi; ottenne li bassalaggi di Damasco, Aleppo, e il 
Caimessa nato di Costantinopoli, e entrando in grazia l'anno 
1662, fu al supremo grado destinato con titolo il Primo 
Visir, che in Divano è capo dei consiglio; in città Luogotenente 
generale, e negli eserciti Vicario e Dittator della monarchia. A lui 
si diede il sigillo d'oro che venerato continuamente al collo si 
porta, dentro del quale v'è il solo nome del Sultano scolpito. 
Vuole però la Maestà Sua essere di tutto informata, che del Visir 
si loda la prudenza negl'uffizii, la desterità negli impegni, e 
tutte quelle gran forme che stabiliscono una esperienza virtuosa in 
mezzo alle fluttuazioni degl'affari tutti scabrosi e profondi nel 
secreto e nell'artifizio. Ora in Andriopoli intimandosi guerra, 
esponendosi l'asta caudata, il pubblico Divano s'intermette 
riducendosi il Bassà nella sua casa, e con deposizione sommaria e 
verbale di due testimonii, le sentenze pronunziano. Ritrovandosi 
dunque in questo posto cospicuo sono ormai 14 anni, che 
assueffatto, anzi radicato nel superiore comando, che merita 
piuttosto il nome di potenza che di autorità, sussiste nel decoro e 
nella gravità de' maneggi in età di 42 anni. Ha studiosamente 
nell'animo del Re sempre insinuato non esser bene la mutazione 
frequente di cariche nel governo, e principalmente quella di Primo 
Visirato, e certo, che come la massima riesce di sommo 
estraordinario profitto a Musulmani, altrettanto è pregiudizio 
sensibile a tutte le franche ed estere nazioni. È vero però che a 
tale sagace abilità unisce il proprio interesse in sicurezza e 
riguardo; perchè sapendo il genio e la propensione del Re a non 
ripigliare la stanza di Costanopoli lo riconferma e trattiene nella 
primiera fissa opinione, mentre la Maestà Sua vive con libertà 
intiera e fuori d'osservazione, ritrovandosi il regio serraglio in 
grandi pianure disteso, bagnato in più parti dal fiume Tunza, o 
trattenendosi nell'altro nuovo d'Acrubnar, cioè acqua bianca, tre 
ore lontano d'Adrianopoli, eretto con la spesa di 200 mila reali.</p>
<p>Ma riflessioni politiche a più alto segno si estendono, mentre con 
l'assenza sua dalla reggia le milizie disunite, snervate le guardie, 
ridotti li Giannizzeri a numero debolissimo di due mille, che con la 
gente di servizio del regio serraglio, e con le corti del Visir e 
dei Bassà, possono ad ogni torbido atto con vigore supplire, oltre 
che a Costantinopoli ritornando, sarebbe costretto a levar molte 
delle contribuzioni introdotte, senza delle quali gravose 
riscossioni non potrebbe certamente sussistere, nè resister alle 
spese. Contottociò l'universale dei popoli e di gente più 
discretà e, civile discorre e conferma: che il Sultano non deve e 
con può, senza impegno dell'armi allontanarsi di continuo dalla 
reggia e dal trono: per questo innalzarsi delle voci, inasprirsi i 
clamori, dolendosi e contristandosi che in assoluto abbandono lasci 
l'imperiale città, la sede dei Monarchi ottomani all'arbitro delle 
rapide incursioni de' Cosacchi, indifese le Moschee, obliterati li 
sepolcri de' maggiori, incustodito il tesoro, sprezzate le 
delizie del mar Nero, e rese inabitabili, solitarie e selvaggie le 
stanze pompose e dorate di cospicui serragli; il Visir però con 
avvedutezza e con desterità singolare studia di coprire 
l'ommissione, divertisce il discorso, e differisce a tutta forza e 
potere l'impegno, anzi con nuova forma inventata dalla sua prudenza, 
senza sparger sangue, nè render il Re odioso e crudele, impone per 
penitenza all'accidia degl'oziosi di transferirsi in pellegrinaggio 
alla Mecca, e visitare in Medina il sepolcro del profeta. In tale 
pacatezza di governo gode i ricchi appuntamenti delle regie entrate, 
rilevanti a 400 mila reali, oltre li estraordinarii per grazie 
concesse per castighi rimessi, per onori impetrati e cariche 
dimesse. Pare però che dopo il ritorno suo di Candia si sia dato al 
risparmio e all'economia, anzi dato in preda all'avarizia, la quale 
d'ordinario con l'età e con il comando s'accresce, tenendosi da 
uomini più ben informati, che sopra ad un milion di zecchini nelle 
botteghe della nuova moschea siano riservati e custoditi, oltre la 
quantità di gioie e argenti ereditati dal padre. Ciò non ostante 
li suoi partigiani e dipendenti pubblicano il contrario, 
conoscendosi per tante prove, che il danaro soverchio e le decantate 
opulenze nelle mani dei Visiri sono e saranno sempre la causa della 
perdizione delle loro teste infelici. È ben vero però, che la 
spesa è trascendente, eccessiva, continuata e pesante secondo il 
lusso moderno e la pratica dei tempi presenti, perchè, di sua borsa 
sostiene 100 agalari d'onore, Alimenta 300 persone di servizio, 
paga in tempo di guerra 30 mila soldati, e provvede a 4000 
cavalli e camelli nelle stalle e nel serraglio suo, che è poco 
dissimile da quelle, vivendosi con dissoluta brutalità, averà da 
80 donne comprese le schiave, che è pur numero moderato per non 
aver posterità nè applicazione. Non tiene più moderazione nel 
bever, che a dismisura nella conversazione si perde, facendosi 
infermo per compiacersi, e per corregger il trascorso del vino, 
eccede in rimedio peggiore con acquavita, rosoli in ghiaccio, che lo 
rende gonfio alla testa, e qualche volta lento nelle operazioni.</p>
<p>Il Re lo compatisce, osserva e dissimula, non incliando di far 
mutazione in questa crisi di guerra atroce e di varii accidenti, 
fermato il rigore contro di lui in tempo dell'emozione dei 
Spahi e Giannizzeri al Danubio, tuttochÚ sopra tali scandalose 
inavvertenze non mancano però nel serraglio lingue malevoli 
occupate ed intente a demolire quella trascendente fortuna. Che 
fortuna troppo grande sarebbe di mantenersi illeso dall'insidie, e 
riservato s'appoggia e si trinciera con l'autorità della Validè 
Madre Regina, e all'ombra del negro Chislar Agà, offerendo generosi 
regali e presenti, ben sapendo che non v'è azione più dolce tra' 
Turchi, più grata e applaudita tra tutte le nazioni, che quella di 
ricevere e pigliare, che forza occulta e potente incanto è quello 
del donare, al quale niuna cosa per riservato che sia può resister 
e difendersi.</p>
<p>Col Bailo dunque di Vostre Eccellenze trattò sempre dai primi sino 
agl'ultimi giorni con placidezza e cortesia, e da tante sue lettere 
trasmesse a piedi della Signoria Vostra averà potuto comprendere il 
gradimento, la misura in che si ha contenuto ed espresso, e certo 
che da qual si sia Ministro in Cristianità e da quelli nelle 
legazioni da me praticati non avrei saputo d'avantaggio desiderare, 
perchè nè avanie, nè violenze, nè esborsi, nè minaccie m'hanno 
il Ministerio intorbidito. Solo nelli due primi anni le temerarie 
insolenze dei Corsari, le perfidie de' sudditi all'isole, gl'inganni 
nei porti e nelle spiaggie aperte del Levante mi diedero qualche 
disturbo e pensiero; ma sincerato delle candide operazioni e della 
pace costante, che dal canto di Vostra Serenità si manteneva, non 
alterandosi una sola sillaba de' trattati stabiliti, non prestò 
orecchio a false doglianze, a insulse malignità, donando intera 
credenza alle mie attestazioni: e se si potesse dar fede ad un turco 
infedele, direi a Vostre Eccellenze, che ad esempio degli altri 
favoriti e di cospicui Ministri brama sopra modo che la pace da lei 
giurata e conclusa resti con tutti li mezzi convalidata e sicura. 
Tal è la massima con che si dirige e governa, e che con tutta 
l'attenzione e riscontri ho potuto penetrare e scoprire, dipendendo 
da questa il riposo e la quiete della nostra adorata patria e 
sospirata libertà, pregando Dio Signore che questi siano presagi di 
verità infallibile, e che qualche impensato accidente fatale e 
funesto, non rendi deluso il mio ardentissimo zelo, essendo 
purtroppo varie e incostanti le vicende del mondo. Degli altri sei 
Bassà Visiri che sedono alla Banca, parte sono creature e 
congiunti del Primo Visir, anzi con duplicate cariche al Divano 
intervengono; introduzione nuova, che in poche testo il Ministero 
restringe, che il vassalaggio innalza, e non moltiplicando in 
persone superflue aggrega a se il concorso de' voti e della 
dipendenza.</p>
<p>Primo in ordine si ritrova Mustafà Calaglà genero di Sua Maestà, 
il quale entra a suo gusto in serraglio, e comandò il Sultano al 
Visir, che non parlasse di lui, essendo solo dedito a trattenersi 
con donne, natigli dopo il suo viaggio in Polonia otto figliuoli in 
un mese; insomma se nel favore entrasse il lusso, la licenza, il 
libertinaggio di Sultan Ibraim ritornerebbe, essendo prodigo nel 
donare quello degli altri, ricevendo oro non per accumulare, ma per 
disperderlo tra' serragli non conoscendo ritegno. </p>
<p>Per secondo vi è Carà Mustafà, detto Caimacan fu Bassà in 
Silistria, general in Valacchia e parente del Visir, nella di cui 
assenza e lontananza in Candia, poteva in sua vece subentrare, ma 
potè resistere alle tentazioni della vanità. Costui mandò a 
Dronzesco il Sanzacco, e ricevè sotto la protezione li ribelli 
Cosacchi, ciò non ostante si suol dire, che il mal fare non perde 
tutte le volte il malfattore. È però genero e favorito del Re, ed 
uomo ardito, violento, orgoglioso e feroce, ma altrettanto in ogni 
negozio facile e intraprendente, e chi s'appoggia a lui sì sostiene 
e s'innalza, essendo avido oltre misura d'argento e di danaro.</p>
<p>Per terzo vi è il Iusuf Agà, che nel giro delle principalì 
cariche si è trattenuto con li Bassalaggi di Filipopoli, di 
Bostanzi Bassì, e per due volte Camacan di Andrianopoli con la 
Validè, è soggetto severo, sostenuto e con apparenza di giusto.</p>
<p>Per quarto vi è Mehemet Defterdar di lucido ingegno, parlar 
pronto, e memoria profonda: scrive, discorre, e nello stesso tempo 
comanda e dispone; ma oltre la credenza si è fatto ricco e potente 
amministrando una carica gelosa, importante, dove tutto quello che 
gli dona la mano lo può pagare la testa, e nella deputazione al 
governo del Cairo convenne affatto offerir oro per non sparger 
sangue.</p>
<p>Per quinto vi è il Nisanzi, uomo di scarsa presenza e di poca 
elevatura: fu primo paggio del Re che portava il calamaro, e 
sopraintendente segnando tutti gl'imperiali comandamenti, ma 
è povero e di ristretti appuntamenti, sebbene la povertà non deve 
essere biasimevole, perchè è dono di Dio, e la ricchezza è dono 
di fortuna.</p>
<p>Per resto vi è Ibraim Bassà, che da piccioli impieghi è passato 
alli maggiori di scrivano, Chiajn del Visir bassà in Aleppo e 
Cairo, e al presente Serraschier generale degli eserciti in Polonia, 
essendo di corporatura pingue estraordinaria, ricco all'estremo, e 
ben disposto agl'interessi della Serenità Vostra. Tutti li predetti 
Bassà hanuo li loro assegnamenti in feudi regi, che possono 
annualmente rilevare dodici somme d'aspri, che sono undici mila 
reali in circa, e se l'amministrazione de' governi passati, e la 
speranza de' nuovi non rinfrancasse e soccorresse, non potrebbe alle 
spese eccedenti della guerra sussistere, nè provvedere al 
mantenimento delle loro corti e serragli. Tra loro però hanno 
introdotto di rispettarsi e onorarsi, allontanandosi dalla prima 
rigida e severa instituzione, conoscendo per prova che mantenendosi 
in tal forma, continuavano nel colmo della maggior estimazione. 
Insomma tutti li principati hanno le loro alterazioni che finalmente 
in deliquii e svenimenti declinano.</p>
<p>A questi susseguita Alì detto Chiossel capitan del mare, e fu 
Bassà di Morea. Siede per carica nell'ultimo luogo in Divano, ma 
tiene gran posto in serraglio, con corrispondenze malevoli, 
tuttochè intieramente non si faccia della partita del Visir. È 
vero però che le sue corse sono fortunate, e per lo più il suo 
ritorno acclamato, ma il mar della Corte è più del mar comune 
incostante, e quanto più da vicino si scopre, tanto più il 
naufragio è pericoloso. Con questo Ministro ho tenuta e accresciuta 
confidenza con bastante profitto; con Barbareschi m'ha agevolato 
riscossi e avvertenze alla Corte: con Dolcignotti e Castel Nuovo mi 
offerse di spinger squadra volante di galere del Golfo. Vostre 
Eccellenze ne restarono informate, e furono con la loro matura 
prudenza le mie riserve approvate, non soffrendo l'indennità di 
quell'acque difesa straniera, nè introdur armi barbare rinforzate 
in punto di civiltà, essendo quel dominio la più antica venerabile 
eredità della corona, anzi il più sacrato vincolo della pubblica 
libertà.</p>
<p>Chiude adunque il numero delle quattro cariche importanti 
della monarchia Ibraim Bassà, per la quinta volta Caimacan di 
Costantinopoli, uomo di riguardevole presenza, di genio dolce e 
placido costume.</p>
<p>Tiene in moglie la Telì Sultana matrigna del Re, e come che la 
carica è straordinaria e di volontario interregno, non tiene 
stabile appuntamento; ma dodici mille reali se gli esborsano 
all'anno, calcolandosi che più di settanta mille gl'entrano 
d'incerti, e pure da questo terzo Caimacan ho ricevuto accoglienza 
benigna e pronti favori.</p>
<p>Anche con Osman Bostangi Bassì introdussi confidenza, e l'averei a 
misura del bisogno accresciuta, come gl'Eccellentissimi Baili 
precessori abbino sempre con attenzione osservato questo guardiano 
degl'orti, perchè nel caichio serve di timoniere al Re, e può a 
suo gusto e nelle occasioni parlare alla Maestà Sua, così ora per 
l'abbandono della città e lontananza di Corte cessò l'incontro, 
mutandosi per lo più l'ordine delle cose, e pare piuttosto che il 
Bostangi Bassì del carico di preposto alla coltura del regio 
giardino passi facilmente alla signoril prepositura del Caimacanato 
di Costantinopoli.</p>
<p>Con Mustafà Reischitar, ossia cancellier grande, che nelle vene e 
nella lingua conserva sangue e idioma spagnuolo, ho potuto stringer 
amicizia e ricavar comandamenti a mia intiera disposizione, sempre 
esprimenti il maggior onore di Vostra Serenità, come si è veduto 
nelle risposte del Gran Signore e Primo Visir alle credenziali di 
Vostra Serenità: tuttocchè li registri antichi della Repubblica si 
siano perduti, si conviene però con il Bailizich, e cancellier 
inferiore renderselo benevolo, perchè nelle occasioni tutto 
aggiusta e facilita.</p>
<p>A questa sfera superiore dei Bassà sedenti sotto la cupola, ne 
conseguita l'altra delli tre principali Bassalaggi della monarchia, 
che sono Cairo, Babilonia e Buda, portando ogn' uno di loro sopra 
turbante il pennacchio come pratica il Gran Signore; ma all'ingiù, 
chiamandosi Sultano, solamente quello di Cairo, come dell'Impero 
rappresentante, e gl'altri due come custodi e sentinelle fedeli 
avvanzate ai confini di Persia e della Germania.</p>
<p>Per sostener questa pompa e decoro vi si ricercano entrate 
corrispondenti e oro infinito, che sarà il secondo punto 
proposto all'Eccellenze Vostre. Senza riandare quelli canti modi, 
che sono da Principi praticati in generale per accrescer li loro 
erarii, perchè il solo testatico introdotto vale e sormonta più di 
tutti gli altri, e di questo giro e raggiro resta il Casnà di fuori 
composto, del quale è direttore il Defterdar dell'ordinarie e 
straordinarie occorrenze, e di tutto l'argento, ch' è esatto dalle 
provincie soggette. Conosciuto dunque l'oro per splendor della 
Religione, ornamento del Principe, sicurezza de' Stati, la di cui 
sussistenza e vera base è l'aver un buon reddito certo, durevole e 
proprio patrimonio fondato e stabilito, dirò esser questo 
nell'Impero ottomano l'assegnazione dei timari, ossiano feudi, che 
sono terreni del Gran Signore dati alli Spahi, milizia a cavallo, 
come ad usufruttuarii, calcolandosi che per il valore di venti e 
più milioni furono fatti gli estimi a tasse basse. Questi timari 
dunque saranno dodicimila in Europa, e trentamila in Asia, 
dividendosi in timari da spada, che vagliono reali duecentocinquanta 
d'entrata, e in timari Ziamet da libro, che vagliono dalli 
cinquecento sino alli seicentomila reali, oltre li timari di Chas, 
che non eccedono il numero di quaranta; ma rilevano a trenta o 
quarantamila reali d'entrata l'uno, i quali si donano alle Sultane, 
alle sorelle del re si distribuiscono, e li Bassà si provvedono; 
sicchè li predetti venti milioni d'oro, che da' terreni si 
riceverebbero restano nella forma stessa assegnati, e tale 
assegnazione, non ha principio di dubbio che sorpassa per di sopra a 
tutte l'altre dominazioni del mondo. Si giudicava poi che del 
rimanente avesse il Sultano d'entrata forma dieciottomila borse all' 
anno, che erano nove milioni di reali, ora si riducono a sette per 
opinione dei più savii e de' più esperimeritati.</p>
<p>Per venir dunque all'individuo della materia dirò, che questi 
milioni di rendita in gran parte si ricavano dal carazzo, ch' è di 
due sorti: cioè dalle ville obbligate, e dal testatico di tutti li 
forestieri, eccettuati li Munsulmani; e l'esser quella la gravezza 
preeminente essenziale, che non ben equilibra in cristianità, o non 
s' impone, o per difetto d'eguale riparto non si pratica. Li più 
angariati sono gli Armeni, che pagano cinque reali per testa 
all'anno, li Greci quattro ed uno più se tengono moglie, 
principiandosi la contribuzione da dodici anni, e gl'Ebrei 
corrispondono in corpo novemila reali di carazo, che con altre 
imposizioni arrivano sino a quarantamila reali all'anno. Pure non 
restano esenti da carazzo le donne, e gli uomini schiavi, che sono 
al servizio nelle case franche, eccettuati li esenti, obbligati li 
padroni di pagare due reali e mezzo per testa, essendovi il 
Carazzaro a ciò deputato che indifferentemente da tutti il danaro 
riscuote.</p>
<p>Parlerò pure delle dogane e dei dazii sottoposti all'Emir Grande, 
de' quali ricava da Costantinopoli duecentoquarantamila reali. 
Smirne centoventimila chalimie, ossia sottoscrizione, centomila 
penzich, cioè dazio dei quarantamila Schiavi, che sono in tutto 
cinquantamila reali. Vi era ancora il dazio del vino, che per 
Costantinopoli si esigeva in ottantamila reali, e con li Vaivodalich 
dentro li castelli, compreso Adrianopoli altri duecentomila reali, 
importava; ma il Re osservante nella legge lo proibì con divieti 
severi, tuttochè, li ministri subordinati rallentano il rigore, per 
provecchiarsi, essendo incredibile il consumo che si fa di vino in 
quella città, mentre i Turchi incontinenti lo bevono a sazietà, 
esponendosi sempre ad ogni cimento d'ubbriachezza, come tutte le 
altre nazioni del Levante, che non solennizzano feste, non chiaman 
conversazioni, non felicitano sponsali, se l'eccesso del vino non 
palesa con calore l'allegrezza e il contento. Non ommetterò la 
vendita di quelle cariche inferiori in Costantinopoli, e nelle 
convicine provincie, che al solo Defterdar appartengono, il denaro 
delle quali entra secondo le tariffe nel Regio Casnà, che sono 
Vaivodalich, Musselemi, Miniere, Dazieri, Carizzi, Bassì: poi di 
Seda in Boria, e bollo di Zambelotti, e monaziari in Angari, che 
solo importa ottantamila reali, sicchè unite rilevano a più d'un 
milione d'effettivo contante.</p>
<p>Qui subentrano in ruolo le protezioni e i tributi dei Principi, che 
è quella suprema potenza, che al maggior segno dell'estimazione la 
monarchia innalza, essendo il Sultano assoluto indipendente Signore, 
che dopo Dio non riconosce alcun altro, che la spada tagliente. 
Tributaria è la provincia di Valacchia con centocinquantamila reali 
all'anno, oltre li regali forzosi nella nuova elezione principe per 
dispensarsi in dono al Re ai Visir e inferiori ministri, che 
rilevano altri duecentoquarantamila reali. Della Moldavia 
settantamila, e altri duccentoquarantamila ne' donativi. Della 
Transilvania centomila e altri trentamila ne' presenti. Da 
Ragusi dodicimila zecchini, che sono trentamila reali, con altri 
pochi regali alle Sultane e Bassà. Dal patriarca greco di 
Costantinopoli, per conservare il privilegio della dignità e il 
nome nella sua chiesa dodicimila oltre più di cinquantamila di 
donativi in nuova promozione. E dal patriarca povero armeno, che 
vive d'amministrazione di Sacramenti e Battesimi, iniquamente mille 
migliaia di reali all'anno gli estorquono. Nelle protezioni di 
Giorgiani dipendenti si gode dell'alto dominio col ricever 
Ambasciatori, con Schiavi e Falconi. Con Mengrelli, donativi di 
tele, sede in ogni puntuale triennio. Vi sono per ultimo imposizioni 
e gravezze, che come gravi e pesanti restano addietro, caricandole 
sopra li popoli in forma d'ordinarie ed estraordinarie 
contribuzioni; ma pare che le prime siano dalli principi del nostro 
secolo vilipese e sdegnate, non corrispondono punto alla grandezza 
de' loro animi, e da loro impegni obliterata quella moderazione e 
avvertenza politica, che li sudditi fossero benestanti e opulenti, 
ma ora li vogliono smunti, deboli e fiacchi, esigendo in pace 
tranquilla quello che pagavano in tempo di feroce guerra. Pagano 
dunque tutte le contrade e parocchie delle città l'avaris, che vuol 
dire accidentale gravezza, ma in uso è convertita la contribuzione, 
applicato il danaro al Defterdar alle spese più urgenti del 
serraglio, e seguitando il chiurezì, che è il danaro per li 
gabinetti, questo viene indifferentemente corrisposto da tutti gli 
ordini delle case e condizioni di persone (eccettuati i Turchi) 
pagando dal mezzo reale sino alli venti per casa. Da tutti si 
riscuote pure la decima dei terreni in campagna di formenti, orzi, 
migli e vigne, sicchè per esiger queste gravezze si tengono in 
venerazione que' due antichi e potenti Dei di Temistocle, amor e 
forza; ma è ben vero, che alle volte rispondono i popoli 
soverchiamente angariati d'aver in difesa due altri Dei più 
valorosi, che sono povertà e impossibilità patenti.</p>
<p>Tre sono poi li sussidii estraordinarii, che si mettono solamente 
in tempo della marcia e visita del Gran Signore agl'eserciti; e 
ancorchè si pretende di mitigar il dolore del peso con la 
convenienza del nome, essendo il Nusul per provvigione del foraggio, 
il Casma Chiucch per riparto di zappa e badile sopra tutte l'arti, 
il Sursar per li viveri e mantenimento delle milizie, e questa 
è la più abbondante riscossione che il publico erario, riempia, ma 
la più rovinosa a' popoli, ricavando dodici mila borse che sono sei 
milioni di reali, senza de' quali non potrebbe la Corte per le gran 
spese accresciute sussistere, e a questa strepitosa cavata niuna 
monarchia della terra s'avvicina e approssima, imponendosi per via 
d'aspri, che si chiamano del castrado obbligati i luoghi e le ville, 
secondo i loro riparti di condurli all'armate, dove per le spese di 
condotto e uomini, e per la lontananza si calcolano dieci reali per 
castrado, riscuotendosì il danaro per parocchie e per arti.</p>
<p>La città però di Costantinopoli restò libera dell'estorsione, 
non con altro riguardo, che li più autorevoli non impediscano la 
riscossione; ma appunto succede come al corpo umano, che le parti 
superiori, più nobili e vigorose, tramandono i soverchi e nocivi 
umori alle parti basse più deboli ed inferme, che poi degenerando 
col tempo in enfiagioni o posteme, infettano alla fine i membri e la 
massa del sangue. Per prova di ciò sono nell'universale ridotti li 
popoli ad estrema necessità, non meno a povertà e miseria giunti 
gl'abitanti, perchè quelli che al negozio sono dediti, restano dal 
traffico e dal commercio abbandonati, mentre li drappieri mercanti 
non vendono, gli altri della seda non proffittano; gli orefici non 
travagliano, li gioiellieri non esitano, gli Armeni non contrattano, 
e gli Ebrei con li loro soliti inganni non stringono sensarie; è 
certo che la città di Costantinopoli, che in se stessa racchiude un 
gran pezzo di monarchia resta disertata e desolata insieme per 
l'estorsione a sudditi aggravati e per l'avanie frequenti 
insopportabili de' ministri. Gli altri poi, che sono alla guerra 
destinati, e che la licenza della professione li rende più 
insolenti e più stimati, quando abbino una buona veste, cavallo e 
spada, tanto tor basta a campare la vita.</p>
<p>All'incontro però vi è del danaro accumulato in grosse somme 
nelli basachi e bostangi del serraglio; nelle odà dei Gianizzeri; 
nei mutevellini delle moschee, e in quelli botteghieri che 
s'interessano con diversi generi di mercanzie d'Egitto, riso, caffè 
e tabacco civanzano di molto. Di più si sono fatte da pochi anni a 
questa parte quaranta o cinquanta case di Greci, dalli sessantamila 
sino a centomila reali, col solo negozio ed usurario imprestido di 
gioie, danaro e vesti alli Beilich eletti principi di 
Valacchia e Moldavia, in ragion di 40 per cento. Ben è vero, che 
come li predetti principi ereditano l'uno dall'altro la dipendenza e 
la schiavitù, così con facilità apprendono il vizioso esercizio 
di falsificar le monete d'argento, sopra la disapplicazione de' 
Turchi, che nel vasto impero loro non stampano altra provinciale 
moneta d'argento che piccoli parà e minutissimi aspri, mentre 
leoni, isolotte, caragrossi; mezzi e quarti sono monete 
settentrionali delle città franche di Germania, col terzo e più di 
rame. E come tutte le nazioni del mondo, non dico le confinanti, ma 
le separate e lontane hanno nel diligente inganno ricavato 
essenziale profitto nell'introduzione di nuove e basse monete, e 
questa esser la strettezza del contante, la mancanza del commercio 
nelle scale del Levante per lo trasporto in Cristianità di tant' 
argento trasfuso. Io veramente tenni discorso in Andrinopoli, e lo 
riferirò a Vostre Eccellenze, per avere avuto qualche 
intrinsichezza nel maneggio, per veder se vi fosse stata maniera 
d'introdur li ducati veneziani, principiando mercanti della nostra 
nazione a riceverli, spedirli in bailaggio nel pagamento de' 
salariati e provvigionati, e ragguagliandoli a prezzi vantaggiosi 
per la zecca, s'avrebbe potuto mandarne per terra con le caravane di 
Spalatro; ma ritrovandosi i Turchi in procinto d'uscire in campagna 
per la guerra di Polonia, ed io obbligato a Costantinopoli 
ritornare, non s'avanzò la pratica, ricercando somma destrezza nel 
maneggio, e tempo aggiustato per informare con distinzione e 
pazienza il Defterdar. Tanto accenno a Vostre Eccellenze per 
riverente notizia e per ricavar informazioni da' Magistrati 
Eccellentissimi e da ministri di zecca, che ridondarebbe non solo a 
vantaggio de' negozianti, ma a riputazione e utile della Serenità 
Vostra.</p>
<p>A queste immense entrate corrispondono ancora eccessive le uscite, 
a gran fossa d'acqua vicina è la caduta e profondato il declivio; 
si registreranno dunque nel primo rango li assegnamenti delle 
persone reali, avendo la Validè Madre Regina duecentottantamila 
reali all'anno d'entrata in Asia, ed altri venticinquemila da ogni 
principato nuovo di Valacchia e Moldavia. L'entrata della Kasacchi 
favorita del Re, è di fermo centocinquantamila reali in Europa, e 
di donativi incerti altri centocinquantamila reali, sicchè 
l'obbligo delle predette Regine, è regolarsi l'une all'altra col 
riconoscer lo stesso Re e Principi figliuoli, vestire le 
schiave, adornare le più favorite, de' loro serragli, far regali 
secondo il genio e loro servizio, in somma soddisfarsi nella 
moltiplicità di capricci incostanti, suggeriti da un lungo ozio e 
dal comando che godono in quelle muraglie incantate.</p>
<p>Alli Principi fratelli si corrisponde con mano avara e ristretta 
inclusi solamente nel trimestre con duecentocinquanta reali per uno, 
che li servono a comprare e provvedere dei fiori, ancorchè sperano 
un giorno di ritrovare in quelli il frutto desiderato, stante che 
gli infelici sfortunati non potendo nè scrivere nè parlare, 
esprimono per mezzo delli stessi li loro affetti e passioni alle 
schiave, alle donne, tenendo ogni fiore il suo particolare 
significato, che legati con colori varii di seta e aromati, 
dimostrano meglio le loro tenerezze e sentimenti nella credenza di 
una immaginazione depravata; com' a dire la viola unita con la seta 
sguarda dinota accarezzatemi presto: tulipano, senza fermezza: rosa, 
senza governo: garofolo senza paglia, schiavitù eterna, e simili 
scherzi. Tutta volta queste sono cifre del cuore e geroglifici 
tiranni, che palesano in parte le barbarie dell'uso, la severità 
de' costumi e la privazion delle pratiche e delle conversazioni. Ma, 
come s'accennò di già, le spese esorbitanti, che per le tavole 
quotidiane che si fanno, consumandosi in soli odori di signorile 
superfluità più di trentamila reali, ispedendosi quattro cucine in 
luoghi distanti e alli quattro venti, quando la Maestà Sua esce 
alla caccia, oltre il numero trascendente di cavalli per servizio, e 
ch' ogni giorno va crescendo, calcolandosi che non bastano a saziare 
questi due sregolati appetiti del Sultan trentamila reali, in oltre 
vi è la spesa continua obbligata di dar da mangiare li giorni del 
Divano a tutti li Bassà, Ministri e Giannizzeri; finendosi poi le 
spese dell'arsenale: gli esborsi alli spahii di paga: li salari a 
tutti li provigianti: uomini e donne di servizio, paggi, eunuchi, 
struzieri, bostangi, boldazi e altri, che arrivano a più di 
ottomila persone, che tirano aspri giornalieri del serraglio, 
sicchè tutta questa massa unita rende insoffribile il peso.</p>
<p>Con tale esatta e diligente cognizione, ricavata con tempo, studio 
e con somma applicazione, potranno l'Eccellenze Vostre comprendere 
il stato di maneggio, la positura degli affari più importanti 
del Gran Signore, che da per tutto il mondo per prodigiosi 
risuonano, ma forse in stretti termini colpìscono e si riducono: 
perchè delli tesori passati sotto li defunti Imperatori restano 
così tenebrose le tradizioni e riposte nel profondo di
una incertezza oscura, che nulla si ricava di positivo e sicuro, ben 
sapendo ognuno, che Sultano Ibraim per la sua odiosa e trascurata 
generosità consumò tutti quei tesori, che da' tributi, donativi, 
rapine, e dai risparmi pubblici furono dal fratello Amurat 
custodìti e guardati. Ora Mehemet allevato fra l'armi e tra 
gl'incomodi e patimenti delle stagioni nelle più rigide, aspre e 
impenetrabili foreste, ha sempre con ardore proseguite le guerre 
contro i Cristiani, testimoniando quelle di Candia, Transilvania, 
Ungheria e Polonia, dove nell'armata da mare e àgl'eserciti di 
terra ha convennto gran danaro profondere, da che patentemente si 
comprende, che non vi è copia di contante, riservato, avendomi 
prima diversi operai greci della zecca, e il nostro vecchio Coressi 
scrivano assicurato di vista, che sotterranea era una stanza nella 
quale gl' antipassati sultani riponevano due o tre milioni in moneta 
d'argento, e che al presente nulla si trova. A questo passo, deve la 
memoria felicissima Vostre Eccellenze sovvenire e sapere, che tre 
sorta di danaro risparmia il Re, col quale poi il Casnà di dentro 
arricchisce, cioè li seicentomila sultanini dell'entrata di Cairo, 
i donativi per cariche dispensate ai Bassà, e poi il fisco de' 
ministri morti in governo, e per teste tagliate, essendo il Re primo 
e legittimo erede de' suoi schiavi, ancorchè fu stimato, che il 
colmo della tirannide sempre delle confiscazioni dei sudditi 
pervenisse, che dal tribunale del sangue viene chiamata, essendo 
stati solamente nel mio bailaggio tagliati Soliman Chiaja Bassà in 
Asach e Fillari Bassà in Balsera. Quello ricco di quattrocentomila, 
e questo di sei centomila reali, come il Chilerzi Bassì Eunuco 
bianco Dispensiere fu spogliato di trecentomila reali, esiliato a 
Rodi, e Abdì Gianizzer Agà salvò la vita, mitigando la severità 
del giudìzio con mille borse e passò al governo di Babilonia. In 
somma le fortune del serraglio sono passeggiere e violenti, non 
avendo potuto li miseri il loro infortunio e disastro evitare. Il 
vero è, Serenissimo Principe, che in questi ultimi secoli non si 
sono più accumulati li ottanta milioni di Dario, o li cento e 
venti milioni lasciati da David, come si legge nella scrittura 
santa, o gl'altri di Tiberio e Traiano, che furono dai Cesari loro 
successori dispersi e gettati in un anno. Assicuro dunque Vostre 
Eccellenze che Mustafà Defterdar risentendosi delle spese nel terzo 
anno della guerra di Polonia protestò, nei quartieri di Babà 
Daghi, che il Sultano non potrebbe continuare, dovendo sostenere 
l'acquisto con tant' oro e tant' armi, non ritrovandosi nel Casnà 
di dentro che diecimila borse effettive, che sono cinque milioni 
d'oro di moneta coniata.</p>
<p>Parole che riusciranno potenti attrattive; somme ristrettissime, e 
debole fondamento a tanta grandezza d'impero ed a tanta alterigia 
della nazione. Alla custodia però di questo sospirato danaro 
continuando li tre soliti Casnadari a riservarlo insieme con tutte 
le altre sorta di gioie in numero incomputabile, perchè 
dall'acquisto di Costantinopoli, dal residuo del tesoro 
degl'Imperatori greci sino al presente, mai se ne sono estratte, nè 
per impegnare, nè vendere, soddisfacendo alla dispensa di donativi 
colla ricevuta d'altri diamanti maggiori. Solo alcuni diamanti 
grandi furono da' Sultani grandi per divozione mandati alla Mecca 
per adornare la muraglia all'intorno della cappella del profeta 
Maometto, come per il servizio de' giornalieri adornamenti e per le 
nuove comprite ve ne sono di 60, 80 carati, con altri generi 
infiniti di pietre preziose, un numero senza numero incomputabile, 
avendone io occultamente veduto la maggior parte nell'uscita pomposa 
che fece il Sultano d'Adrianopoli, per attendarsi sotto padiglioni 
in campagna. Dalle gioie si potrebbe con buon ordine passare alle 
miniere essendo questo il natural alimento dei Stati; e la solita 
regalia dei Principi, dicendo solo che in Asia, dalla parte di 
Natolia a Costantinopoli a Castomoli ve ne sono d'oro e d'argento, 
come in Europa dalla parte di Grecia a Samocoa ve ne sono di rame e 
ferro, e di tutto non ritrae il Re la metà, ma tenue il profitto, e 
scarsa la raccolta per accumulare danaro. In terzo luogo fanno 
fronte a questo real convoglio la cavalleria dei Spahi (che vuol 
dire uomini d'arme), anzi a questo trionfo miniato di sangue, che 
appunto li trionfi si rendono sempre cospicui con le rappresentanze 
orride e miserabili di schiavitù, di morte e di catene. Ora fidata 
la Casa ottomana sopra la forza che è la più osservata 
giustizia del suo ingiusto procedere, s'avanza senza riguardo a 
violenze e rapine, e ad incorporare tutto quello gl'aggrada e 
incontra. Fu instituito dunque quest' ordine di cavalleria da Amurat 
Primo imperatore, dividendo con cognizione esatta e conforme i 
meriti e gl'obblighi loro i terreni campestri, stabilindo per 
riparto aggravante delli stessi Timari ad ogni cinquemila aspri un 
uomo, che vuol dire ogni cinquanta reali d'entrata un cavaliere, non 
fondandosi Timari meno che di duecento reali, che sono quattro 
uomini, sicchè con la stessa proporzione si calcolano 
centosessantamila cavalli, che è quel riparto antico da tutti 
registrato, ma per osservazione fatta da me, e per più riscontri 
diligentemente ricevuti dalle quattro campagne della guerra di 
Polonia non sono negl'eserciti intervenuti che dalli trenta alli 
quarantamila, che sono due terze parti meno del loro numero 
descritto, non potendo abbandonar il paese e disarmar il confine. 
Senza numero appunto prefisso restano le compagnie, che bandiere si 
chiamano, dei Spahi, levati molti dei privilegi che godevano, tra' 
quali le surrogazioni dei figliuoli nell'ereditarli, volendo che 
siano onorarii, mentre lo stesso nome Tanar, che deriva dal greco 
significa onore. Obbediscono però a suoi capi che sono sei i 
principali, e il Spahilar Agassi è il Generale Supremo, tutti con 
provvigioni miserabili per le loro cariche, ma per altra parte 
possedono per merito li loro ricchi ziametti. Non hanno però 
disciplina militare, nè vigor che li sostenta, nè disposizione che 
li regga, anzi lo stesso numero nella moltitudine li gira, li 
confonde, essendo debolmente armati di scimitarre, arco, lancia 
leggera, e all'incontro di cottomaglia e scudo sono aggravati, e 
qualche d'uno di pistola, ma niuno d'archibugio o carabina, che sin 
tutti s'uniscono senza esborso di danaro e senza dispendio del regio 
tesoro, nientre per li loro assegnamenti mantengono a proprie spese 
uomini e cavalli: sicchè le guerre lunghe, disastrose e lontane 
sono dall'universale abborrite e temute, come quelle di Persia per 
la sterilità delle campagne e per le marcie affanose, così dalla 
presente di Polonia per la rigidezza del clima e per l'incontro di 
feroci battaglie ritornano per lo più disposti e afflitti.</p>
<p>Vi è poi altra specie di Spahi Uglani chiamati di paga, e 
questi si ruolano con otto sino a dieci aspri al giorno, e 
sempre molesti, e nella insolenza licenziosi riescono, ma 
altrettanto pronti e disposti a contender con li Giannizzeri, 
suscitando rumori e sollevazioni sino al cimento dell'armi. Con 
questi restano incorporati gli altri, che escono dalli serragli, che 
per la loro disciplina sono civili, trattabili e ben provveduti 
delli trenta sino alli cento aspri, che non eccedono. Di tutti li 
predetti si formano sei squadre con banderolle divise e da colori 
contrassegnate, e restano sempre in piedi e ben aquartierate. Queste 
squadre però, che per lo più sono montate d'Europei, sono più 
soldati armigeri degl'Asiatici, perchè nei confini della Grecia con 
Ungheri, Polacchi e Dalmati hanno sempre che contendere e decidere. 
Saranno quindicimila incirca, ma separati e divisi per l'Impero, 
godendo un privilegio speciale di non comparire alla rassegna per 
ricever la paga solo ogni nove mesi, ma quando non intervengono nel 
cader dell'anno nel mese di novembre, che è la paga di San 
Demetrio, allora non solo perdono il danaro, ma per legge restano 
cassati, tuttochè col favore e la protezione degl'ufficiali per 
mezzo di regali si compongono, essendo tra l'altre incombenze di 
guerra obbligati di custodire il tesoro dell'armata, far le guardie 
alli padiglioni del Gran Signore, senza del quale primiero requisito 
l'esercito non marcia, nè le milizie si muovono.</p>
<p>Formano li Giannizzeri la milizia terrestre, che è la più 
considerabile forza del monarchico impero. Fu dall'Ottomano prima 
istituita, come milizia nuova all'uso degli antichi Pretoriani, che 
erano alla guardia del principe deputati. Poi Mehemet Secondo, che 
acquistò Costantinopoli al numero di dodicimila l'accrebbe e Amurat 
Terzo concessegli non solo ampli privilegi, ma aumentò il numero 
sino alli quarantamila, e accadè appunto quello successe ad Augusto 
dei Pretoriani, che prima a salute e sicurezza propria, ma poi a 
rovina e precipizio si convertirono, avendo col tempo preso tanta 
autorità e licenza nel libertinaggio, essendo meglio ordinati a 
vendicare l'ingiurie, che ad arbitro loro acclamano assoluti 
gl'Imperatori, assolvendosi da loro stessi dalla recognizione del 
carazzo, restando in ogni luogo assenti dal natural tributo e dagli 
obblighi delle soggiogate nazioni. </p>
<p>Per unir dunque questa formidabile milizia s'accostuma di 
prender la decima dalli figliuoli Cristiani, seguita l'ultima cavata 
del 1663; quando il Re a Larissa si ritrovava, essendo 
solito di mandare in Grecia e Albania un Sorvazi dei Gianizzeri 
assistito da tre quattrocento soldati per far scelta di tremila più 
o meno giovani dalli dieci sino alli sedici anni d'età.</p>
<p>Tal impiego si è reso onorifico per esser di lustro e di guadagno, 
perchè li padri dolenti, le madri lagrimanti per esimer li 
figliuoli dall'infedel schiavitù volontariamente si svenano per 
donare e per redimerli dalle mani del barbaro predatore.</p>
<p>Ora la buona regola alterata (come succede indifferentemente a 
tutte le cose del mondo) restano per favore li figliuoli dei Turchi 
nazionali frammischiati, e in tal forma viene la razza e 
l'educazione ad adulterarsi, che in altri tempi fu tanto stimato il 
sangue e l'esperimentata bravura. Aprendo dunque la Porta, per far 
Giannizzeri, che è lo stesso che far nuove leve de' soldati, si 
riducano al quartiere dei giannizzer Agà, e hanno per loro prima 
paga tre aspri al giorno, e secondo al lor buon servizio s'aumentano 
sino alli dieci aspri e non più, tuttavolta nel terzo anno della 
screditata guerra di Polonia, s'allargò la mano non solamente alli 
dieci aspri di paga, ma se gli diede il moschetto a spese del Re, e 
quest' anno s'aprirà porta considerabile, stante che in Andriopoli 
e luoghi convicini sono morti seimila Giannizzeri da peste. Poi, 
nell'assunzione di nuovo Imperatore, s'accostuma di far loro dono di 
tremila aspri per uno, che sono venticinque reali ristretti per la 
metà l'uso da Sultan Ibraim a questa parte seguitando gli altri, 
che è l'accrescimento d'un aspro al giorno di paga per cadauno: 
godendo ogni uno dodici pichi di panno grosso di Salonicchio, per 
vestirsi, e altrettanta tela, che può importare alla somma di tre 
miserabili reali. Tutto questo gran corpo militare resta in 176 
odà diviso, che si chiamano camere, comprese le 18 dei Seimeni, 
che per loro capo riconoscono il Seimen Bassì, ma sottoposto e 
dipendente all'Agà dei Gianizzeri, seguendo l'uso antico, che, 
nell'uscita che fa il Sultano alla guerra, resta sempre il Seimen 
Bassì di custodia e di guardia della città di Costantinopoli. Per 
intelligenza dunque Vostra di Eccellenze la prima camera è 
composta di 1200 soldati ed è la più grande, la più 
numerosa, comandata da Chiaia Bei, ossia Luogotenente generale, 
essendo l'altre senza numero prefisso di 800, 500, 300 e sino 
a 100, e queste si spediscono in tutte le parti ove occorre, 
mettendosi uno con titolo di Agà sopra quelli soldati che solamente 
marciano. 
Sono però li Giannizzeri distinti e privilegiati da tutti gl'altri 
sudditi, non pagando mai carazzo: non posti prigione per debiti: non 
fatti morire in pubblico: eseguita la sentenza col laccio dopo la 
mezza notte, e col segno d'un tiro: cassati prima dal ruolo e dal 
libro della milizia. Viene la loro roba ereditata dai figliuoli e 
fratelli, quando il Re non ne volesse porzione, e con li alti 
parenti la camera stessa divide, ed entra in parte a segno che 
uniscono di gran ricchezze e non è meraviglia se con la prontezza 
delle armi si rendono insolenti e temerarii, e avvedendosi di questo 
scandaloso accrescimento, procura il governo di restringere i 
donativi e le ricognizioni.</p>
<p>A questi seguitano poi la gran turba degl'Otturachi, e Caruzzi, che 
sono paghe morte senza servizio, tuttochè alle volte seguitano il 
Re in campagna, o per lo meno sono alle guardie di Costantinopoli o 
Andrinopoli destinati, con incredibile aggravio del publico erario. 
Altri per godere dell'esenzione e del militare rispetto 
corrispondano denari all'Odà Bassì, per avere nell'apparenza il 
nome di Giannizzeri, ma non sono nei libri descritti, e questi per 
ordinario libertini insolenti al segno maggiore riescono, dandosi 
ricetto in tal guisa a vagabondi e malviventi dell'Impero. Tutte 
queste camere però de' Giannizzeri sono sottoposte a dieci de' loro 
capi principali, indipendenti ad amministrare intiera e determinata 
giustizia, e particolarmente, all'Agà dei Giannizzeri, che è 
Charà Cassan Oglù dell'ordine antico della milizia; uomo rigoroso 
e severo; egli dipende dal serraglio, nulla dal Visir; è aggravato 
dagli anni, e sebbene vecchio dalla vecchiezza il sapere ricava. A 
lui dunque incombe tutte le provvigioni delle cariche subordinate, e 
chi le riceve corrisponde pronto e effettivo danaro, a segno che con 
utili incerti e con provecchi sicuri, resta obbligato ogni due paghe 
esborsare al Re trentamila zecchini; sicchè da questa piccola 
ricognizione si può comprendere se quelle spiaggie siano ignote e 
lontano, e se quei mari siano immensi e profondi, quando 
nutriscono queste smisurate e insaziabili balene, oppure se 
magnifica e meravigliosa sia la Corte ottomana, alimentando soggetti 
di sterminate e incredibili ricchezze, tuttochè da pratici sono 
queste opulenze considerate per pompe plebee ed oscure, divise 
dell'incostante fortuna. Lo stesso però obbedisce e dipende dal 
General di terra, mentre li più accreditati sono: Caplan bassà, 
giorgiano cognato del Visir, uomo pronto alle fatiche della guerra, 
a' pericoli forte, all'uso e alle discipline perito, e 
negl'avvenimenti di fortuna felice. Scid Oglù cognato del Visir, 
torbido, audace e Beglier Bei della Grecia. Il Bassà governatore di 
Smirne, incontinente, avido e feroce. E Cussein, Bassà di Damasco, 
adorno d'ogni fregio d'onore, di fortuna e d'ingegno.</p>
<p>Per ultimo dirò della disciplina militare, dove il lusso e il 
comodo l'ha indebolita e snervata, e applicati a prendere moglie 
restano molto effeminati, dandosi poi a tutti li mestieri per 
alimentare le loro famiglie, non sofferendo fatica, ricalcitrando 
l'obbedienza, e renitenti si dimostrano ai cimenti e azzardi della 
guerra. Tutte queste milizie dunque di cavalleria e infanteria, 
cioè di Spahi e Giannizzeri, raccolti pere straordinarie urgenze e 
con paghe d'effettivo contante, come che sensibilmente il Regio 
Casnà aggravano, così il Primo Visir per risparmio ha ritrovato 
nuovo modo di sagace riforma per cassarli dal ruolo, chiamando 
l'Odà, che è il tenente della camera, o il Spachilar Agassi, 
dicendo di voler quindici o venti paghe riservate di quella 
compagnia, che poi al tempo della stessa paga quei nomi non sono 
chiamati, accusando l'errore per semplice inavvertita ommissione, e 
mettendo tempo di mezzo praticano il medesimo nella susseguente 
paga. E così qualche volta viene questo umor ingrossato e 
degenerato con acutissimi dolori in posterna: perchè vedendosi 
sprezzati, senza trattenimento e senza terreni s'ammutinarono contro 
il Visir nel passaggio al ponte del Danubio.</p>
<p>Tre altre sorta di genti sono agl'eserciti terrestri, e alle 
marittime armate aggiunti. Li topizi, cioè bombardieri, possono 
essere duemila, ma poco esperti nel maneggiare trabocchi, gettare 
bombe e granate, che in gran copia ne tengono al Topana riservate. 
Li secondi in ordini sono li zebegì, cioè armaroli in numero 
di 1500: essendo il loro uffizio di custodir l'armi antiche, 
pulire le nuove, accomodare le rotte, e nell'occasioni di combatter
si mischiano tra' soldati. Li terzi sono laonzi, cioè guastadori 
per uso della zappa e badile, e come la fatica è immensa e la più 
azzardosa nell'altacco di piazze, così la funzione e il pericolo 
restano alli villici Cristiani di rito greco appoggiati. </p>
<p>Tralascerò poi di parlare di tanti altri, che concorrono ad 
assistere gl'eserciti Ottomani. Dei Bastazzi, destinati alli servizi 
bassi, all'opere manuali. Dei Capigì, disposti a dispensar 
gl'ordini e far eseguire le sentenze. Dei Muteferagà lanze 
spezzate, che l'onor delle guardie sostengono. Dei Chiaussi, 
destinati agli avvisi e alle spedizioni e a tutte le arti che 
possono somministrare comodi al vivere umano. Ommetterò pure di 
discorrere della milizia del Cairo e dell'Egitto, che a mio tempo 
vennero con vascelli duemila Giannizzeri e tremila serventi a 
Costantinopoli, sdegnando ogni dipendenza.</p>
<p>A questo prodigioso e formidabile trionfo serve e accompagna con 
pomposa maestà, con concerto di barbari instromenti e con bandiere 
dorate l'armata da mare, composta al presento di 59 galere, con la 
bastarda di tre fanali, con 26 bailette dell'isole d'Arcipelago, 
comprese le tedeche, e l'altre 30 de' Zaccali, che in 
Costantinopoli s'armano con paga, che accrescono il numero, ma non 
la forza, consistendo tutto il vigor e la bravura nelle sole galere 
del Bei Alì, che è Capitan Bassà e Ammiraglio del mare, resta di 
già a Vostre Eccellenze rappresentato, e, in caso d'accidente 
impensato o di mancanza, subentra al comando e alle direzioni il 
Tersena Chiaia all'arsenale, essendo Luogotenente e commissario dei 
viveri.</p>
<p>Con tutto ciò profitta il generalato del mare centomila reali 
all'anno, cioè quarantamila del riparto del carazzo d'Arcipelago, 
restandone altrettanti in ragione del Regio Erario, e li 
sessantamila a discrezione si ricavano sopra li miseri abitanti. 
Nelle predette galere dunque di comando sono li schiavi del Regno 
divisi, ristretti al solo numero di 500: sebbene ora trovansi 
mille Russi, che per incuria de' ministri, o per la continuazione 
della peste sono la maggior parte morti e disfatti, essendo però 
facile il modo d'accrescerne il numero, per il prezzo vilissimo 
che al presente sono, o come in altri tempi venivano dal 
Caffà provveduti dai Tartari a cinquanta o sessanta reali. Le 
galere dei Zavali, che in Costantinopoli s'armano a tre e quattro 
per remo e sono rustici della Natolia con 35 reali di paga per 
campagna, e 15 oncie di biscotto al giorno, restando li vecchi dei 
luoghi obbligati alla provvigione, e in mancanza è tenuto il 
territorio o contado di contribuire il duplicato denaro all'Emir 
dell'arsenale: per il quale insopportabile aggravio le ville si 
spopolano e gl'uomini alla montagna si ricovrano, ma in urgenze 
maggiori e nel sommo bisogno della violenza si vagliono, o col 
pretesto del venerato servizio del Re fermano per le strade i 
vagabondi, pigliano li schiavi dei Franchi, Armeni e Ebrei, li 
villici greci, che alla coltura della campagna s'impiegano e 
sforzatamente alla galera conducono. Dagl'officiali, che sono li 
comiti, pochissima intelligenza di navigazione s'intende, essendo li 
timonieri e provieri leventi in gran parte rinnegati, anzi la 
maggior parte delli 230 schiavi che per autorità di questo 
pietosissimo Senato furono dalle ultime miserie e da ceppi 
felicemente scatenati, sono di propria volontà all'indegno servizio 
ritornati.</p>
<p>Per mantenimento dunque delle Zavali spende il Re diecimila Reali 
all'anno per galera, eccettuate le concie, armizi, polvere, biscotto 
ed armi, che armate sono da 70 Giannizzeri per ordinario; ma in 
tempo di guerra sono per le galere divisi li tremila Spahi 
Timariotti, che sono da Metelin, Negroponte, Macedonia e dalle 
marine di Morea destinati. Altra osservazione più importante, ed 
altro ordine più essenziale, cade nelle galere dei Bei, che 
comandano le bandiere dell'isole di Cipro, Candia, Smirne, 
Salonicchi, Paris, Metelin, Morea, Negroponte, Damiata, Napoli di 
Malvasia, Rodi, Lepanto, Alessandria, Sparta vecchia e Scio, e 
queste sono veramente il nervo e la sussistenza dell'Armata 
Ottomana.</p>
<p>Per mantenimento delli principali Bei, e quando sieno dal primo 
Visir dipendenti, resta a loro dal Re assegnati dodicimila reali per 
galera sopra l'isole, e gl'altri stipendi e le paghe ricevono dalla 
dogana di Costantinopoli e dalla regia Camera, dandogli l'arsenale 
semplicemente pallamento, cannone, polvere e palle, e loro 
all'incontro sono obbligati fabbricare del proprio la stessa galera, 
essendo li schiavi loro capitale, e per lo meno a quattro 
cinque uomini per remo, come pure sono tenuti di mantenere 150 
leventi, o soldati, ma la terza parte viene defraudata, ricevendo 
sempre con ripugnanza e avversione le milizie Giannizzeri e Spahi, 
per esser gente libertina e disobbidiente. Del loro nuovo armamento 
fu inventore il Capitan bassà: avendo nella prora aggiunto sempre 
le sbarre in forma levabile, sei o sette picciole petriere, che 
maneggiate a tempo e nell'atto del vicino abbordo vengono di 
considerabile vantaggio giudicate, come scrissi e come mandai a 
Vostra Serenità puntuale il disegno. Quelli soggetti poi che sono 
in riputazione d'armi nella professione del mare sono al giorno 
d'oggi Alì Bassà, Babà Assan, nemico accerrimo de' Francesi, 
Mustafà Bassà della Bandiera di Rodi audace e crudele e per 
ordinario Serraschiere in mar Bianco, Brunel Bassà detto Massamana, 
glorioso, sprezzante, ma sfortunato nelle direzioni.</p>
<p>Per informazione dunque distinta di Vostre Eccellenze parlerò 
degli arsenali, a' quali bisogna essere sempre attenti e vigilanti, 
dipendendo da questi la sicurezza e la quiete delle isole del 
Levante. Dirò con applicazione e avvertenza, che Sultan Selin fu il 
primo ad ampliare gl'arsenali, ridotti al giorno d'oggi in centotto 
coperti, ossiano voltoni, distesi da una parte e dall'altra sopra un 
piccolo braccio di canale, che forma il porto, e altri estendendosi 
dalla parte delle acque dolci, tutti esposti e aperti alla vista 
d'ognuno, sicchè ve ne sono 40 restaurati e in tutta perfezione, 
ma il rimanente scoperti, rovinati e caduti. Dietro li stessi squeri 
vi sono magazzini situati, lunghi bensì ma senza architettura e 
adornamento, ne' quali alla confusa custodiscono cose d'ogni genere, 
e provvigioni abbondanti, cioè di cordaggi che vengono da 
Trabisonda, di pegole, non più dalla Vallona, ma li Bei si servono 
a Metelino, Smirne, e qualche parte a Scarpanto; e altre dal 
Dardanello d'Asia e territorio vicino s'incamminano a 
Costantinopoli. Il sevo da Napoli di Malvasia, Negroponte, Scio. Li 
telami per vele e tende dalli Castelli si ricavano. Le stoppe e le 
polveri vengono parte con la Caravana del Cairo, quelle più basse 
per calafattare, queste per il servizio degl'eserciti dell'armata e 
per deposito nelle fortezze di frontiera alli confini di Persia. La 
ferramenta viene abbondantemente da Samacaria terra di miniera, 
e da Scopia ancora, imbarcandosi alla corrente del Danubio, e 
per il mar Nero a Costantinopoli giunge. Tutta questa nell'arsenale 
si lavora, trasferendosi in ancore, lame, catene, perni, sarti, 
guglie di timoni, letti d'artiglieria, arcate di puppe e prore, e 
tutta la chiodaria fabbricata nelle fucine dei zingani. Li azzali, 
stagni e piombi sono dagl'Inglesi alle Smirne sbarcati non arrivando 
in loro le tensure e la scomunica; ma quello che il scandalo 
accresce è, che li stessi nostri sudditi con vascelli e bandiere di 
San Marco non solo portano azzali, ma armi da taglio e da fuoco, a 
segno che io ho sempre la trasgressione a Vostre Eccellenze 
avvisata, e l'esemplare severo castigo sarebbe l'unico rimedio a 
tanto male. Li biscotti ancora in varii luoghi si fabbricano alla 
giornata, non usandosi d'incamminarli, nè con diligenza custodirli. 
Li berlieri da Scio, Negroponte, con soddisfazione si vagliono, e 
poco da Rodi; all'incontro le zavali da Gallipoli, Castelli, Galata 
e ville convicine si provvedono, che per essere formento di mar 
Nero, appunto nero e minuto riesce. Tuttavolta non s'applicano molto 
alla prevenzione delli necessarii requisiti, ristretti nella
sola riserva dei pochi magazzini, perchè li magazzini di tutte le 
vettovaglie di Costantinopoli sono li due mari e li due venti di 
tramontana e sirocco, perchè quando ferma il mar Nero, spira il mar 
Bianco, e ben furono paragonati a due poppe nascenti, o a quelli due 
vivaci caprioli dichiarati da Salomone nella Sacra Cantica. In somma 
non si stancano mai quelle acque agitate di contribuir alimento, e 
sono nella loro incostanza tributarii fedeli al mantenimento sicuro 
di quella gran città divenuti, perchè da mar Nero vengono sede, 
formento, orzo, carnami, salumi, agrumi, mercanzie d'ogni genere 
dalla Cristianità, e poi quanto produce il meraviglioso Egitto di 
risi, legumi, oglio di lino, zuccari, lini, eccetera; sicchè con 
ragione e giustizia si può chiamare Costantinopoli la città 
abbondante, come li Greci anticamente chiamavano Corinto. Per 
maggior dichiarazione degl'arsenali dirò, che per ordinario in 
tempo di pace si fabbricano cinque o sei galere nuove all'anno
non con intenzione d'accrescere l'armata, ma per dar cambio alli 
vecchi vascelli, come al presente ne fabbricheranno dodici o 
quindici, per li naufragi seguiti al Tenedo e nel mar Nero.</p>
<p>E per quello riguarda alla prestezza dell'opera è cosa 
prodigiosa il riferirlo, avendo in poco più di tre mesi 
veduto a gettar nell'acqua otto galere; e quanto alle, maestranze 
possono a loro voglia accrescere il numero, perchè dall'Arcipelago, 
marangoni, fabbri e tutte l'arti di Costantinopoli restano 
agl'arsenali obbligati, che uniti alli schiavi tutto si rende facile 
e presto, superando ogni riguardo con chi deve obbedire, usandosi il 
legname che da' boschi viene tagliato e prima a livello ridotto, e 
poi sopra l'opera si squara, vero essendo, che quello di mar Nero è 
sempre verde, l'altro da Smith è migliore, servendo per colombe, ma 
per ordinario non durano le galere più di tre anni.</p>
<p>La condotta poi è ben ordinata, mentre ogni saica è obbligata a 
portarne certa quantità, formandosi zattere di legname, e alberi 
che alla corrente del bosforo li conducono, e gli altri con quattro 
galere dette dalle pietre li trasportano, essendone molti custoditi 
sotto li voltoni degl'arsenali, e altri al Chiemer appresso 
Gallipoli, fabbricandosi in più squeri aperti e scoperti senza 
riguardo all'ingiurie delle stagioni e del tempo. D'altre due sorta 
d'armamenti sottili e con remi si vagliono li Turchi: sono otto 
galere di Cairo di 22 banchi, da leventi vogate, e sono di ragione 
de' particolari mercanti; le seconde sono 70 londre con 50 
uomini delle isole che le vogano, impiegandosi in tempo di pace nei 
viaggi d'Alessandria.</p>
<p>Ora con ordine e distinzione passerò all'armata grossa, della 
quale sono i Turchi affatto spogliati e sprovvisti, e benchè vi sia 
il Meimar dell'arsenale, ch' è Murat capitano messinese rinnegato, 
disposto e destinato per la sola fabbrica delle galeazze o maone, 
essendovi tre squeri grandi alla mano dritta per tal' effetto, ciò 
non ostante nulla s'avanza nell'opere, essendo da molto tempo una in 
cantiere e un'altra vecchia inabile e con sproporzionata misura: 
niuno parla e ardisce di cimentarsi all'impresa, per esser mal 
riuscite e per non sapersi guidare. Anche di vascelli da guerra sono 
privi, ritrovandosene soli dodici di mercanti Turchi, di cinquanta o 
sessanta pezzi di cannone di ferro, che conforme l'ordinario la 
caravana d'Alessandria compongano, per portare legnami il mese di 
Settembre e ritornare a Giugno, portando nello stesso tempo a 
Costantinopoli provvigione per vivere e peste per morire. È vero 
però, che in mancanza di propri vascelli, e in una occorrenza 
pressante dell'Impero, ha due modi il Gran Signore di prestamente 
valersi:</p>
<p>Il primo è quello di chiamare le tre squadre de' barbareschi 
corsari, che sebbene di mala voglia, passando in Arcipelago ad 
unirsi con l'armate reali e sospendendo la pirateria, convengono per 
lo più obbedire. Il secondo è quello della forza, pigliando 
indifferentemente alli Cristiani li vascelli, che alle loro scale si 
ritrovano, pretendendo col pagamento dei noli, in che è pontuale, 
iscansare la violenza. Ma che violenza si può chiamare? quando le 
nazioni a gara secretamente il loro impiego offeriscono. Per legni 
di trasporto eccedono in quantità, perchè sono infinite le saicche 
provvedute di venticinque o trenta uomini l'una, anzi principiano 
ora a navigarle con due arbori, portando le vele più piccolo per 
restringere il numero dei marinari, e di questi legni più di mille 
tra' saicche e cimberi sono sempre nel porto di Costantinopoli 
esistenti.</p>
<p>Rappresentati dunque a Vostra Serenità gl'arsenali, le galere, i 
vascelli, le milizie, le provvigoni, li soggetti accreditati nella 
professione, mi avvedo che la prudenza dell'Eccellentissimo Senato 
stà in attenzione, dove al presente restino questo armi impiegate, 
e dove possano in avvenire restare occupate, e dove la guerra abbia 
da venire a fare la maggior parte degl'ordinari suoi lagrimevoli 
effetti.</p>
<p>Dirò prima, che per tre anni continui furono per metà giustamente 
divise le galere nei mari Nero e Bianco, e per il primo due motivi 
li hanno obbligati e ciò fare: l'uno che i Tartari Calmucchi 
dipendenti da' Moscoviti minacciavano sempre d'attaccare la piazza 
d'Asach, distesa sopra il Tanai; l'altro per rispetto al dubbio 
dell'uscita e delle molesti infestazioni dei Cosacchi, con le 
saicche nelle Meotide paludi. In conclusione Eccellentissimi Signori 
da questo mar Nero dipende la difesa e la conservazione del mar 
Bianco: quell'aria tenebrosa e oscura può renderci lucida e chiara 
la nostra, e assicurare gran tempo la quiete della Cristianità; 
eppur niun pensiero di principe interessato, nè per via di 
Religione o di Stato, s'applica ad introdurre la diversione, mentre 
ben i Turchi conoscono il pericolo e il travaglio, che loro 
servirebbe di remora alla monarchia.</p>
<p>Liberi dunque che fossero dalla guerra pesante e presente di 
Polonia, pareva già nel tempo passato ogni inclinazione tendersi 
tanto dal Sultano che dai ministri e più sollecitamente 
dall'universale de' popoli ad applicarsi al mar Bianco, accrescere 
l'armata, nominare Seid Oglù cognato al Visir in Capitan Bassà, e 
battere li Corsari Cristiani ponentini; non dovendosi per dignità 
dell'Impero e per indennità de' sudditi obliterarsi questo 
continuato sprezzo in Arcipelago, e tenere per ogni bordo assicurata 
quella navigazione. Ma il punto stà Eccellentissimi Signori, che 
facendosi l'armata e dalli Dardanelli uscendo, subito li Corsari 
deboli senza capi e senza assistenza sparirebbero, e dai Principi 
grandi fatte le spese e gl'apparati non essendo loro costume 
d'inutilmente gettar il danaro, tuttochè parlino ad alta voce di 
Malta col fondamento della pianta, di disegni delle fortificazioni e 
delle corrisponderize per via di rinnegati e barbareschi, stimo 
molto proprio di giudicare anco i sensi occulti con opinione palese, 
dicendo, che il Primo Visir e gl'altri bassà confidenti tenevano 
fissa la mira sopra Sicilia, innanzi della ribellione de' Messinesi 
e lo impegno della Francia, mentre non avrebbero ancora sdegnato 
d'attaccare Sardegna, che se in alcun tempo succedesse riuscirebbe 
faticosa la navigazione per tutte l'isole di Vostra Serenità. In 
somma non permetta Dio grande, che s'abbi un altro turbine da vedere 
per la parte del mare, perchè se ne' secoli superiori e nell'età 
presente riuscirono crudeli le ferite e recise le membra di questo 
capo Cristiano, uscendo filo a filo il sangue vivo, che sarebbero 
l'aggresioni e le sconfitte venture? se non colpi fierissimi vibrati 
al cuore d'Italia, che sicuramente nei deliqui e negli ultimi 
svenimenti la ridurrebbero, perchè internate nelle viscere quest' 
armi barbare e spietate, non sarebbero più capaci di moderazione e 
ritegno; e per questo li Principi d'Italia non dovrebbero mai far 
guerra insieme, ma ringraziare e pregar Dio di conservarsi uniti, e 
comodi, all'uso di quelli che valicano li fiumi, che s'aggrappano le 
mani l'uno con l'altro, per poter alla corrente e alla furia 
dell'acqua resistere.
Questo essere stato il consiglio tra' Principi della Grecia, che non 
posto poi in esecuzione perderono tutti la libertà, e la schiavitù 
acquistarono. Con queste forze dunque marittime e terrestri 
hanno tant' oltre i termini dell'Impero Osmanico dilatati, che per 
così ampio giro di paesi e di regni traversando estende li suoi 
limiti per lungo e largo molto più innanzi che non fecero le 
passate monarchie, che giammai comandavano alla terra e al mare, 
dominando appunto da un mare all'altro con questo bel manto di 
prosperità, sino agli ultimi confini dei nostro conosciuto mondo: 
vuole e pretende la superiorità nelle tre parti dell'universo, dove 
in luogo d'incoronar la ragione, miseramente l'incatena. Sicchè i 
Turchi con veleni penetranti e acuti di Stato vanno puntando i 
globi, e seguendo le carte geografiche per introdurre una monarchia 
singolare invincibile alla munsulmana dipendenza.</p>
<p>Spettatori immobili a questa pompa solenne a questa fama 
trionfante, stanno col tappetto alla finestra questi Principi 
oziosi, e possono pur con occhio asciutto rimirare li continuati 
trofei del serraglio in luogo dei cospicui e decantati trionfi del 
Campidoglio.</p>
<p>Rappresenterò dunque prima a Vostre Eccellenze, in ristretto, 
quelli potentati mussulmani e scismatici, che tengono confini e 
corrispondenze con l'Impero ottomano. Capo tra questi infedeli è il 
Re di Persia, che per diversità, di dogmi nell'esposizione 
dell'Alcorano si mantiene tra di loro l'inimicizia, regnando al 
presente Shah Soliman in età di 28 anni, e pare che alle delizie 
dei serragli sia molto dedito, non ostante che avanzasse la marcia 
degl'eserciti ai confini di Babilonìa. Tale mossa obbligò i Turchi 
ad apparecchiare Chiaussi per ispedirli al Gran Mogol Re dell'India, 
che tra li due fiumi Indo e Gange signoreggia, acciò tentasse, com' 
altre volte, per il regno di Cambaja la diversione. E per il Gran 
Kan de' tartari asiatici, che loro chiamano Usbech comparve 
quell'Ambasciatore, che, mancatogli per viaggio il presente, fu 
custodito poi molti mesi prigione nelle stesse torri. In Asia pare 
vi siano altre quattro popolazioni tutte dipendenti, ma libere tra 
questi due potentati, confinando l'una alle altre in quella 
strettura di 500 miglia di paese, che tra li due mari Caspio e 
Busina si rinserra. Sono primi li Georgiani che mandano a 
Costantinopoli una certa ricognizione di Falconi, non per tributo ma 
per regalo. A questi conseguitano li Circassi, che sono
i più nobili e civili, come più stimate le donne per la loro 
bellezza, facendo divieto ai Cristiani di poter per schiave 
comprarle. Li popoli Mingrelli vivono in più abietta dipendenza, 
perchè ogni tre anni compariscono a Costantinopoli loro 
Ambasciatori con presenti, dove innanzi al loro ritorno per 
ordinario si fanno Turchi. Per ultimi sono li Abasà, che si vendono 
ai Turchi per miserabili schiavi.</p>
<p>Sono già vicini li Tartari Crimei o Precopiti; costoro veramente 
sono gl'antichi Sciti non usciti dall'orride spelonche, ma dal 
profondo inferno scaturiti. Le loro corse sono feroci e crudeli; la 
loro marcia è sempre con ali aperte e veloce, con cavalli alla 
mano. Possono uscir in campagna 25, 30 mila; ma il loro numero 
mai corrisponde alla fama, dove questa orda formidabile si può con 
buon fondamento nominare braccio dritto della bravura e tirannia 
ottomanica; perchè in Polonia ed altrove lasciano segni troppo 
infelici e memorie funeste della loro barbarie; dalla casa poi 
Gicari elegge sempre il Gran Signore il Kan de' Tartari, e a suo 
piacimento lo depone ancora, essendone sempre di riservati in Rodi e 
Cipro; quello però che attualmente si ritrovasse al comando, 
succederebbe, per legge e per religione, com' erede alla monarchia 
dei Mussulmani, ma sarebbe difficile la riuscita, mentre li bassà, 
che al governo delle provincie si ritrovassero, vorrebbero come 
principi sovrani possederle e godere, perchè quegli onori che 
avessero con pericolo acquistati, vorrebbero con coraggio 
difenderli, inclinando piuttosto a surrogare nell'impero li 
figliuoli delle Sultane zie e sorelle del Re, che non mancano.</p>
<p>Poco differenti da queste fiere selvaggie, popoli erranti in ampio 
esterminato paese, stimano il Seriffo della Mecca discendente dalla 
linea del Profeta, che pel disgusto dei dazi levati fece sorgere le 
novità già note, sopite, ma non per anco estinte; non tenendosi in 
niuna considerazione il confine, con gl'Abissini, nè tampoco 
l'altro con li Re Mori dell'Africa per la vicinanza dei corsari 
barbareschi. Pure resta il Gran Duca di Moscovia, col quale non vi 
è negozio nè confine; tuttavolta la vicinanza de' loro Stati se 
non li rende confinanti, li fa considerabili l'uno all'altro con la 
loro dipendenza; tuttochè per anco non si sieno li Moscoviti 
interessati nella presente guerra di Polonia, accresciuto a più 
alto segno il sospetto per esser capitata nelle loro mani la 
copia del baratto, ossia Investitura fatta dal Sultano a Doroncesco, 
nella qual dichiara che, dopo la sua morte, sia il Gran Signore 
erede e padrone di tutti i luoghi che in quella Provincia possiede.</p>
<p>Nominati tutti li Principi infedeli, scorsi li confini, e 
riconosciute le forze e dipendenze, si passerà all'ultima ed 
obbligata narrazione di quelli Potentati Cristiani, che non tengono 
interessi riguardo lo Stato de' Turchi, ma semplicemente che con 
quell'Impero per via di negozio mantengono corrispondenze. Col 
Pontefice Romano sanno e non l'ignorano, che li confini sono lontani 
e disgiunti: ciò nonostante li Stati della Chiesa inquietano per 
parte del Golfo, con le Fuste di Castel Novo, e per il Tirreno, 
ossia Spiaggia Romana con le galeotte di Biserta. Veramente in altri 
secoli erano li Papi stimati per santo rispetto, che li Principi 
professavano, e per quella rassegnata prontezza ch' avevano 
d'accorrere con le persone sacrate e reali, con l'armate composte di 
tutte le viscere d'Europa e con tesori all'unione delle numerose 
crociate ed alle leghe sante; ma in questa di Candia hanno 
potentemente riconosciuto, che nel corso fatale di 25 anni non 
ebbero poi li Papi nè volere nè potere di unire li Principi, di 
legare i Cristiani, ma tutto per incuria de' Potentati maggiori 
obliterato ed ommesso; sicchè li Papi semplicemente servono di 
parentesi negl'affari del mondo.</p>
<p>Col Re Cristianissimo dirò prima, che non esistono quei rispetti 
di comune gelosia della potenza e grandezza di Casa d'Austria per la 
lontananza degli Stati, senza confini; ma dirò poi che vedono 
nell'Arcipelago e alle bocche dei castelli di Costantinopoli la 
frequenza de' vascelli di corso, che sebben con nome d'altre nazioni 
e con bandiere di Principi nemici, sono di Francesi ripieni; 
tuttavolta serve l'ambasciatore di Francia alla Porta Ottomana per 
svegliarino di pubblicar il male, e per sempre gl'interessi tutti 
de' Principì Cristiani intorbidare; ma il Visir professando il 
solito contracuore verso li Francesi, si dimostra rigido e costante, 
e benchè sia alla rinnovata composizione di pace condisceso dopo 
settant' anni d'instanze, ha il signor di Novitel superato la 
diminuzione del dazio dal cinque al tre per cento, ma con la spesa 
di più di venti e più mille reali, tra' qualificati ministri 
dispensati, ancorchè non giunga il commercio di Marsiglia di panni 
bassi, carta straccia, zuccheri e speciarie, a 70 mila reali.</p>
<p>In oltre si sono esposti in una esatta applicazione in sostenere li 
<foreign lang="lat">jus patronati</foreign> delle chiese, in favorire in tutte l'isole 
d'Arcipelago di rito latino li vescovati, rendersi dipendenti li 
frati conventuali di San Francesco in Galata, con introduzione di 
nuove orazioni e di reprobato cerimoniale negl'Ecclesiastici riti, 
volendo con la forza la precedenza nella chiesa di Santa Maria in 
Cipro, a che io validamente mi sono opposto, e superato il tutto: 
sicchè tali operazioni violenti di voler essere arbitri superiori, 
indipendenti in tutte le chiese d'Oriente hanno cagionato la perdita 
infelice de' santi luoghi di Gerusalemme, sottoponendo quelli 
santuarj alla scismatica ostinazione de' perfidi Greci, che non vi 
sarà certamente riparo nella durazione del presente ministro, il 
quale con seconda intenzione ha preteso di flagellare Novitel, che 
procurava di portargli rimedio e soccorso. Insomma io non posso dir 
bene, per non parere mendace, nè voglio dir male, per non parere 
maledico.</p>
<p>All'incontro fondarono li Re cattolici dopo l'espulsione dei Mori 
una rendita di 3 mila reali all'anno per la Terra Santa, oltre le 
considerabili elemosine, che in Gerusalemme si trasmettono sino a 
25 e 30 mila reali all'anno; eccettuate l'altre che con le 
flotte pervengono dalle Indie sino alla somma di 75 mila reali, 
con tuttociò non tengono qualunque confine se non fosse in quella 
parte d'Africa, alle volte insidiata da' Barbareschi, nè tampoco 
tengono al giorno presente qualunque pratica, come in altri tempi 
facevano; sicchè bisogna confessare, che la Spagna non ha uomini, 
nè consiglio per maneggiar simili affari, trascurando quello, che 
con tanta attenzione, oro profuso e riputazione gettata, pretese per 
lo passato d'acquistare. Con l'Inghilterra ed Olanda non vi essendo 
politici riguardi, subentrano gl'interessi del commercio, e sono 
eguali le direzioni e forme del negozio, perchè le compagnie di 
Levante mandano ogni due anni a Smirne 20 o 25 mila pezze di 
Londre tra panni fini, Londre mezzane ed inferiori, con prezzo dalli 
ottanta leoni sino a 150; oltre a barili di stagno piombo e 
azzali, caricati a Livorno e al Zante, speciarie d'ogni sorte, che 
in tutta somma rilevano 460 mila reali, ed estraendo seta, galle, 
 droghe, cotoni filadi e sodi, e stami d'Angari. E come il 
cavaliere Finich ambasciatore Inglese rinnovò con aggiunta la 
capitolazione, benchè non abbi potuto inserire il titolo 
d'Imperatore al Re Brittanico suo Signore, ciò non ostante ha 
superato la permissione di caricare due vascelli d'uve passe per 
tutte le scale del custodito Dominio. Così il Caglier, Residente 
de' Stati, affretta più degli altri le due navigazioni, cioè 
quella di Caffa pel mar Nero, con li propri legni e bandiera, non 
anco permessa, come invece è lasciata libera a tutte le nazioni 
Franche, procurando ancora d'intendersi con la Compagnia Alemanna di 
Levante per la condotta della loro Pannina dalli fiumi Reno al 
Danubio, e con tre mesi di viaggio condurle per lo stesso mar Nero a 
Costantinopoli; ma per anco non viene da Cesare permesso il transito 
sicuro.</p>
<p>Finalmente li Genovesi del 1664, attaccarono la 
sospirata corrispondenza coi Turchi sotto l'intiera protezione del 
conte Lesto Ambasciatore dell'Imperatore all'Eccelsa Porta; formato 
un trasunto da tutte l'altre capitolazioni de' Principi fecero la 
loro, ma nel credito, nè l'arte, nè tampoco l'industrie poterono 
in tanti luoghi pulirla, che non vi restasse della ruggine e delle 
aspre parole, come a dire schiavitù dichiarata, e desiderio di 
ritrovarsi nella servitù del Sultano.</p>
<p>Questa spedizione di ministro non ebbe altro oggetto, che di 
profittarsi nel cambio di monete, ed adulterando al presente li 
zecchini, che per commissione precisa di Vostra Serenità feci al 
Residente Spinola usare ogni rigore, metter guardie al vascello, 
ponere li Dragomani prigioni, disfare i servi; sicchè in niuna 
considerazione vivono appresso li Turchi, non facendo che poco 
negozio in velluti, rasi, tabini, saiette e coralli, senza stima e 
prezzo li loro panni fabbricati con falsi colori. Tutte l'altre, 
Corone Settentrionali e Principi d'Italia non sono stimati nè 
conosciuti, se non per le Bandiere dei loro corsari; ma li Maltesi 
più degli altri si distinguono, e restano li Turchi persuasi che 
molti de' Principi Cristiani soccorrono con loro ajuti quelle 
debolezze, e favoriscono li Cavalieri, de' quali viene 
vantaggiosamente pubblicato e da rinnegati sostenuto, che la 
Serenissima Repubblica dia e conceda un vascello di legnami all'anno 
d'alberi, tavole e remi, che è quella permissione che alle volte 
graziosamente fanno Vostre Eccellenze alla Religione, che 
riesce di mala impressione e di pessimo effetto. Hanno dunque contro 
di loro odio e livore, tuttochè gli uomini della professione da 
mare, e li Capitani Bassà difficilmente consiglieranno simile 
impresa, e se qualche disegno avessero l'armate de' Turchi contro li 
Stati ed isole d'Italia, sempre con artifizio d'attaccar Malta 
farebbero le voci precorrere.</p>
<p>Soddisfatto in questi fogli un gran giro de' Principi d'ogni rito e 
nazione, che siano o per confine o per confederazione conosciuti da 
Mussulmani, ora, Serenissimo Principe, restano li più vicini, e 
come vicini dovrebbero essere sempre con attenzione distinta 
osservati, e tuttochè gli effetti, l'operazione, le massime, gli 
impegni, le ristrettezze lusingano al contrario riflettere; 
ancorchè dall'universale s'intenda discorrere, ch' essendo la 
guerra di Polonia ridotta ad un angolo d'Europa, in un lembo del 
mondo, sia come lontana e remota da poco curarsene, tal essendo la 
fragilità umana, che sempre spera bene delle cose future, quando 
fugge ed iscansa il pericolo presente; e veramente non saprei 
Eccellentissimi Signori se quiete tale sia letargo di chi 
agonizzando muore, o sonno di chi riposando migliora. Principierò 
dunque da quel Regno, come il più avanzato all'Impero Ottomano, e 
dirò con buon fondamento, che quei travagli sono le reliquie delle 
guerre di Candia, mentre Doroncesco fu nella protezione del Sultano 
ricevuto con obbligo di rinforzare il Primo Visir con 8 mila 
Cosacchi ribelli. Disimpegnate sono dal mare l'armate con la 
stabilita pace di Candia, la di cui perdita saperla e non 
apprenderla è stupidità l'apprenderla e non compatirla è 
barbarie, sicchè piangerla è gratitudine, compatirla è pietà! </p>
<p>Si formavano dunque per quattro anni poderosi gl'eserciti di terra 
contro Polonia, alla testa de' quali per il primo e terzo si 
ritrovò in persona Mehemet Imperatore, il quale in otto giorni 
prese senza opposizione Kiameniz, perdutasi dal presidio, onde fece 
piuttosto della misericordia del nemico, che del proprio valore 
esperienza, e passato poi il fiume Nistro invase l'Umina, desolò la 
provincia, incenerì la città, bagnò il terreno di sangue, e con 
crudel empietà usò il ferro ed il fuoco, terminando nello stesso 
tempo la vendetta ed il castigo, e carico di gloria e di preda 
ritornò stanco ed infermo in Adrianopoli. Questa strepitosa, ma 
infruttuosa ritirata fece patentemente conoscere a' Turchi, 
che se applicano di fare la conquista della Cristìanità, certo non 
bisogna che dalla parte di Polonia principino, essendo questo il 
secondo tentativo che hanno nel secolo presente procurato. Di pace 
vi è stato sempre maneggio tra' il cimento della guerra e tra' il 
bollore delle armi; gli ablegati spediti da' Polacchi furono alcune 
volte dal Visir per interpositori ricevuti, altre volte per 
esploratori scacciati. Pure alla mediazione si sono molto 
affaticati, ma con direzioni occulte ed intenzioni secrete, con li 
Vaivoda moldavi e valacchi, ed il Kan de' Tartari per le loro 
convenienze particolari; come pur li Francesi fecero comparire 
monsieur di Sanan in Andrinopoli con apparenze di rasserenare il 
torbido in Cristianità, ma in effetto meditarono il modo per tirare 
alle parti nobili quel male che si ritrova appunto nelle parti 
lontane, cioè di consolidare le piaghe alla Polonia, per aprirle 
dolenti e mortali nel cuore dell'Ungheria, inferendo spasimi e 
tremori a tutto il corpo infermo della Germania.</p>
<p>Stà dunque la trattazione di pace impuntata sopra due discordi 
importantissimi articoli, sebben pare che al primo del tributo 
cedano i Turchi, ma siano costanti li Polacchi nel secondo ripetendo 
con elate dimande la piazza caduta; pretensione insussistente, che 
li costituisce in un delirio politico, derivando la cosa da sola 
debolezza, che non sarà mai per legge, per sicurezza e per decoro 
del Gran Signore approvata, come prima impresa gloriosa e stabilita 
dalla sua imperial persona, non potendo abbandonare poi Doroncesco: 
sicchè tutti questi progetti riescono vani a segno che la guerra 
differiscono, ma il travaglio non terminano. A' Turchi è favorabile 
l'estate, parziale a Polacchi l'inverno, varia e mutabile quanto 
incerta e volubile la fortuna. Dalla continuazione dunque di questa 
guerra dipende la totale quiete dell'Imperatore, la sicurezza della 
Germania, che egli è risoluto a tutto potere di conservare, 
dissimulando insidie e pregiudizj, a sola difesa prendendo l'armi. 
Riescono però deboli e languide le scorrerie de' Turchi al Confine, 
trattenuti in gran parte gl'Ungheri ribelli, non assistiti di forze 
o di dinaro, ma solo lusingati con parole e speranze nell'incontrare 
il tempo migliore, restando nell'animo del Visir impressa la 
sconfitta al fiume Raab, dove per desiderio di generosa particolare 
vendetta non sarebbe alieno ad ogni pronta rottura; non per 
rinnovare li colpi sopra le membra, ma per replicarli sopra le 
ferite per maggior dolore: il tutto fondato nella propria immensa 
grandezza, ed a discredito infinito degl'altri monarchi, facendo 
patentemente conoscere il Sultano d'essere arbitro della pace e 
della guerra, rapire li Stati e donare la quiete. Insomma potenza 
che sorpassa la terrena, perchè nello stesso tempo solleva e 
risana. Ciò non ostante il Residente Cesareo negozia con prudente 
desterità, obbligato per caso singolare di fermarsi alla Corte, 
introduce favori a' mercanti nel traffico, che non eccede i 30 
mila reali; concludendosi infine, che per ogni verso si trova la 
pace sospetta, incerta e pericolosa, e da molto impensati accidenti 
combattuta, sicchè ho lasciato il tutto vacillante e soggetto a 
vicina alterazione, quando la guerra di Polonia restasse fermata e 
sopita. Obbliga il terreno del confine ad unire a quest' ultime 
linee li disperati e miserabili Ragusei, che non contenti d'esser 
tributarj e carazzari, volontariamente ed alla scoperta sudditi e 
schiavi de' Turchi si chiamano. Con quest' antica ed ossequiosa 
obbedienza seppero in congiuntura propria rapire dall'Imperiale 
Cancelleria regi comandamenti per introdurre coi loro vascelli sali 
a Narenta e Macasca, ed impossessarsi del luogo della gabella, dove 
con l'autorità sempre giusta e sempre vigorosa di questo 
Eccellentissimo Senato s'avesse non solo modo di far restituire 
l'usurpato, ma di annullare gli stessi regi commandamenti in 
contradditorio giudizio. Decreto inaspettato, sensibilissimo, per il 
quale di continuo protestano d'essergli levato il modo d'unire 
danaro per poter pagare il tributo all'Eccelsa Porta.
Ristringendomi nel capo della quarta ed ultima ordinanza dirò, con 
motivo di ben fondata ragione, per gl'interessi più pressanti della 
Serenissima Repubblica che quello, Eccellentissimi Signori, che il 
Principato mantiene e fa sussistere gli Stati, non sono tanto le 
virtù dei trattati stabiliti tra' Sovrani, quanto la scambievole 
amicizia de' loro sudditi, col traffico e commercio d'ambe le 
Nazioni.
Con tali avvertenze hanno sempre li nostri maggiori resa la 
Repubblica grande non col solo esercizio delle armi, ma 
coll'industria nella pace, applicando al Levante, come più adattato 
al comando dei Stati, per lo concorso dei forestieri, riuscendo 
il latte della madre sempre più giovevole al parto di 
qualunque altro delle nutrici, cosicchè capitali preziosi e somme 
rilevanti d'oro a quelle scale si mandavano. Ora questo grande 
negozio si disperde e confonde, e per cotali fatti e per Cottimi 
riscossi non passano per le mani della nostra nazione a 
Costantinopoli centomila reali d'oro in seda, cinquantamila di lana, 
con cinquantamila di specchi, lastre, vetrami, carta e conteria, le 
quali somme o si è lunghissimi nel riscuotere o si convertono in 
cuoie, lane, salumi, mocchagiari e cambelotti e tutto con baratti 
pregiudicialissimi. È vero anco, che all'inconveniente s'aggiunge 
la mala fabbrica di testori, a segno che hanno dato animo a' Turchi 
di piantare a Costantinopoli più di quarantamila telari per simili 
manifatture di sede ed oro, sicchè loro migliorando e noi 
peggiorando, facile è la conseguenza del precipizio vicino. Altro 
pregiudizio rilevantissimo si accresce, che i Turchi, Greci, Armeni 
ed Ebrei mai hanno pagato Cottimo di quelle mercanzie, che con la 
caravana di Spalatro per terra s'incamminavano, e da questo mal' 
esempio svegliati, per esser il negozio e l'inganno nati gemelli, 
hanno anche li nostri raddoppiata la fraude, facendo il maggior 
sforzo delle mercanzie più nobili capitare per terra in 
Adrianopoli; si sono dalla gravezza del Cottimo esentati, e per 
altri più grossi generi e voluminosi si coprono sotto nome di 
forestieri per pagare il tre per cento con tutti li manifesti dei 
scrivani adulterati, non mai riveduti nè sottoscritti da Ministro, 
come fu avvisato, essendosi in quattro anni riscosso incirca 2538 
zecchini per entrate e uscite. Circa al capo della pannina 
veneziana, dalla qual' arte solevano le più popolate contrade della 
città mantenersi, questa già viene dall'universale de' Turchi 
ripudiata per due riguardi: il primo per la spesa considerabile, il 
secondo per il peso eccedente, amandosi per lo contrario il buon 
mercato e la leggerezza.</p>
<p>Ma perchè, Serenissimo Principe, tutte l'arti o col tempo 
s'accrescono o col tempo s'annichilano, non ferma l'ingegno 
dell'uomo a meditare sperimenti e nuove prove, e se ne' metalli si 
è ritrovata la chimica, ne' medicinali l'empirica e spargirica, e 
nella chirurgia la polvere simpatica, perchè non s'ha da far prova 
di nuova fabbrica di pannina, e lasciarsi dalla corrente e dal 
l'opinione comune trasportare, non essendosi per anco vedute 
in Costantinopoli le già trasmesse. Qui pure non terminano, 
Eccellentissimi Signori, gl'inconvenienti, perchè prima le 
mercanzie non arrivavano mai in tempi debiti, che li capitani ove 
siano francesi, quasi in ogni incontro seguitano la bandiera del Re, 
e quella della Repubblica abbandonano, e che alli scrivani e 
marinari vengono di contrabbando diverse sorti di mercanzie
consegnate. Da tutti questi disordini, che a capo per capo sono 
difficilissimi a regolare, si conosce per lunga esperienza, e per 
prova irrefragabile essere di grande inconveniente, la frequente 
mutazione degl'Eccellentissimi cinque Savii alla mercanzia, che 
appena congregati e uniti per puro desiderio di rinvenire il meglio 
e l'ottimo decretare, vengono ad altro impiego destinati, sicchè 
prendono ardire li mercanti, e supplicano umilmente 
l'Eccellentissimo Senato, che è padre, e che sente le miserie di 
chi l'invoca, e non potrà che intenerirsi e porger sollievo, ch' è 
di fare servire più lungamente lo stesso Magistrato per quel tempo 
che parerà proprio e conveniente alla pubblica prudenza, sicchè 
sarà fortunato incontro tra la fede di chi supplica e la 
beneficenza di chi compiace. Per agevolar dunque il commercio e 
accrescere il traffico furono prudentissimi li comandi di Vostra 
Serenità, con le credenziali trasmesse, per procurare la 
diminuzione del dazio dal cinque al tre per cento in conformità di 
tutte le altre nazioni, ma perduto il Canon Namò, che vuol dire 
Canone stabilito con l'Eccelsa Porta, che parlava di tutti li dazi, 
si conviene per ora alle grazie del Sultano ricorrere, tanto più 
che si è aperto l'adito con l'ottenuto ed eseguito comandamento 
imperiale, levate le spese minute che a 6 per cento, aggravano le 
mercanzie.</p>
<p>Se duuque tale diminuzione felicemente riuscisse, si giudicherebbe 
opportuno per perfezionare l'opera, ad esempio di tutte le altre 
nazioni franche, d'introdurre unione di beni ordinatamente in questa 
città dominante, dove con il convoglio delle navi pubbliche da 
guerra, senza rischio de' corsari, senza perdita di capitali e con 
sicurtà minorato, respirerebbe il negozio nella più desiderata 
maniera, perchè dove si tratta di perdere il commercio, non bisogna 
molto confidare nel beneficio del tempo, e se la vigna non è 
provveduta di buoni coltivatori, non solo si perderà la vigna, ma 
si perderà anche l'arte di coltivatore. Conchiuderò questo 
importantissimo capo del traffico con li consoli inferiori, dicendo 
che da Smirne in quattro anni si sono ricavati 888 zecchini con 
l'entrata e uscita di 37 vascelli. Dagli altri di Canea, Milo e 
Morea nulla è entrato in cassa di Cottimo, anzi concordemente 
esclamano, che l'assegnato mezzo per cento non supplisce al viver 
loro, sicchè la ristrettezza in che sono costituiti, li obbliga a 
prevaricare, e in luogo d'opponersi alli contrabbandi li favoriscono 
e proteggono.</p>
<p>Ma perchè il traffico per la maggior parte dipende dal mare, così 
il mare non viene solo per la navigazione considerato, ma per 
l'armate che nel scorrerlo felicemente lo custodiscono e difendono, 
che è la più importante cognizione e gelosa materia di tutte le 
azioni umane, e la più singolare di tutti gli affari politici ch' 
è la guerra. Che vi sia dunque un corpo di galere sottili e al 
numero di 22 sono considerabili forze, ma alla fronte di Turchi 
non corrisponde l'ordinanza, se le 22 non possono con le 59 
competere in tempo di pace, e con la stessa proporzione in tempo di 
guerra, sicchè vedendosi tale disparità di forze viene stimato 
cauto consiglio di rimediare al difetto in parte, migliorare e 
tentare di superare l'inimico nella parte della maggiore debolezza, 
ch' è nell'armata grossa, dove le galeazze formidabili legni sempre 
alla memoria de' Turchi riusciti e temuti, sono così ristrette, che 
ben si potrebbe dire o che non bastano, o che non bisognano. Per 
tanto li cinque vascelli da guerra fabbricati in questo prodigioso e 
osservato arsenale, non sono sufficienti di rendersi considerabili 
a' Turchi. Non sono atti per dividersi in squadre, incontrare li 
corsari, assicurare il commercio, convogliare le navi mercanti, 
sicchè per non astringermi a tradire i miei sensi e a commettere la 
piu turpe di tutte le viltà, ch' è la bugia, dirò a correzione 
umilissima, Serenissimo Principe, che il numero predetto delli 
cinque non serve per il travaglio, nè per la quiete, perchè dove 
fossero i più là si può dire, che siano tutti, sicchè per 
sicurezza, si ricercherebbe un corpo di dodici navi da guerra, che 
bisognando ripartirle in tre squadre, non solo imbrigliarebbero 
tutto il Levante, avrebbero l'impero del mare, snidarebbero 
dalle aque li corsari, leverebbero da quella scala e da quell'asilo 
li barbareschi, mantenirebbero in spaventato timore li Turchi, e 
questa risoluzione inforzarebbe il fiato alla fama, accrescendo 
credito e gelosia appresso le nazioni settentrionali: vedendosi per 
prova che tutti li Principi pongono il loro studio particolare 
nell'apparecchio de' vascelli, essendo questo il testimonio 
autentico e l'armamento privilegiato del secolo presente; mentre i 
Turchi sono di questo requisito marittimo sprovveduti, non avendo 
vascelli proprii nè proporzionati, non comandanti, non esercito, 
non marinareza, non perizia per navigarli; ma all'incontro sarebbe 
conveniente che quelli della Serenità Vostra fossero meglio armati, 
non essendovi sopra che quattro tra capi e scolari bombardieri, 
senza cappellani e religiosi, le ciurme non pratiche per le paghe 
ristrette, e le concie differite sino a 40 mesi. Tanto mi sia 
lecito rappresentare con verità, parlando con esperienza delle cose 
già poche settimane passate, dovendosi credere ai fatti, i quali 
sono una favella che d'ordinario non inganna. Queste dunque, 
Serenissimo Principe, sono quelle antiche muraglie di legno in mare, 
che le muraglie e le fortezze di terra difenderanno, perchè una 
volta che il mussulmanesimo s'aprì l'adito allo sbarco, non vi è 
più valle nè monte, bosco o pianura che lo diletta o trattenga, ma 
come folgore precipitoso cadente, supera, incenerisce tutto quello 
che incontra, e alla moltitudine d'un mondo intiero non può 
resistere isola, nè fortezza qualunque. Se poi l'aggravio del 
mantenimento e la considerazione della spesa abbino questo gran bene 
da contrariare, lascierò al maturo giudizio di questo 
Eccellentissimo Senato riflettere, se l'incomodo abbi alla sicurezza 
prevalere, e se il risparmio abbi alla Religione e alla libertà da 
precedere, potendo forse in altri armamenti restringendosi 
agevolarsi la spesa, e l'arbore che non s'alleggerisce in rami 
superflui non può in grossezza nè in altezza dilatarsi, 
concorrendosi nel loro sostenimento chi riceverà profitto e 
sollievo nell'assicurare i proprii capitali. So che tutte le vene 
sono aperte, che il sangue vivo esce e si dirama, ma so ancora che 
Vostre Signorie non lascieranno uscire il fiato e esporre la vita a 
maggiori pericoli; e che dopo fatti umilissimi ricorsi a Dio 
benedetto bisogna valersi di quei mezzi e di quell'impero, che 
appunto da Dio è stato impartito a questa venerata Repubblica, 
sicchè ogni risoluzione generosa riuscirà grata al mondo e di 
sicurezza alla Cristianità.</p>
<p>Questo mare dunque viene insidiato da tre sorta di corsari i quali 
tutti inferiscono danni sensibilissimi all'Eccellenze Vostre. Sono 
li primi li corsari barbareschi perfidi e fieri, coi quali le 
differenze si decidono con l'armi, così parlando la capitolazione 
di spese, non essendovi regresso, nè ritrattazione alla Porta. In 
secondo luogo subentrano i corsari del Golfo, piccioli ladri, ma per 
esser dentro e vicini sono li più infesti e attaccati alle parti 
nobili dello Stato a simiglianza di quel male, che quanto più nel 
cuore s'interna tanto più è considerabile per il dolore e per le 
suo gravi conseguenze; insomma sono questi corsari tartari 
domestici, che scorrono il custodito mare di Vostre Eccellenze con 
azioni ripiene di contumacia e di temerità insolente. Tutta volta 
la sola autorità di questo Sapientissimo Senato fece superare 
l'impossìbile, ricavando da questo superbo e fastoso Monarca ordini 
risoluti, che da' proprii Chiaussi fossero le fuste incendiate, e a 
Dolcigno ne restarono dieci fermate e incenerite. Consolato in me 
stesso d'avere rispettato con ossequio di venerazione e osservato 
con riverenza le Pubbliche Commissioni, senza spesa qualunque dalla 
parte mia. Anche Vostre Eccellenze, ben sappino, che con Turchi si 
negozia sempre con doni, e gl'animi barbari facilmente a questa 
corrutela s'accomodano, e se il diamante cede alla ruota e resiste 
alla mano, perchè in fine la mano tiene il pregio dell'opera e 
della fatica. Mi sarà dunque permesso l'avvisare in questo 
proposito, e lo dirò con sommesso e umile rispetto, perchè il 
parlare è più lodato del tacere quando apporta utile e la 
necessità lo richiede, che sino a tanto che la guerra viene in 
Polonia guerreggiata, gl'uffizii si possono e le premure rinnovare 
per l'incendio delle rimanenti; si possono combattere le fuste e 
incatenare li corsari, oltre che il Visir è nella pace interessato 
e disposto; ma in fine sono fiere selvaggie, che imitare non 
bisogna. So pure che quando fulmina il Cielo niuno lo mira e lo 
sfida, ma ognuno ardisce di sprezzarlo quando è quieto e sereno. 
Nel mare tranquillo ogni picciolo legno scioglie e viaggia, ma 
nel burrascoso li galeoni mainano le vele ed entrano in porto.</p>
<p>Entrare nel favore può altro Ministro con fini diversi, e i 
clamori di quei ladri battuti e oppressi farebbero dello strepito e 
della confusione alla Porta che servirebbe di pronta materia a nuove 
scandalose contenzioni, tuttochè siano ancor bagnati dal naufragio 
passato.</p>
<p>Quei turbanti elevati, quelle teste calde non soffrono severo 
castigo, nè lunga offesa dai Cristiani, e non sempre ritroverebbero 
luogo d'approvazione le fuste restituite, la liberazione de' 
schiavi, nè la consegna d'alberi e remi, ma una falsa divulgazione 
di perduto denaro sarebbe avania facile d'introdurre, che a 
riportata fortuna con lo stesso danaro s'accomoderebbe, il Bailo in 
angustie si ritroverebbe, la nazione non avrebbe ritirata, e li 
malevoli campo aperto di spargere mortifero veleno. Se poi sopra 
tale diligenza si crede necessaria applicazione di nuovi rimedii, 
sarà desiderabile la prova, ma difficile forse a rinvenire 
l'incontro, dubitando che il continuato percuotere assordi 
l'orecchio.</p>
<p>In terzo luogo s'affacciano li corsari ponentini Cristiani, che 
sono peggiori degli uni e degli altri, perchè indifferentemente 
spogliano tutti senza riguardo, e mi arrossisco il dire, che la 
Cristianità sia grande di nome, ma picciola di fede; essendo una 
moltitudine di gente oziosa, sciolta e libertina, congiurata insieme 
a vulnerare la dignità dei diversi Principi, spiegando 
insidiosamente le loro insegne dalle quali non restano esenti da 
violenze e rapine li sudditi della Serenità Vostra: sicchè tanti 
congiungimenti di pessimi successori di varii spogli e rapine, si 
dubita che un giorno spianino la strada, che i Turchi s'applichino 
al mare, che per altro se lo scorderebbero certo dove tutti gli 
armamenti alli Stati della Repubblica riuscirebbero non meno 
sospetti che pericolosi, dovendo sempre il più debole al più forte 
soccombere, mentre l'armi delle potenze maggiori non ebbero in niun' 
età nè distinzione, nè descrizione, non potendo i Turchi venire 
più grandi, senza la rovina dei loro amici e vicini.</p>
<p>Il punto dei confini vengo con penna molle di lagrime a scrivere, e 
a Vostre Eccellenze confessare di non aver ardire per 
affrontarlo, convenendo una piaga riaprire, che sempre sangue 
vivo getterà, innanzi al cuore di Vostre Eccellenze, offesi tanti 
padri innocenti di questo Sacrosanto Senato, a segno che li Turchi 
stessi il nome di Candia non proferiscono, ma dicono al tempo della 
grande espugnazione nella quale più d'un mezzo milione di 
Mussulmani sono restati estinti e sepolti, ben conoscendo che la 
sola ostinazione abbi la difficoltà superata, e che tale decantato 
acquisto non corrispondi punto alle concepite speranze, che il 
profitto non eguagli l'impegno, che sia ampliazione non sicurezza 
d'impero, che non sovvenga ma che abbi bisogno d'esser sovvenuto, 
perchè quando siano le camere dei Giannizzeri ripiene, e che in 
luogo loro li Gerlicoli del Regno, che sono le milizie paesano di 
gran lunga l'entrata non suppliscono, mentre nella cassa di Napoli 
di Malvasia circa 100,000 reali all'anno si somministra. Del resto 
tutte le fortificazioni esteriori, li rami delle mine e fornelli 
tutti sono dalle acque inondati, caduto il terreno, impedito il 
transito, serrate le porte delle fortezze; insomma ridotta la piazza 
ad un labirinto ripieno di angustie ed intricate confusioni, non 
essendo nell'isola restati di ridotto 1000 carazzi, che per non 
contribuire all'aggravio disperatamente rinnegano. Ma per sapere 
Eccellenze Illustrissime con fondamento l'opinione dei Turchi sopra 
le tre fortezze di Suda, Spinalonga e Caraluse, staccate dal regno e 
divise da tutte le altre membra degli Stati marittimi di Vostre 
Eccellenze, stimo incombenza riverita di riferire con puntualità 
quello che ho penetrato e inteso, ed è che la Repubblica può 
difficilmente, per la lontananza sostenerle, che vi sia sempre 
bisogno d'arma pronta e disposta, dipendendo da questa sola le 
provvigioni e i soccorsi; che per tre scogli separati e divisi non 
s'obbligherà la pubblica prudenza a nuovi cimenti, nè a soccomber 
ad una sfortunata guerra; che il loro mantenimento è considerabile 
per la spesa, che niun beneficio da quest' apparente possesso si 
ricava; che sono d'ordinario alimentati di viveri dello stesso 
regno; che impediti e trattenuti dalli Bassà comandanti, restano di 
subito assediati, che li soldati del presidio, o stanchi o 
angustiati dalla lor parte fuggano; essere però interesse del 
maometismo che in tempo di pace sieno finalmente dalla Repubblica 
custodite e guardate, restando il Sultano del dispendio esente e 
sollevato. Ciò non ostante la generosa costanza di quest' 
Eccellentissimo Senato non tralascierà modo di ben munirlo, 
proibendo sopra tutto, che non si facciano scale di mercanzie per 
serrare li prezzi e particolarmente quella di Suda per il carico 
d'ogli, che non si ammettano Turchi in casa di confidenze, nè 
concorso di confidenze numeroso nella processione nei tre giorni 
festivi del <foreign lang="lat">Corpus Domini</foreign>; che introdotti non eccedano il 
numero di quattro e sei, non permettendo il girare all'intorno delle 
fortificazioni mentre l'insidie dei rinnegati possono alle volte 
pregiudicare con accidenti perniciosi impensati, come il non 
interessarsi ne' naufragi che accadessero: insomma proteggere non 
aggravare, favore non ingiuria secondo parla la capitolazione di 
pace, e conforme praticano con lode distinta gl'Eccellentissimi 
Provveditori estraordinarii e a loro esempio gl'ordinarii ancora. 
Per l'isole poi di Tine e Cerigo vanno quei popoli per tutto 
l'Arcipelago dispersi, e per Costantinopoli ancora, non potendo per 
la strettezza dei viveri alle loro case mantenersi.</p>
<p>Le altre isole del Zante e Cefalonia sono così ben dirette dalla 
virtù e valore degl'Eccellentissimi Signori Provveditori generali 
da mar, che al mio tempo non ho avuto travaglio nè molestia alcuna. 
Solo dirò della fortezza di Corfù, che da Turchi è stimatissima, 
e son osservate le nuove fortificazioni, e basterà considerare che 
Corfù porta per se stesso il nome d'essere cuore delli Stati e 
della libertà della Repubblica, esser Corfù la chiave della 
navigazione non solo del golfo ma di tutto il Levante, esser Corfù 
l'occhio del nostro Dominio e la fortezza marittima dell'impero di 
Vostra Serenità, e se fu tanto considerato da Vostre Eccellenze 
quando li tre regni di Negroponte, Cipro e Candia signoreggiavano e 
che d'antipetto e sicurezza servivano, che si farà al presente 
essendo l'ultimo confine riguardevole del Veneto potere, non essendo 
più quei secoli, che le fortezze e i siti delle piazze difendevano 
li difensori. E perchè dal mare escono li turbini e le fortune, e 
dal mare sempre sono provenute le guerre che hanno ingiustamente 
afflitta questa Serenissima Patria, così non sono tanto sottoposte 
agl'accidenti le piazze dell'Albania e della Dalmazia, perchè sotto 
la più distinta ammirabile vigilanza degl'Eccellentissimi Signori 
Procuratori generali, resteranno dall'incomparabile prudenza e 
desterità dell'Eccellentissimo Signor Cavalier Provveditor Nani, 
Commissario in Provincia, terminate con soddisfazione 
reciproca le differenze dei terreni, e con segno imperiale giurato e 
sottoscritto dal Sultano, stabiliti i confini, dove in occasione di 
disubbidienza e trascorsi d'insidie e di forza, sempre con facilità 
si sono ricavati dalla Porta ordini risoluti. Deve però esser 
pronta l'industria e avvertenza del Bailo, e della congiuntura 
valersi senza alcuna perdita di tempo, perchè se il latte non si 
succhia appena uscito degenera facilmente in sierosità; così sono 
le grazie e le permissioni dei Turchi, che, se non sono subito 
ricevute, prestamente inagriscono.</p>
<p>A tale esenzialissima avvertenza non solo s'oppone una contraria, 
non solo ripugna ma contende l'assoluto abbandono della corte di 
Costantinopoli trasportata in Adrianopoli la reggia, dove gl'affari 
maggiori de' tempi presenti fermano principalmente la sede, e dove 
al Bailo e a tutti gli altri ambasciatori de' Principi è permesso 
una licenza d'andare, ma non lungamente dimorarvi; sicchè l'operare 
in distanza è difficilissimo, cavar l'oro e star fuori dalla 
miniera è impossibile, e la stessa impossibilità s'incontra nel 
far agire da' dragomanni li negozii, perchè essi non hanno stima 
presso ai Turchi e vengono con rigore e come schiavi trattati. Nel 
resto mi sono maravigliato assai, per non dire edificato, della 
molta secretezza de' Turchi, non penetrandosi che di rado le loro 
importanti deliberazioni, le quali sono prima eseguite che risaputo; 
e alle volte tutto ad un tratto si risolve, e il Re chiama Divan in 
piedi o in campagna, o sotto padiglioni nel quale v'intervengono li 
Bassà, capi di milizie, li vecchiardi de' quartieri, e li 
Otturacchi più anziani nelle guerre passate, risultante il numeroso 
concorso a più di 300, dicendo sommariamente la loro opinione. 
L'altro modo è la consulta secreta del Re, nella quale solamente li 
Bassà Visiri alla Banca risiedono.</p>
<p>E siccome nella prima il fatto dichiara l'intenzione, così nella 
seconda il silenzio occulta il deliberato, sicchè ritrovandosi il 
Bailo dalla Corte lontano non può il più certo penetrare, stante 
che li confidenti Turchi come sono pronti di riferire e parlare in 
presenza, così in assenza sono ritrosi di scrivere ed avvisare. 
Sarà dunque pericoloso sempre il formalizzarsi degl'eserciti e 
delle intraprese di terra e particolarmente nella Grecia, 
perchè, con un semplice ordine al Beglierbei, obbliga il Vaivoda 
dei tre Principati soggetti, che assistito dalla velocità dei 
Tartari resta ogni paese all'improvviso invaso e incenerito, senza 
chiamare l'assistenza dell'asiatiche milizie; cosa che non succede 
nell'armata da mare, perchè arsenali, galere, saiche, munizioni e 
biscotti restano tutti sotto l'occhio registrati, e con le proprie 
diligenze l'intiero delle operazioni si ricava. Sopra li confidenti 
ancora dirò: che valersi degli Ebrei fu sempre incauto e reprobato 
consiglio, e tanto più al presente che non tengono intratatura alla 
Porta dal Visir, non avendo credito nè stima appresso di lui, ma 
peggiori di questi sono li rinnegati, felloni appresso Dio grande e 
perfidi traditori appresso tutti gli uomini. Tuttavolta per 
accrescere e coltivarne in qualche maniera l'amicizia provai, nella 
morte di Panajotti, di stringere la confidenza col medico e 
dragomanno Mauro Cordato del Primo Visir, il quale con l'apertura 
facile delle due cariche poteva toccar il polso a molti interessi 
politici, scoprire la malignità al male, ricordare i rimedj, e 
mirabilmente giovare e prevenire le cadute all'infermo, esortandolo 
con efficacia a non contaminare la buona inspirazione dello stesso 
Visir, verso la sincerità della Repubblica; ma l'avversione e 
contracuore che tiene coi nostri Dragomanni, il duolo della loro 
fede, lo fa camminare cauto e riservato, seguitando piuttosto i vizj 
comuni che le virtù particolari. Ma giacchè con la permanenza del 
Primo Visir, nel favore e nella dispotica autorità dell'Impero si 
mantiene e conserva, non mutandosi più le cariche nè la turba 
degli officiali accrescendosi, anzi li ministri continuando lungo 
tempo nel governo, dirò umilmente, che, per consulta stabilita, per 
esperienza osservata e per pratica di quattro anni, ho minutamente 
ponderato che sarebbe proficuo stringere l'amicizia con uno o due 
dei più accreditati, e sono Carà Mustafà Bassà alla Banca, e 
Soliman Chiaia Bossinese. Il primo fu congiunto del Primo Visir, 
uomo disinvolto, e che sostiene chi s'appoggia. Il secondo germano 
della moglie tiene rimesso a lui la maggior parte del negozio, di 
genio piacevole ed a impedire le rotture inclinato. Tali favorevoli 
disposizioni però non con semplice complimento, nè con semplice 
cortesia si guadagnerebbero, ma col solo mezzo dei donativi e 
regalie, che sono passati in legge di Stato, certa cosa 
essendo che non può sperare abbondante ricolta chi, gettò la 
semenza nel campo senza aver prima ben lavorato il terreno: mentre i 
Turchi tengono tutti gli amici sopra le ginocchia, si che nel levar 
in piedi cadano in terra, quando non sieno da presenti sostenuti, 
facendo poco conto di loro, traboccando sempre la bilancia da quella 
parte dove è più caricata, anzi tra li più savj contraverte tra 
loro una curiosa e dotta differenza: A qual parte dell'uomo si 
meritasse più la venerazione e la corona? Fu offerta al cuore, che 
tutto può; fu dedicata alla testa che tutto regge; fu proposta 
all'occhio che tutto vede; ma infine fu consegnata alla mano che 
tutto dona e prodigamente benefica e dispensa. Quella mano dunque, 
coronata di regali e presenti, potrebbe con facilità penetrare nei 
serragli, introdurre corrispondenze, stabilire amicizie, e con 
donativi cortesi e dimostrazioni benigne ripiene di stima e decoro 
usate a tempo, vincolare gl'animi venali di quelli di dentro, come 
una relazione continuata di sincerità e costanza, per nome della 
Repubblica imprimerebbe senz' affettazione concetti d'amore e di 
riputazione, procurando la mente del Sultano e l'ombre dileguando di 
sinistre divulgazioni, potrebbe in molti incontri sostenere e 
difendere il Bailo da impensate doglianze e maligni ricorsi, e in 
tal forma mirabilmente servirebbe a non raddoppiare con stravagante 
usura l'obbligo de' donativi nella dispensa di tante cariche 
duplicate e di qualificati ministri, a segno che la pubblica 
ragionateria resta nel fatto di spese imminenti soccombente ed
aggravata. Giunto a questo punto delle spese, a quest' esenziale 
informazione ho sempre ritrovato che in niun tempo mai furono 
accusati, nè biasimati quei Principi che nei loro Governi tentarono 
di riordinare l'economia. Pertanto sono certamentegrandi e pesanti 
le spese del Bailaggio, a' quali difficilmente si possano regolare, 
forme e permanenti prescrivere, stante che le mutazioni più o meno 
dei ministri alterano e scompongono la simmetria della più accurata 
direzione.
In quattro capi dunque si dividono gl'aggravj di Vostre Eccellenze 
alla Porta Ottomana: cioè in presenti ordinarj ed estraordinarj, 
che adempiscono con le prime provvigioni nella partenza da Venezia 
degli Eccellentissimi Baili alla somma di 30 mila ducati in  
circa. Poi col supplemento di robbe, che alle volte va l'Eccelso 
Senato decretando, e che dal Magistrato Illustrissimo alle Rason 
Vecchie si van trasmettendo. In terzo luogo subentra il stipendio 
assegnato di salariati, cioè di dragomanni, giovani di lingua, col 
resto dei provvigionati, ascendente la spesa ad 8000 reali annui. 
E nel quarto ed ultimo vi è il mantenimento ordinario giornaliero 
di bocca, cioè delli predetti dragomanni, giovani di lingua, 
provvigionati, Giannizzeri e portalettere, affitti di case, buone 
mani e cortesie, che possono rilevare altri 10,000 reali; sicchè 
sono in circa 24,000 reali all'anno d'effettivo contante, 
aggiungendosi di più il danno volontario dai cambi di 2000 reali 
all'anno, nel qual pregiudizio si continuerà sempre (ancorchè di 
due per cento l'abbia io moderato) sin tanto che con la prontezza 
dei pagamenti non si soddisfi, dove il residuo delle lettere 
accettate sarebbe convenienze d'aggiustare, anche per aggiustare le 
scritture nei pubblici libri.</p>
<p>Unite dunque Serenissimo Principe tutte le predette spese 
obbligate, si può dalle ultime relazioni di Costantinopoli in tempo 
di pace vedere, che alla somma di 42,000 reali all'anno rilevano, 
e che da questi aggravii non restano esenti gl'altri ambasciatori 
delle corone: mentre la Francia, Inghilterra ed Olanda, che non 
tengono nè confini nè mare, ma sola dipendenza di traffico 
spendono l'equivalente e di vantaggio ancora. E perchè so, 
Serenissimo Principe, essere obbligo non uso, essere rispetto non 
diligenza, che in un ministero composto di politici riguardi ed 
interessi economici si dia distinto e puntuale ragguaglio della 
direzione e maneggio: così dirò di proprio sentimento, 
Eccellentissimi Signori, che il conto corrente di cinquanta mesi di 
bailaggio restò in tre parti diviso; cioè libro dei salariati e 
beneficiati, che dalla cassa di Cottimo sono pagati, nel qual si 
vedono anco le riscossioni d'entrata ed uscita dei vascelli, che di 
tempo in tempo sono seguite; l'altro libro dei debiti vecchi alla 
somma di reali 38,347, avendone pagati per Commissioni di Vostre 
Eccellenze di mezzi trimestri ed altre mercedi reali 7872, 
solamente con grave sentimento de' creditori; e l'ultimo libro dei 
trimestri, che di tre in tre mesi ho sempre mandati aperti 
nell'Eccellentissimo Collegio, acciocchè sotto l'occhio 
purgatissimo e sotto la mano prudente degl'Eccellentissimi 
Signori Savii fossero considerati e corretti, e sempre 
nell'umanissime risposte furono approbati e ricevuti.</p>
<p>V'era pure un quarto libro intitolato di spese secrete di che io 
intieramente ho abolito il costume, soppressa la pratica, e nella 
revisione de' miei conti non si ritroverà minima partita, che a 
qualunque persona abbia d'estraordinario donati dieci reali, nè 
riconosciuti esploratori, nè novellisti introdotti; consistendo 
tutto questo registro scereto nelle quattro pensioni del Zante dal 
1670 sino al 1674, in zecchini effettivi 
6000, che sono reali 15,000, avendo sempre le copie delle 
ricevute del defterdar in Divano, spedite nell'Eccellentissimo 
Senato, per presentare le fedi del ragionato Arrivaben, lasciato 
l'originale in turco nella cancelleria del Bailaggio, per tutto 
quello occorrere potesse. Di tutti questi zecchini dunque, che al 
mio partire da Venezia furono consegnati, ed altri che da Vostre 
Eccellenze furono a Costantinopoli trasmessi, si vede l'utile della 
moneta portare intieramente a pubblico beneficio.</p>
<p>Vi è pure l'ultimo libro della dispensa di tutte le robbe che dal 
magistrato Illustrissimo delle Rason vecchie restano al bailo 
consegnate, e delle altre ancora che di tempo in tempo furono e per 
mare e per terra per ordine dell'Eccellentissimo Senato mandate a 
Costantinopoli, le quali impiegate nei donativi reali, e vesti di 
dragomanni e giovani di lingua, si potranno incontrare partita con 
partita, con prove e riprove. </p>
<p>Restami dunque d'aggiungere alcune considerazioni per uso della 
parsimonia e per regola delle spese superflue, perchè tanto li 
privati, quanto li principi che spendono gran denari, solamente 
fiscali delle proprie entrate divengono, anzichè la liberalità 
continuata se stessa consuma, la quale mentre si usa, si perde 
evidentemente la facoltà di poter usarla; e perchè da questi 
scansi e riserve pare che li Principi il nome di tenaci ed avari 
acquistono, ciò non ostante questo è uno di quelli vizii permessi 
che li fanno sussistere e regnare, non potendosi mai stimar povero 
un governo che s'applichi al risparmio e all'economia. Con tali 
avvertenze ho a testa bassa superato contro tutte le traversie ed 
opposizioni, proteste e maldicenze, di cancellare dalla 
memoria e da libri le spese esorbitanti della guerra, riducendole 
alla moderazione dei primi tempi di pace; anzi non contento di 
questa necessaria regolazione, ho ristretta la dispensa, levata alla 
corte d'Andrinopoli la ricognizione delle vesti del Bairan grande, e 
ridotto il Bairan piccolo a soli regali di noci e confettura, a 
segno che se ne scoprono nei trimestri patenti gl'effetti; e 
veramente confesso che la soddisfazione dell'animo proprio passa 
alla vanità del pensiero e all'ambizione di pontuale servizio, 
perchè dall'anno 1626 sino al presente che sono il 
corso di 50 anni sia detto con pace e rispettato onore, ma con 
verità sincera, che niuno ha speso meno di me, e da calcoli dei 
trimestri e da confronti si vede che li reali 42,000 all'anno si 
sono nelli miei due primi anni ristretti a 33,000 reali e 
negl'altri due susseguenti ridotti a 18,000 reali. Sopra questo 
sodo fondamento deggio aggiungere qualche lume, che nel risparmio si 
potrebbe introdurre, ed è che gli Eccellentissimi Baili nuovamente 
eletti, quando non avessero nausea e avversione al navigare, che li 
principali viaggi per mare continuassero, nei quali ricaverebbe 
maggior comodo, e la spesa di due terzi meno all'Eccellenze Vostre 
minorerebbero: da che un altro proffitto se ne ricaverebbe, non 
essendo più bisogno di trattenere il dragomanno in strada, nè 
delle spedizioni di capigi e giannizzero, che son tutte spese 
superflue e denari gettati. E io che ho riconosciuto frustraneo 
l'impiego, son ritornato a Venezia senza compagnia sì noiosa e 
aggravante, e per prova di ciò tutti gl'altri ambasciatori dei 
Principi capitano a Costantinopoli per mare senza alcun' assistenza 
di dragomanni, solo ai castelli uno so ne spedisce, più per 
incontro e complimento che per sicurezza e servizio. </p>
<p>Circa poi al denaro per mantenimento della casa bailaggia ho sempre 
riverentemente scritto, che col mandare a Costantinopoli zecchini 
effettivi, riceve Vostra Serenità il quinto di beneficio, e nello 
stesso tempo si solleva dall'aggravio sensibile di otto per cento. 
Lo stesso dirò delle robe di seda, d'oro e pannina, che il 
Magistrato Illustrissimo delle Rason vecchie solleciti le 
convenienti provvigioni e destinazioni, particolarmente in tempo di 
Bairan grande, non riducendo il bailo nell'angustie e al punto 
orrendo di comprar tutto con lettere di cambio, e a prezzi 
stravaganti, accrescendosi il danno e diminuendosi il concetto e la 
riputazione.
A questo passo considero, e alla matura prudenza di Vostre 
Eccellenze rimetto, che come li panni e saggie veneziane sono 
affatto in discredito (quando la nuova fabbrica non rimediasse il 
disordine) potrebbe il bailo dispensare londrine a due reali e tre 
quarti il picco, valendo una pezza 150 reali al picco, che 
rilevano a 250 reali la pezza; e perchè si potrebbe avere 
avversione alla novìtà per la propria fabbrica, pel mantenimento 
dell'arte, per onore del nome e la facilità dell'esito e della 
vendita, dico solo in ristretto, che li stessi nostri dragomanni, 
giovani di lingua e giannizzeri, dopo aver dalla ragionataria 
ricevute le vesti, le rivendono alle botteghe con discapito, 
comprando londrine, come se fosse drappo vite l'essere coperto di 
saggie veneziane. Sicchè l'Eccellenze Vostre nella riflessione 
parrebbero di molto avvantaggiarsi.</p>
<p>Anche di tutte le robe d'oro e di seta, sì conviene tenere 
avvertenza, che le pezze siano di 24, 36, 38, 60 piedi e non 
braccia, a ragione di dodici pichi per veste, perchè il più e il 
meno si pone in conto di cavezzi, quali vanno sopra mano e senza 
gran considerazione si dispensano, per non saper dove impiegarli; ma 
il dispensare le vesti di dodici pichi è obbligazione in serraglio, 
ma fuori di estraordinarii presenti è prodigalità introdotta, 
perchè soli dieci basterebbero, e, tutti gl'altri ambasciatori di 
principi donano le vesti di dieci pichi, e son gradite e ben 
ricevute.</p>
<p>Io dunque, Serenissimo Principe, posso dire di non aver succeduto a 
niuno, ma essere stato quasi superstite della guerra, e della morte 
non mai abbastanza compianta dal fu Eccellentissimo Cavalier 
Ambasciator Molino, il di cui servizio e obbedienza passeranno con 
frutto inestimabile alla memoria dei posteri, essendo veri eredi del 
merito degl'Eccellentissimi suoi figliuoli, avendo morte invidiosa 
rapito uno dei più preziosi capitani ch'avesse la patria; ma 
nell'infelicità fortunato, perchè se nella vita gli fu compagna la 
virtù, nella morte gli fu compagna la gloria. In tale deplorabile 
mancanza privo di notizie e di direzione, convenni da principio 
maneggiare tutti li negozii senz' appoggio e senza assistenza 
d'alcuno. Ora obbligato sarei di venire all'individuo e all'abilità 
dei dragomanni e giovani di lingua, e de' loro salarii 
assegnati in zecchini; ma conosco che sarebbe aggiunta tediosa e 
molesta alla lunghezza di questa prolissa relazione.</p>
<p>Missier Bernardo Nicolossi è stato mio secretario, la di cui 
cognizione del Levante ha di molto alla carica giovato, fedele nella 
cifra, pronto a dispaccii e a riordinare le confuse scritture del 
bailaggio. Insomma sempre vigilante al servizio e all'obbedienza dei 
pubblici cenni, imitando nella puntualità gli altri tre fratelli, 
che attualmente servono nelle secretarie più importanti del 
Governo; ma l'impiego di Costantinopoli da tutti gli altri si 
distingue, perchè il travaglio di lunghi viaggi, il vivere tra' 
barbari, l'esporsi ogni anno al pericolo della peste, sono tutti 
cimenti, che, oltre al compatimento vivissimo meritano certamente le 
dimostrazioni di benigna gratitudine, non mancando forme di 
beneficare alla grandezza del principe.</p>
<p>Anche missier Iseppo Zuccato è stato mio coadiutore, del quale per 
verità si può dire, che unita la modestia con l'attitudine, ha a 
tutte le parti del suo ministero adempito, con la puntualità di 
duplicate scritture e registri, anzi con maggiore certezza 
d'avanzamento nel servizio, e nell'attualità della secreteria nel 
generalato di Palma, e nell'ordine della cancellaria, come pure 
serve il fratello con soddisfazione intiera della Serenissima 
Signoria come legista e come al secreto deputato; sicchè alla 
generosa munificenza di Vostre Eccellenze, dalle cui mani reali si 
distribuiscono liberamente le grazie e le mercedi, lo raccomando. 
Onore distinto e fortunato incontro ricevei nella mia partenza da 
Venezia, quando gl'Illustrissimi Signori Andrea Navagier e Vettor 
Giustiniani si disposero a passar meco a Costantinopoli, soffrendo 
li patimenti di tre mesi per viaggio per mare e altri incomodi in 
quello d'Adrianopoli, ne' quali tutto ho potuto col loro prudente 
consiglio molte difficoltà superare, sicchè dal loro fruttuoso ed 
esemplare impiego meritano lodi infinite, accresciute ancora per 
essersi portati al ritorno col pericolo e spesa ad osservare la 
corte di Vienna, dove nel parallelo di due grandi imperatori hanno 
acquistato esperienza delle maggiori cognizioni. Anche 
dall'Illustrissimo Signor Giovan Antonio Toderini restai favorito; 
il quale dopo aver soddisfatta la propria curiosità in Cipro, 
Cairo, e scorsa tutta l'Asia Minore, con un lungo giro per 
terra, se ne ritornò ben instrutto alla sua casa.
Non sdegnerà dunque la Grandezza di Vostra Serenità che il 
picciolo ed umilissimo mio nome sia in questi fogli delineato, 
perchè volontariamente le primizie della sua gioventù 
sacrificando, Pietro mio nipote, venne ad esporsi a tutti gli 
accidenti in barbaro ed indiscreto paese, anzi ad apprendere le 
forme per obbedire e servire la patria, e portando da genio naturale 
alla professione del mare si sottoponerà alla carica di 
sopracomito, facilitato l'armamento della galera, acciocchè in 
servizio continuato, e non mai interrotto sia sempre la casa senza 
minimo intervallo di tempo attualmente impiegata.
Dell'Illustrissimo ed Eccellentissimo Signor Giovan Morosini 
successore degnissimo al bailaggio il silenzio m'accusa, il parlare 
mi confonde, il tacere tutto sarebbe viziosa malignità, l'esprimere 
parte sarebbe defraudare il merito di qualificato soggetto, 
d'insigne ministro, che volontariamente s'intraprese (dopo tanti 
servigii gloriosi) l'ultimo importantissimo di Costantinopoli, dove 
lo lasciai al colmo della stima e della riputazione appresso 
l'universale dei Turchi. Consolare dunque si può l'Eccellentissimo 
Senato d'avere surrogato agl'interessi veglianti al maneggio degli 
affari della Porta Ottomana cospicuo ministro, dalla di cui 
vigilante saggia condotta e prudente desterità sarà felicemente 
ogni maneggio principiato e concluso.
Per me dunque, Serenissimo Principe, parleranno le mie abituate e 
immortali indisposizioni, che tormentano quando si sta male, e 
disperano quando si sta bene. Per me parleranno Eccellentissimi 
Padri li miei sudori e fatiche impiegate in altri tempi difficili 
per mare e per terra nelle più lontane azzardose legazioni, che la 
patria a' suoi cittadini dispensa. In tutto posso dire con 
sincerità, che Dio benedetto m'è stato sempre guida e lume,
essendo Lui protettore di giustizia e verità, anzi nel sostenimento 
del pubblico decoro mai ho incontrato sinistro, nè qualsiasi mala 
soddisfazione; e possono per ornamento de' miei eredi registrarsi 
tante umanissime ducati di questo Augustissimo Senato. Ma restano 
gli anni brevi e cattivi, ed il residuo dell'età sempre piena di 
noia e travaglio. Io non offerisco nuovamente me stesso, 
perchè della mia rassegnata e prostrata obbedienza hanno Vostre 
Eccellenze più riscontri e più prove; oltre che dell'atroce mio 
male resta la persona deformata, introdotto in ogni membro il dolore 
e il martirio, ogni fibra offesa e l'ossa incurvate, essendo questa 
un'infermità maligna, che non la sana che la morte. Ciò non 
ostante sacrifico in voto solenne all'Eccellenze Vostre lo spirito, 
i pensieri, gl'affetti, alla disposizione assoluta della pubblica 
volontà, non essendo patrimonio più stimato che il tempo e la 
vita, e corrispondendo per ora col cuore, giacchè il farlo con 
l'opere solamente dalla fortuna dipende.</p></div1></body></text></TEI.2>
