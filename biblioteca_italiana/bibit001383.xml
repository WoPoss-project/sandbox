<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia</title>
      <author>Niccolò Tiepolo</author>
    </titleStmt>
    <extent>70 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001383</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia">
<head>Relazione del clarissimo messer Niccolò Tiepolo 
ritornato ambasciatore dal convento di Nizza, dove fu 
fatta la tregua fra Carlo V e Francesco I con 
l'intervento di Papa Paolo III. 
Letta in Pregadi il dì 12 Giugno 1538</head>
<p>Ancorchè la legazione nostra del convento di 
Nizza sia stata da poco tempo in qua, principe 
serenissimo, gravissimi ed eccellentissimi signori, e 
che noi abbiamo anco sempre scritto tutto quello che è 
stato negoziato, e tutti i successi delle negoziazioni 
nostre, sì che poco o niente di nuovo ne resterebbe a 
riferire in questo luogo alle signorie vostre 
eccellentissime, nondimeno per seguire il laudabil 
costume di questa nostra ben istituita repubblica, quasi 
rendendo ragione della villicazion nostra, secondo il 
detto dell'Evangelo, narrerò brevemente tutte quelle 
cose che mi pajon degne di esser da loro udite, 
specialmente in queste occorrenze presenti, nelle quali 
è da procedere tanto maturamente e consultamente, 
ponderando bene tutte le cose prima che si venga ad 
alcuna deliberazione, quanto in alcun tempo mai 
difficilissimo a questa nostra repubblica fosse di 
bisogno. </p>
<p>Partiti adunque il clarissimo Messer Marcantonio 
Cornaro, mio onorevolissimo collega, ed io, il venerdì 
santo (che fu alli 19 di aprile) da Venezia, così 
sollecitati dalla sublimità vostra, e il lunedì di 
Pasqua da Padova, dove ci eravamo fermati il sabato 
santo solo, con il dì solenne della domenica, per fare 
elezione  delle nostre cavalcature, e metterle in 
ordine; continuando il viaggio nostro, alli 25 
giungemmo in Brescia, dove intendemmo la santità del 
pontefice essersi fermata in Piacenza; e stemmo fino 
alli 29 aspettando la vostra commissione. </p>
<p>La quale (con quella reverenza che si doveva da noi) 
ricevuta e letta, ritrovammo due cose principalmente 
esserci state commesse: l'una di procurare, stando 
appresso sua santità, con ogni studio e diligenza 
possibile, la pace tra la maestà cesarea e il 
cristianissimo per nome della serenità vostra, come 
quella cosa sola che pareva unico e salutar rimedio alli 
estremi pericoli nei quali si trovano e la republica 
nostra e la cristianità tutta; e quando, fatta ogni 
diligenza, si trovasse questa disperata, in quel caso 
fare ogni uffizio perchè almeno fra loro ne seguisse 
una più lunga tregua che si potesse. </p>
<p>L'altra d'esortare la maestà cesarea a restar 
quest'anno in Italia, e mandar subito il principe Doria 
con tutta l'armata sua a congiungersi con la nostra in 
Levante; e con questi modi fare ogni gagliardo sforzo 
per difendersi dall'offesa di sì crudel nemico, e, 
potendo, offender lui: di sorte, che non s'avesse più 
da temere le forze sue. </p>
<p>Delle quali due parti discorrendo, esporrò alle 
signorie vostre eccellentissime quanto in ciascuna mi 
pare che all'uffizio nostro e al desiderio loro si 
convenga. </p>
<p>E perchè dalla seconda nacque mala soddisfazione 
dell'offerta che ha fatto Cesare alla serenità vostra 
per l'impresa dell'anno futuro contra il Turco, di 
questa ancora parlerò, e narrerò quanto mi parerà 
necessario da intendersi da lei, e degno di non poca 
considerazione. </p>
<p>E cominciando dalla prima, vedrà la serenità vostra 
come è mossa, e in che modo è proceduta la santità 
del pontefice in questo maneggio; le difficoltà 
 tutte di esso, li partiti proposti, e in fine 
l'esito del tutto con le ragioni della conclusione fatta 
di tregua, e non di pace; e quanto si può 
ragionevolmente di questi due principi sperare, e 
aspettarne di tal conclusione.  </p>
<p>Partiti aduuque di Brescia con tal commissione, e 
giunti alli 2 Maggio in Piacenza, ivi ritrovammo sua 
santità, che vi si era fermata più giorni per 
aspettare la risoluzione del duca di Savoja di 
concederle il castello di Nizza, acciocchè più 
confidentemente potesse venire ciascuno di questi 
principi a negoziare seco; ed essendo venuto avviso che 
il duca la sodisfaria, aveva ordinato di partire il dì 
seguente per continuare il suo viaggio verso Nizza.  </p>
<p>Continuando il cammino nostro dietro a sua santità, 
noi alli 11, ed essa alli 10, arrivammo a Savona, 
dove intendemmo Cesare essere giunto a Villafranca alli 
9. </p>
<p>E parendo a noi il tempo opportuno (che non c'era parso 
così innanzi alla giunta sua in Italia) la pregammo che 
volesse ancora fare uffizio con lui e persuadergli per 
benefizio comune di tutta la cristianità a rimanere in 
Italia e rimandare il principe Doria con tutta l'armata 
sua in Levante. </p>
<p>La quale s'offerse molto volentieri, giudicando, come 
ci disse, queste due cose molto espedienti ai bisogni 
nostri comuni. </p>
<p>Montati alli 15 con sua santità in una galera, 
arrivammo con dodici galere del principe Doria alli 17 
a Nizza.  </p>
<p>Dove, essendo mancato della promessa del castello il 
duca di Savoja (siccome per lettere nostre avvisammo 
particolarmente vostra serenità), essa non volle 
entrare nella città, ma alloggiò in un monastero di 
fuori  appresso alla marina; nel quale stette 
sempre assai incomodamente infino al partir suo. </p>
<p>Giunta ch'ella fu, sollecitò per più messi il re 
cristianissimo a venire, il quale finalmente giunse alli 
31 a Villanova. </p>
<p>E qui non voglio tacere che s'è veduta sua santità in 
tutto questo suo viaggio, e in tutto il tempo di tal 
maneggio, tanto caldo per la pace tra questi due 
principi, che non ha stimato nè la grande età sua nè 
la gran dignità del pontificato, nè l'asperità ed 
incomodi grandissimi del lungo cammino, nè alcun altro 
travaglio con grandissima pazienza; e così ad ognuno ha 
dato maraviglia. </p>
<p>E tanto è stato il desiderio di fare un così buono 
effetto, e così desiderato da tutti, che, come si disse 
publicamente da ognuno, senza consigliar la cosa con 
alcuno (prestata fede alla speranza solo che gli avevano 
dato i reverendissimi legati suoi Jacobaccio e Carpi, 
mandati l'uno a Cesare, l'altro al re cristianissimo, la 
quale però s'è trovata fondata sopra le parole 
generali sole dell'uno e dell'altro, ben sempre 
dimostrative d'un sommo desiderio di pace), s'è mossa 
da Roma e ha presa tanta fatica con pericolo di 
ritornare a dietro, come s'è temnto qualche volta, 
senza alcuna buona conclusione. </p>
<p>Di che si dolse con noi il re cristianissimo,  il 
qual mi disse "Se il cardinale di Carpi avesse scritto 
alla santità del pontefice la verità, e significatole 
per nome mio, che io non ero per consentire alla pace se 
non aveva lo stato di Milano, sua santità, tentato 
l'imperatore di questo, e trovatolo alieno, non s'averia 
mosso così leggermente da Roma per fare tanta fatica 
indarno". </p>
<p>In tal suo desiderio gli sono incontrate poi due cose, 
che gli hanno posto grandissimo impedimento a venire e 
condurre questi due principi a tal convento, e a 
negoziare in esso quanto era bisogno.  </p>
<p>L'una è stata la durezza del duca di Savoja a non gli 
consentire il castello di Nizza, del quale aveva fatto 
più volte ferma promessa a sua santità di darglielo, e 
poi toltolene la speranza, e in fine mancatole del 
tutto: talmente che questa difficoltà la fece fermare 
in Piacenza, con opinione, come si diceva, di ritornare 
anche addietro se esso duca non le avesse mandato a dire 
che glielo concederia. </p>
<p>E poi essendo quasi giunta a Nizza, e avendo inteso per 
un brigantino spedito dal signor Pier Luigi (mandato da 
lei per ricevere il castello in nome suo), che il duca 
non glielo aveva voluto consegnare, se ne ritornò 
indietro a Monaco: e di poi in fine, con la nuova 
conclusione e promessione avuta dal duca (che venne a 
ritrovarla fino a Monaco), della quale poi anco rimase 
delusa, pur si condusse a Nizza, e s'alloggiò in quel 
monasterio, come di sopra ho detto, e con più 
particolari ne avvisammo vostra serenità. </p>
<p>La cagione veramente di tanta durezza è stata una 
suspizione che aveva avuto il duca, che non si 
insignorissero forse con questo mezzo gli Spagnuoli 
della fortezza e della terra di Nizza, la qual sola gli 
è restata di tutto il suo stato. </p>
<p>E questa suspizione era medesimamente nel  popolo 
suo, il quale benchè anche avesse sospetto de'Francesi, 
il nome de'Spagnoli aveva tanto odioso che non lo poteva 
sentire. </p>
<p>Però, mentre che è durato questo convento, il popolo 
è stato sempre in arme, e ha tenuto in man sua il 
castello con il figliuolo di esso duca, e custodite con 
grandissima diligenza le porte, la piazza, e tutta la 
terra. </p>
<p>Nè era senza tal suspizione anche il re 
cristianissimo, il quale per questo scrisse al pontefice 
di venirvi pur sempre a negoziare, ancorchè non 
avessero il castello in mano. </p>
<p>Nondimeno nè l'imperatore nè il re vi vennero mai 
liberamente, ma l'imperatore una volta sola: e con le 
sue armi si coperse per suspizione della terra e del 
castello, onde poi fu biasimato dai suoi. </p>
<p>E tutte le altre fiate (che furono tre almeno) convenne 
al pontefice muoversi ed andare a trovarlo a un luogo a 
mezza via tra Villafranca e Nizza. </p>
<p>E il re non vi venne mai, ma convenne al pontefice 
andare a trovarsi con lui, la prima volta in un luogo 
preparato tre miglia lontano da Nizza, e l'altra ad un 
luogo appresso Santo Lorenzo, poco di qua dal Varo, 
lontano da Nizza miglia quattro, dove venuto il re con 
tutta la cavalleria sua armata e più di duemila 
lanzichenecchi, gli baciò il piede con i figliuoli, e 
gli prestò l'obbedienza solenne. </p>
<p>La seconda cosa in che parve che intervenisse qualche 
difficoltà e impedimento, fu una diffidenza che fu 
posta in animo al re della persona del pontefice dal 
vescovo di Lavaur suo ambasciatore, dal cardinale di 
Tornone, e dal cardinale Trivulzio, per lettere scritte 
da loro contra il pontefice e contra il cardinale di 
Carpi in Piacenza, onde fu ritenuto messer Evangelista 
Cittadino, segretario del detto  cardinale 
Trivulzio, ben noto alla serenità vostra; e il 
Trivulzio molto ripreso da sua santità. </p>
<p>La quale diffidenza fu una delle cagioni, e forse la 
maggiore, del tanto tardare il re, che non venne a 
Villanova al convento se non ventidue dì dopo la venuta 
di Cesare a Villafranca, e quattordici dopo la giunta 
del papa a Nizza. </p>
<p>E per levargli tanta diffidenza dalla mente, convenne 
al papa mandare messer Latino Giuvenale in posta da 
Piacenza al re, e poi il vescovo d'Ivrea suo nunzio in 
Francia, e monsignore di Lavaur istesso a espurgarla 
della falsa calunnia, se alcuna per sorte gliene fosse 
stata data, e a persuadere il re a venire.  </p>
<p>Giunti noi a Nizza andammo prima a ritrovare 
l'imperatore a Villafranca, e poi il re cristianissimo a 
Villanova, dove fu fatto e all'uno e all'altro per il 
clarissimo messer Marcantonio Cornaro l'esposizione 
commessane dal senato, esprimendo in che stato si 
ritrovava non solamente la republica nostra, ma la 
cristianità tutta, se dalle loro maestà non vi si 
provvedeva, e presto, con una opportuna pace, come unico 
rimedio alli urgentissimi bisogni suoi, con tanta 
eloquenza e di tal forma, che certo si vedde l'uno e 
l'altro commoversi tutto. </p>
<p>E ancorchè ambe quelle maestà parlino italiano molto 
bene e accomodatamente, nondimeno l'imperatore 
rispondendo fece prima una escusazione se parlando 
italiano non soddisfacesse a così bella esposizione; ma 
il re non volle mai, per istanza che gli fosse fatta da 
noi, rispondere in lingua italiana, parendogli (come 
disse) non poter ben rispondere nella lingua non propria 
sua a tanta orazione. </p>
<p>E nelle risposte loro l'uno e l'altro dimostrò d'esser 
animatissimo a questa pace e desiderosissimo di essa, 
non discendendo però a particolare alcuno, se non 
 che il re disse di volere in ogni modo lo stato 
di Milano, il quale a tutti era notissimo esser suo, che 
più dire o desiderare non si poteva. </p>
<p>Cominciò adunque il pontefice a negoziare 
quest'impresa, parlando egli stesso più volte con 
ambidue questi principi, e facendo che gli agenti in 
presenza sua ne li ragguagliassero, stringendosi a tutti 
gli articoli di essa pace; molte volte inducendo uno 
degli agenti suoi a visitarl'altro, e che la regina anco 
andasse due volte a visitare l'imperatore suo fratello; 
e in somma facendo tutti quelli uffizj più caldi e più 
espedienti che potesse immaginare per disponerli alla 
pace. </p>
<p>Ed è proceduto in tutto questo negozio, parlando 
liberamente di tutto quel che sentiva, con tanta carità 
e sincerità che ha soddisfatto all'uno e all'altro. </p>
<p>E se alcuna diffidenza era nata nelle menti d'alcuno di 
loro, questa s'è levata; sì che ad ambidue s'è fatta 
confidentissima. </p>
<p>E non ha mai voluto parlare di tregua con loro, fin che 
non s'è veduta disperata la conclusione della pace. </p>
<p>Nella quale negoziazion sua (siccome anco deliberò il 
partir di Roma senza il consiglio e parere dei cardinali 
o di niun altro), così ancora è proceduta con il suo 
consiglio solo, nè ha mai comunicato cosa alcuna al 
collegio, se non quando Cesare propose il partito della 
cessione dello stato di Milano con le condizioni di 
essa; e questa communicò solo  quando il re la 
ricusò, per avere in ciò l'opinione e parere di essi 
cardinali. </p>
<p>Il che ha fatto o per avere essa sola la laude e la 
gloria di tanto buono ufficio che sperava di condurre a 
fine, o perchè ritrovandosi tutto il collegio 
(<foreign lang="lat">paucis exceptis</foreign>) diviso in due parti, l'una 
aderente al volere del re, e l'altra dell'imperatore, 
non gli pareva forse di potersi confidare d'essere da 
tutto il collegio bene e sinceramente consigliato, e che 
si tenesse secreto, come si doveva, il modo, 
l'intenzione e le azioni del negoziare. </p>
<p>E se avesse eletto appresso di sè quei pochi che gli 
potevano parere sinceri e buoni senza passione d'alcuna 
delle parti, dubitava di non poter far questo senza 
carico del collegio; dico di tutti gli altri. </p>
<p>Ritrovò in questa negoziazione queste difficoltà, 
che, oltre di dare lo stato di Milano, di presente o in 
altro tempo, in mano del re, o del duca d'Orleans suo 
secondo genito, con ragione della nuova investitura, e 
il restituire le terre e fortezze dello stato di Savoja, 
tenute ora dal re, ad esso duca; vi erano ancor quelle 
che nascono dalle capitolazioni di Madrid e di Cambrai; 
cioè della superiorità della Fiandra, la quale 
conquistò e possiede ora l'imperatore. </p>
<p>E domandava il re che anche gli fosse restituita la 
duchea di Borgogna, per le ragioni sue antiche e per 
vigore delle capitolazioni. </p>
<p>Domandava l'imperatore al re il ducato di Borbone; gli 
domandava anche, che fossero restituiti agli eredi del 
duca morto Hesdin e la Picardia; questo volendo 
l'imperatore che, dandogli esso lo stato di Milano, gli 
sia restituito. </p>
<p>E appresso, vuole che in tal caso il re entri in lega 
contro il Turco con quella porzione che gli sarà data 
di carico e di spesa; che assenta al concilio, lasciando 
l'amicizia dei luterani e del re d'Inghilterra; siccome 
sempre di  queste sole condizioni ha ragionato il 
pontefice e confirmato 
l'imperatore, di ciò interrogato da noi, come che le 
altre fussero concordate. </p>
<p>E in vero s'intendeva il re contentarsi di fare la 
restituzione delle terre e fortezze di Savoja e di 
Hesdin, senza aver altro all'incontro che lo stato di 
Milano; nè delle altre cose delle capitolazioni di 
Madrid e Cambrai si sentiva muoversi difficoltà alcuna. </p>
<p>In queste loro differenze furono proposti dal re 
quattro partiti. </p>
<p>L'uno, che si concordassero tutte le controversie, 
così antiche come nuove, tra loro; del che però disse 
che, per la moltitudine e importanza loro, saria 
impossibile in così poco tempo concordarle. </p>
<p>Il secondo, che parlandosi delle controversie nuove 
solo, che comprendono le differenze e difficoltà 
suddette, gli si desse di presente lo stato di Milano 
con l'investitura del secondo genito, che esso subito 
entreria nella lega contro il Turco, e assentiria al 
concilio, lasciando il re d'Inghilterra e i luterani 
(benchè questo assenso al concilio disse di voler fare 
come principe cristianissimo e in grazia del papa, e non 
ad instanza dell'imperatore). </p>
<p>Il terzo partito fu, che non si volendo dar lo stato di 
Milano di presente, ma in termine di tre anni, esso 
ancora si contentava di far la pace con questa 
condizione, perochè non voleva essere obbligato a 
restituire alcuna cosa, nè a contribuire alla guerra 
contra il Turco, nè a lasciare alcuna delle amicizie 
suddette, se non quando, o finito li tre anni, o nel 
mezzo di essi, gli fosse attualmente consegnato lo stato 
di Milano libero. </p>
<p>Per il quarto manteneva questa  medesima 
condizione, commutando il termine di tre anni in venti, 
che poteva essere il termine delle vite loro. </p>
<p>All'incontro l'imperatore propose prima, che voleva dar 
lo stato di Milano al duca d'Orleans con la condizione 
dell'investitura e del matrimonio, ma non voleva però 
altramente consegnarlo libero se non in termine di anni 
tre: al quale termine la figliuola secondogenita del re 
de'Romani promessagli in matrimonio, potesse, insieme 
col marito, entrare alla possessione e al governo 
di esso stato di Milano. </p>
<p>E con questo voleva che il re cristianissimo fosse 
però obbligato alla restituzione delle terre e 
fortezze, e alle altre condizioni d'entrare nella 
lega e lasciare le amicizie sopraddette, di presente. </p>
<p>Il qual partito non si accettando dal re, anzi 
giudicandosi dal papa istesso troppo duro, si indusse 
Cesare da sua santità, e (come mi disse) per compiacere 
anco alla regina, ad un secondo partito, di depositare 
adesso lo stato di Milano, che fosse conservato e 
governato per nome del duca d'Orleans fino al termine 
d'anni nove con tutte le infrascritte condizioni, fare 
di presente l'investitura dello stato al duca d'Orleans, 
e a sua moglie e discendenti loro, di presente fare il 
contratto di matrimonio tra loro, e di presente dargli 
da godere l'entrate dello stato di Milano, detratte 
però le spese dei custodi e governatori e ministri 
d'ora e castellani, e tutti gli altri che giurassero 
fedeltà ed obbedienza: il governo di esso fosse dato ad 
un cardinale che piacesse al papa: e per compita 
cauzione del re e suo figliuolo, oltre le promissioni 
del re di Portogallo, e d'altri principi e mercanti e 
banchieri e due milioni d'oro, gli offeriva di dare, 
come per ostaggi, la figliuola promessa in mano di 
madama Renca, cognata del re cristianissimo, e il 
secondo figliuolo del re dei  Romani in mano della 
sublimità vostra, overo ambidue in mano del duca di 
Lorena, vassallo e congiuntissimo di esso re. </p>
<p>E appresso, si contentava che il re (finchè poi in 
termine di tre anni gli fosse dato lo stato di Milano) 
tenesse libero in mano sua quel che tiene ancora al 
presente dello stato di Savoja di qua e di là dai 
monti, e delle cose di Picardia. </p>
<p>Nè di altra cosa l'obbligava di presente se non 
d'entrare subito nella lega contra il Turco e di 
lasciare le amicizie suddette, e nominava per 
depositario il serenissimo re de'Romani, suo fratello; 
il qual diceva (sebbene da qualcuno poteva esser 
giudicato un altro sè medesimo, nondimeno, perchè era 
per conservare lo stato di sua figliuola e per un suo 
genero, e aveva più rispetti diversi da lui, e per le 
tante sicurtà e cauzioni) dover essere reputato buono e 
sincero. </p>
<p>Questo secondo partito proposto al re cristianissimo 
non fu accettato da lui; ma non lodando nè biasimando 
la deposizione, sì bene biasimava il depositario, nè 
però domandando che la persona di esso fosse commutata 
in un'altra, disse sempre, la sua ferma intenzione 
essere, di non volersi obbligare a cosa alcuna se di 
presente non aveva lo stato di Milano, dicendo però che 
lo reputeria come di presente, se ben gli fosse dato da 
qui a sei o sette mesi. </p>
<p>Il qual partito, non accettato dal re cristianissimo, 
fu communicato da sua santità al collegio dei cardinali 
per avere in ciò il parer loro: nè ritrovò alcuno che 
non laudasse il deposito; benchè da alcuni si dannasse 
la persona del depositario, parendo loro che questa 
fosse la medesima che era Cesare. </p>
<p>E se questa si avesse mutata in altra più confidente, 
pare che fino dai cardinali amici del re fosse detto 
che, rifutando il re tal partito, avria il torto. </p>
<p>Vedendo adunque il papa non si potere trovar forma a 
 questa pace, e esser la pratica sua disperata, e 
instando ormai il tempo di dover partire, per non 
ritornare a dietro senza alcuna conclusione, così 
esortato ancora da noi in quel caso, per il men male, si 
contentò di parlare della tregua con loro, e in questo 
ritrovò poca difficoltà, perchè vi erano ambedue 
inclinati. </p>
<p>Ma solamente, volendola il re lunga di anni venti o 
venticinque o in vita loro, e l'imperatore di tre anni 
soli, la ridusse in anni dieci; con condizione che non 
restasse però da sua santità nè da loro principi di 
trattarsi ancor della pace; ma si continuasse la pratica 
a Roma, per la quale il re doveva mandare il cardinale 
di Tornon e un presidente di Parigi, e l'imperatore 
altri suoi agenti che la trattassero pur con il 
pontefice. </p>
<p>Siccome per il negare del castello al pontefice, fu 
ritardato e dato qualche impedimento alla negoziazione, 
così ha ajutato tal conclusione di tregua; perchè 
l'imperatore (come disse egli medesimo) non volle 
consentire alle tregue lunghe che gli furono proposte 
innanzi all'abboccamento di Locate, tra Salzio e 
Narbona, per causa del duca di Savoja, per non lo tenere 
così lungamente privo dello stato suo. </p>
<p>Ma adesso che gli aveva mancato in non consentire il 
castello di Nizza, come all'imperatore aveva promesso, 
gli pareva di non gli dovere aver tanto rispetto.</p>
<p>E quando il duca l'andò a visitare, lo riprese di ciò 
molto, e gli disse di aspre parole. </p>
<p>E all'incontro il re, pur visitato da lui, lo accolse 
amorevolmente e con parole dolci. </p>
<p>Nondimeno in contrario, in questa conchiusion di 
tregua, l'imperatore voleva che da ambedue loro fosse 
proveduto al duca, in questo termine, di qualche 
entrata; e il re non volle consentire. </p>
<p>Questa tregua così seguita con tanta dimostrazione di 
contentezza e amorevolezza usata tra gli agenti, e 
 tra ambi loro, è stata di tal sorte, che 
reputandosi da essi due principi come una pace, e 
sperandosi anche di concludere questa poco dipoi, ha 
portato al pontefice tanta soddisfazione ed allegrezza, 
che (come ha detto a messer Marcantonio Cornaro e ad 
altri) poca più ne sentì quando fu assunto al 
pontificato. </p>
<p>Noi veramente ben memori della commissione di questo 
senato, non abbiamo mai mosso parola di tregua se non 
quando il pontefice medesimo ci disse avere per 
disperata la pace. </p>
<p>Anzi, essendo nel principio della pratica domandati da 
sua santità dell'opinione della serenità vostra circa 
la tregua, gli rispondemmo (celandole il vero) che da 
lei avevamo commissione di parlar solamente della pace, 
come di quella che sola compiutamente faceva per i 
bisogni nostri comuni. </p>
<p>E a confessare la verità, gli tacemmo allora della 
tregua con qualche rimorso di coscienza, di non errare 
forse, non procedendo così liberamente con essa, che 
era la persona neutrale e quella che maneggiava tutta la 
pratica, come pareva che essa procedesse con noi. </p>
<p>Pur per non muovere innanzi tempo parola di tregua, gli 
dicemmo così: ma quando poi si vide la pace disperata, 
per eseguire la detta commissione ci parve di ricordare 
a sua santità la tregua lunga, per il men male. </p>
<p>Della quale però nè coll'imperatore nè col re 
facemmo, nè innanzi nè allora, parola alcuna; se non 
che seguita la tregua, rallegrandoci con le maestà 
loro, le lodammo con la speranza specialmente che 
lascieria libero il continuar la pratica della pace, che 
era quell'unico rimedio di tanti mali che si desiderava 
e aspettava da tutti. </p>
<p>La cagion veramente di tante durezze d'ambidue, cioè 
dell'imperatore di non dare al presente lo stato di 
 Milano, e del re di non volere di presente 
entrare nella lega, nè lasciare le amicizie già dette 
con altro partito che con lo stato di Milano di 
presente; quanto all'imperatore, si giudica da alcuni 
essere perchè esso non voglia in modo alcuno dar questo 
stato, ma tenerlo per sè, e a questo modo deludere il 
re: ma in vero questa opinione ha forse l'imperatore 
dimostrato essere falsa con il partito ultimamente 
proposto nella persona di Ferdinando, onde di fatto si 
privava egli del ducato e lo metteva in mano d'altri, 
che per i rispetti detti di sopra, ancorchè gli fosse 
fratello, pure si poteva dire che era in questo caso 
molto differente dall'imperatore. </p>
<p>Si privava di presente di tutte le utilità di essa, 
lasciando di presente tutte l'entrate al duca Orleans, e 
gli dava tanta cauzione e sicurtà d'ostaggi, e di 
ritenzione di tante torri e castelli, che solo con 
quella ritenzione s'è contentato il re di far la tregua 
d'anni dieci senza promessa nè speranza alcuna d'aver 
lo stato di Milano mai, di modo che si poteva pur 
credere che questo stato gli avesse a venire almeno in 
capo di tre anni in ogni modo nelle mani. </p>
<p>Però non si può dire esser questa veramente la causa, 
che l'imperatore e i suoi dicono  e allegano di non si 
fidare del re, e dubitar grandemente che il re non gli 
osserverebbe cosa alcuna; anzi, che posto il piede per 
quella strada in Italia, gli moveria guerra con 
Fiorenza, con Geuova, e col duca d'Urbino, e con il 
regno di Napoli. </p>
<p>E così dove Cesare si credesse avere acquistato pace, 
e un compagno contra il Turco, così sarebbe entrato in 
maggiore e più pericolosa guerra, che gli avrebbe fatto 
lasciare non solamente quella del Turco, ma lo avrebbe 
stretto, e con pericolo, a difendere il suo, avendo 
fatto il nemico più potente e introdottolo in  
casa propria. </p>
<p>Questa suspizione gli accrescevano molti, che aveva 
appresso di sè, come disse in più volte il pontefice, 
che lo dissuadevano, tra i quali erano Genovesi, che 
temevano grandemente del re quando avesse lo stato di 
Milano, e specialmente il principe Doria, che (come si 
dice) ha detto all'imperatore, che se il re 
s'insignorisse dello stato di Milano, esso si converria 
per forza ridursi con le sue galere in Spagna. </p>
<p>E appresso a questi il marchese del Vasto, e altri che 
sono al presente al governo del detto stato, non 
vorriano stare privi di esso. </p>
<p>E però tutti questi dissuadono con ogni sforzo 
dell'ingegno loro l'imperatore dal privarsi di presente 
di questo stato e porlo in mano di così potente re, 
onde l'imperatore pensa, come dice, che tenendolo questi 
tre anni ancora in mano (nel qual tempo la figliuola del 
re dei Romani, che è ora di nove in dieci anni verrà 
atta alla consumazione del matrimonio), e entrando il re 
nella guerra contra il Turco, e assentendo al concilio, 
e così lasciando quelle amicizie, in questo modo si 
potria (allora che il duca d'Orleans con la moglie, 
consumato il matrimonio, entreria al governo proprio 
dello stato) assicurarsi e della fede del re e della 
fermezza dello stato, che abbia a restare d'esso duca e 
discendenti suoi, e non della Francia. </p>
<p>Quanto veramente al re, non manca chi dice, la causa 
essere perchè esso abbia in animo tenere lo stato di 
Milano per la corona, e non per il duca d'Orleans, 
e che però lo vuol di presente per non inimicarsi gli 
amici suoi, dei quali si serve e s'è servito tanto 
innanzi, che si assicurerà questo stato, e potrà fare 
di quello quanto gli piace, restando pure nelle solite 
amicizie sue. </p>
<p>Ma si può anco stimare l'intenzione del re essere in 
 questo sincera e ferma per il suo figliuolo, e 
per la pace e quiete della casa di Francia; imperocchè, 
avendo il re più d'un figliuolo di madama Claudia, già 
sua prima moglie e duchessa di Bretagna, per li patti e 
costituzioni sue, il secondo genito suo è discendente 
di esso il quale ducato desidera il re unire con la 
corona, e però fece già giurare ai popoli, contro il 
desiderio e voler loro, obbedienza al delfino morto); e 
all'incontro spettando il ducato di Milano <foreign lang="lat">jure 
successionis</foreign> al primogenito di Francia, cioè al 
delfino (da che potrebbe nascere continuamente guerra 
tra i due suoi figliuoli, che sono di natura 
contrarissimi, e il secondogenito molto amato dai nobili 
e dal padre); questo modo solo, facendo cedere l'uno 
all'altro le ragioni sue, viene a unire tutti gli stati 
di Francia con la corona, e a levar via del tutto ogni 
guerra o contenzione che potesse venire tra loro 
figliuoli. </p>
<p>Però si può dire, la prima causa essere in lui la 
medesima che nell'imperatore, cioè una mutua differenza 
che il re ha di lui, che poichè s'avesse inimicato con 
tutti gli amici suoi e speso nella guerra contra il 
Turco assai, nondimeno Cesare non fosse per dargli lo 
stato di Milano, ma lo tenesse per sè. </p>
<p>La seconda causa è, che questa condizione di tempo di 
tre anni potria portare non piccola infamia e nota 
all'onore suo, quando consentisse all'imperatore, che 
per assicurarsi della fede sua avesse ragion di tenere 
questo stato in mano; e non più tosto esso re avesse 
ragione di non stare alla fede di esso Cesare, ma in 
qualche modo assicurarsi d'essa. </p>
<p>La terza: che abbia troppo gran  rispetto di non 
lasciare così gli amici suoi, e di non mettersi così 
subito a spendere il danaro suo contro il Turco, 
avendone specialmente speso tanto nella guerra passata 
contro l'imperatore, ch'ei s'è quasi consumato, e ha 
quasi esausto la Francia per li grandi e spessi tributi 
pagati; sì che da alcuno si dice, ch'egli ha quasi 
alienato tutto il patrimonio; e se è voluto venire al 
convento di Nizza, gli è convenuto mettere un'angaria 
per ritrovare il denaro per le spese. </p>
<p>Però, per risparmiar sè, e per lasciar riposare e 
ristorare il paese suo e i popoli, e accumular più 
tosto (in questo mezzo che il suo avversario continuerà 
la spesa sua) qualche buona somma di denaro, ha ricusato 
quella condizion di pace, e eletto la tregua per anni 
dieci. </p>
<p>E questa terza causa si stima essere stata di tanta 
efficacia, che l'abbia fatto contentare, facendo la 
tregua di anni dieci, di stare con le terre e fortezze 
che ha nello stato di Savoja e nelle parte di Piccardia, 
sole, senza avere nè lo stato di Milano, nè promessa 
di esso: benchè facendo la pace con la deposizione 
dello stato e con tante cauzioni e sicurtà, aveva 
ancora, oltre a tante terre e fortezze, l'entrate 
annuali di detto stato nelli tre anni del termine, e 
dopo li tre anni del detto termine la certa possessione 
di quello. </p>
<p>E di più alcuno è che dice, che per tal cagione ha 
eletto più volentieri questa tregua, che non avria 
fattola pace con lo stato di Milano ancor di presente. </p>
<p>Il pronostico di ciò che abbia a seguire nel fine di 
questa negoziazione, che si continua, della pace, è per 
certo molto difficile, sì per la moltitudine e 
difficoltà delle tante importantissime differenze che 
hanno questi due principi insieme, come per emulazione e 
gelosia grandissima che hanno l'uno dell'altro; la quale 
da una  parte potria trattener il re dal 
contribuire alla spesa della lega contro il Turco, per 
non fare con li denari e forze sue Cesare maggiore e 
più glorioso, e dall'altra, se solo contro il Turco 
ottenesse Cesare per avventura vittoria, non essendo 
esso re nè della gloria nè dello stato che si 
acquistasse partecipe, ne restasse esso senz'altro 
acquisto vituperato, e quasi privo della laude e gloria 
degli antichi suoi, e Cesare all'incontro e di gloria e 
di reputazione e di stato e d'imperio, molto maggiore. </p>
<p>Ma tuttavia considerando che da un estremo all'altro si 
va sempre per il mezzo, e che quanto più ciascuno si 
rimove dall'uno degli estremi tanto più s'avvicina 
all'altro, e vedendosi questi due principi (che già 
erano colmi di una somma diffidenza e d'uno così 
estremo odio con l'altro, che non poteva parlare l'uno 
dell'altro senza grande ed espressa dimostrazione, e con 
gran passione e calunnie e parole pungenti e odiose) 
esser rimossi da questo estremo, e, mitigati di giorno 
in giorno, andarsi sempre più rimettendo dalle 
differenze e dall'odio che erano tra loro, e che s'erano 
mandati a visitare l'uno l'altro (e il re, come s'è 
detto, mandò la regina a visitare l'imperatore, e 
l'ultima volta a cenare con lui e a dormire con la 
figliuola delfina in casa sua), e che si hanno 
presentato reciprocamente i detti personaggi de' doni di 
gran valore, ed ora hanno ordinato, passando 
l'imperatore con le sue galere presso a Marsilia, di 
vedersi, abbracciarsi e parlarsi insieme; e appresso 
conoscendosi pure, l'imperatore essersi rimosso da 
quella dura ed estrema opinione di tener lui per sua 
sicurtà lo stato di Milano, e condisceso a consentire 
di depositarlo con tante condizioni, che si può quasi 
riputare come se lo dasse di presente, e tutto di certo 
in termine  di tre anni, e il re anco dall'altra 
parte esser venuto a dire che se gli vien pure dato lo 
stato libero in termine di sei o sette mesi, si 
riputerà averlo come di presente; mi par che si possa 
star non senza sparanza che, continovandosi pure il 
maneggio della pace dal papa (che per le dimostrazioni 
passate è fatto confidentissimo d'ambidue) questa abbia 
in fine da seguire tra loro. </p>
<p>La quale si potrà più facilmente e con più certezza 
sperare, se continuerà l'impresa deliberata contro il 
Turco; imperocchè dimostrando Cesare di essere a questa 
sì animato, chè si dice aver ferma opinione di volervi 
andare a ogni modo con la persona per farla più 
sicuramente, e però più gagliarda e con più forza, e 
ottenere più certa vittoria, cercherà sempre di tirare 
il re a contribuirvi, e fare le sue forze maggiori, il 
che con la pace sola può sperare. </p>
<p>Che se non fosse il rispetto di tal impresa, poco per 
avventura l'imperatore si cureria di dare lo stato di 
Milano per aver la pace. </p>
<p>Medesimamente il re vedendo l'imperatore implicato in 
tale impresa, dubiteria che perdendo li cristiani, e 
rimanendo lui solo poi all'incontro d'un tanto e sì 
potente tiranno, che s'avria fatto, dalla nuova vittoria 
acquistata, molto maggiore e più insolente, esso ancora 
venisse a restare, con la rovina degli altri cristiani, 
in preda ed in servitù del comune nemico. </p>
<p>Vincendo veramente li cristiani, l'imperatore 
acquisteria gloria e reputazione al tutto, tanto che 
esso rimanendo senza parte alcuna di tale acquisto, 
rimarria vituperato, e così inferiore a Cesare, che non 
vi saria paragon tra loro. </p>
<p>E pure o l'uno o l'altro di questi due casi converrà 
che segua. </p>
<p>Il qual rispetto non li avria così a muovere se la 
detta impresa non continuasse. </p>
<p>E per rimuovere quel  contrario al re, che 
contribuendo lui a detta impresa, l'imperatore con i 
danari e forze dello stesso re si facesse maggiore, 
penso che si potrebbe trovar facil via, che il re 
potesse, come compagno, entrare, facendosi l'acquisto e 
le spese comuni. </p>
<p>E questo si potria forse fare in due modi, con la 
conservazione della gloria antica del regno di Francia, 
e con la partecipazione dello stato, della laude e della 
vittoria, non si lasciando tutto questo a Cesare solo. </p>
<p>L'uno potria essere, facendo il re l'impresa sua 
separata dagli altri nelle parti di Gerusalemme e di 
Siria, dove ancor si fecero le imprese altre fiate e 
acquisti degli amici suoi contro gl'infedeli; e l'altro 
ancora unitamente con l'imperatore, facendo che di tutte 
le genti che mandasse il re cristianissimo per la 
porzion sua nell'impresa contra il Turco, il duca 
d'Orleans ne fosse capitano, e avesse, in tal grado e 
condizione, a militare sotto Cesare, e vincendo 
acquistare la porzion sua degli stati che si 
guadagnassero. </p>
<p>Ma questo solo può sapere Dio, che solo sa quanto 
faccia di bisogno. </p>
<p>Avendo fin qui espresso quanto faceva bisogno in 
soddisfazione della prima parte intorno al negozio della 
pace, dove s'è veduto come in ciò si mosse il 
pontefice, che modo ha tenuto nel suo negoziare, le 
difficoltà che sono state in esso negozio, i partiti 
proposti dall'uno e dall'altro di essi principi, le 
cagioni perchè non s'abbino convenuto in alcuno di 
essi, e l'esito di tal negoziazione nella tregua 
decennale, e in fine il pronostico di quel che si può 
aspettare da questa; è bisogno che si venga alla 
seconda parte, la quale è delle cose pertinenti alla 
guerra che s'ha contra il Turco, e delle provisioni che 
in tal impresa si ricercano per l'anno presente,  
e che si dimandano per l'anno futuro. </p>
<p>Dove la sublimità vostra intenderà, oltre la 
richiesta nostra fatta all'imperatore, e la risoluzione 
d'essa, e le cagioni della domanda che ha fatto sua 
maestà per l'impresa dell'anno futuro contra il Turco, 
l'intenzion ferma che dimostrò di porre in essa la 
persona sua, e l'animo che hanno la santità sua e sua 
maestà verso questa eccellentissima repubblica. </p>
<p>Noi adunque, serenissimo principe, per eseguire quanto 
dalla serenità vostra e dall'eccellentissimo senato in 
ciò ne era stato commesso, avuta la prima udienza 
dall'imperatore, e esposto l'estremo pericolo in che 
erano costituite le cose della serenità vostra, se 
tosto non vi si provvedeva dai confederati con valido 
soccorso; oltra l'istanza che gli facemmo della pace, 
pregammo sua cesarea maestà con somma diligenza, in 
nome di vostra serenità, che fosse contenta di fermarsi 
con la persona in Italia, poichè vi era venuta, e 
mandar subito il principe Doria, con l'armata che egli 
aveva, a congiungersi con la nostra in Levante, per fare 
insieme quel che in tanto pericolo, a consolazione delle 
cose cristiane, contro sì potente inimico, si onveniva. </p>
<p>Il medesimo fece sua santità quando vennero a parlare 
di questo insieme, sì come ci aveva promesso di fare. </p>
<p>Ma sua maestà dopo esser stata col papa e con li suoi 
consiglieri, si scusò con noi di non poter restare con 
la persona, sì perchè le conveniva tornare nei regni 
suoi, quali aveva lasciati con poco ordine per venire a 
questo convento senza indugio alcuno, come anche perchè 
non vi era in pronto apparato di sorte che essa vi 
potesse stare, e attendere all'impresa offensiva contra 
il Turco con dignità. </p>
<p>Nè poteva anco per la medesima causa (dovendo 
ritornare in Spagna) mandare ora il principe Doria con 
l'armata sua in Levante. </p>
<p>Ma per fare quanto più si poteva in tale impresa 
(non avendo per la brevità del tempo dal dì della 
capitolazione della lega potuto fare provisioni bastanti 
ad offendere il nemico) aveva deliberato di mandare ora 
tutte le galere che erano nel regno di Sicilia e di 
Napoli, con cinquanta ovvero sessanta navi, e con 
buonissimo numero di fanti, sotto il governo del signor 
don Ferrante, vicerè di Sicilia, finchè vi giungesse 
il principe Doria. </p>
<p>E subito che essa fosse giunta in Spagna manderia il 
principe Doria con tutte le galere in Levante, secondo 
la richiesta della serenità vostra. </p>
<p>La quale deliberazione non potendo noi ottenere, per le 
ragioni suddette, il restare sua maestà in Italia e 
mandare subito il principe in Levante, come sommamente 
desiderava) con sommo studio e diligenza procurammo 
sempre, che si mandasse con ogni celerità ad 
esecuzione, e così tutti gli ordini che in ogni luogo 
per essa bisognavano, sì come di tempo in tempo abbiamo 
scritto a vostra serenità; lo che per non esser 
tedioso, non replico altramente. </p>
<p>In questo negoziare veramente, sua maestà vedendo, 
come dissi, che, per il tardarsi l'anno passato la 
deliberazione, non si aveva potuto preparare le forze 
che bisognavano alla impresa offensiva per il futuro 
anno, con le medesime parole sue scrivemmo alle 
eccellentissime signorie vostre: le quali parole di poi 
ci replicarono anco li suoi consiglieri, sì a noi 
proprii come per mezzo del pontefice, sollecitando la 
risposta, instandola tante volte quante ci vedevano. </p>
<p>Questa s'aspettò lungamente, nè mai venne finchè 
stemmo a Nizza: ma giunti ad Oneglia, luogo della 
riviera tra Nizza e Savona, della casa Doria, dove 
 nacque il principe, sua maestà si fermò, e ne 
ragionò con il papa. </p>
<p>E non restando d'essere, come si vide da poi, ben 
sodisfatta, dove avea detto di rimanere a Savona, 
deliberò di venire di lungo a Genova, per vedere se 
pure, innanzi che partisse d'Italia, potesse avere da 
vostra serenità risposta più assoluta. </p>
<p>Alla quale così si attendeva, che, quando poi, 
conclusa la tregua, e deliberato di dissolvere il 
convento, andammo a Villafranca a prender licenza da 
lei, non la volse concedere libera; ma ci disse che 
veniva ad accompagnare il pontefice insino a Savona, 
dove ancora ci saremmo riveduti. </p>
<p>E così giunta a Genova, essa s'intertenne otto giorni 
con sua santità, e andò anche intertenendo tanto noi 
che il papa medesimo, volendo noi prender licenza da 
lui, ci disse che era bene che aspettassimo ancor due 
giorni per veder pure se in questo mezzo giungeva altra 
risposta da Venezia a soddisfazione di Cesare. </p>
<p>E così aspettammo sino al giorno che si partì sua 
santità di Genova, dubitando noi (ancora che fosse 
disciolto il convento al quale eravamo andati) d'errare, 
se di così piccola dimora non avessimo compiaciuto 
l'uno e l'altro di loro. </p>
<p>Come accettasse l'imperatore la detta risposta da 
vostra serenità (la quale, come egli diceva, non gli 
dava risoluzione alcuna, si che non la sapeva intendere, 
nè gli pareva conforme al bisogno della repubblica 
nostra), e quanta istanza facesse che noi ne 
sollecitassimo un'altra più risoluta, non mi 
affaticherò ora di replicare, avendo noi questo per 
lettere nostre copiosamente scritto, sì che la 
serenità vostra ne può aver fresca memoria. </p>
<p>Ma per dichiarare le ragioni di tal richiesta e 
istanza, che molti giudicano esser stata fatta da lui 
non perchè avesse in animo di far tale impresa e 
d'andarvi in persona, ma  per aver da scusarsi 
(non gli essendo da questo senato chiaramente risposto) 
di non fare alcuna impresa nè attendervi più di ciò 
che abbia fatto l'anno presente, io dico che a me non 
pare questa esser vera opinione. </p>
<p>Imperocchè se tale fosse stato l'animo suo, gli averia 
bastato assai farne la prima istanza, e non venendo 
altra risposta, stare aspettando con tale scusa, ovvero 
venuta la risposta così risoluta, non far più nuova 
istanza, perchè così solamente poteva rimanere scusato 
senza tanto instantemente sollecitar di nuovo un'altra 
risposta che avria potuto venire, se avesse ben avuto 
tale intenzione contra il voler suo. </p>
<p>Ma sì non ha voluto restare in questa; anzi, oltra che 
egli stesso ne sollecitava a riscrivere, ne ha fatto 
fare medesimamente istanza più volte con parole 
efficaci dal papa. </p>
<p>E per aver pure tal risposta, che certamente chiarisse 
l'intenzione della serenità vostra, prima che partisse 
d'Italia, partì di Villafranca per intertenersi a 
Savona, e poi come ho detto venne di lungo a Genova, 
dove aspettò anco otto giorni col papa, e tanto da poi 
che ritornassero le galere che hanno condotto sua 
santità alla Spezia. </p>
<p>E quando ci concesse la licenza di partire, ci disse 
con efficacissime parole, che ritornati a Venezia 
dovessimo fare, per parte sua, istanza alle 
eccellentissime signorie vostre, che volessero in ciò 
tosto risolversi così in tempo, che almeno avesse la 
risposta risoluta per tutto il mese di luglio presente, 
acciocchè egli avesse tempo, scorrendo per i regni suoi 
di Spagna, di prepararsi di danari, genti, navi, 
vettovagli e monizioni, di sorte che per tutto febbrajo 
prossimo futuro potesse, con le preparazioni di tutte le 
cose necessarie a tanta impresa, essere in Italia, e 
assaltare il nemico innanzi che fosse compitamente 
preparato  alla difesa sua. </p>
<p>Però, serenissimo principe, io stimo al certo, questa 
richiesta farsi da lui con animo e intenzione ferma di 
far l'impresa l'anno futuro, gagliarda, con la 
persona propria; in che dimostra tanto desiderio, 
parlandone, che più non si può dire. </p>
<p>Nè solo a noi par questo, ma quanti hanno parlato di 
ciò con lui, l'affermano. </p>
<p>Il papa che più spesso e più intrinsicamente ha 
ragionato seco di tutte le cose, e specialmente di 
questa impresa, m'ha detto più volte questo essere il 
fermo voler suo, e ardere di tal desiderio, e che però 
procura per ogni via d'aver tali forze seco, ch'ei 
possa, mettendovi la persona, andar sicuro, e con 
speranza di certa vittoria. </p>
<p>Avendo adunque tal animo, sollecita d'aver tale 
risposta dalla serenità vostra. </p>
<p>Della sua intenzione risoluta, a mio parere, son più 
ragioni, tratte e dedotte tutte dalle parole sue. </p>
<p>La prima è perchè gli pare che, per non si consumare 
stando in lunga guerra col Turco solamente per 
defensione, e per non insegnargli anche col tempo e con 
l'uso della guerra a fortificare i luoghi suoi 
importanti che ha, al modo dei cristiani, che poi lo 
faria inespugnabile e invincibile, convenga (per ben di 
tutti i confederati e specialmente della repubblica 
nostra, che è più prossima e più esposta al manifesto 
pericolo e al danno) farsi impresa offensiva gagliarda, 
come è detto, e da questo non  ommettere punto, 
ma prepararsi di sorte che alla primavera dell'anno 
futuro siano tutte le forze in ordine di offendere il 
nemico. </p>
<p>La seconda, perchè ei possa, andando in Spagna, 
cominciare a fare le provvisioni che bisognano, le quali 
sieno gagliarde e in tempo, nè si tardi, come s'è 
fatto l'anno passato, tanto che non si possano più 
preparare quando faccia di bisogno, e così si resti nel 
pericolo, col danno e con la vergogna. </p>
<p>Il qual tardare ha tanto a cuore, che ha detto più 
volte, questo disordine aver fatto che l'anno presente 
non ha potuto fare le provvisioni sue al tempo che ei 
ricercava. </p>
<p>E quando gli leggemmo la risposta fatta da vostra 
serenità, e gli dicemmo (non si sodisfacendo di quella 
sua maestà) che non essendo dicharato come s'abbia a 
far l'impresa così l'anno presente come il futuro, si 
potria meglio considerar col tempo qual dovesse esser 
l'augumento proposto, fattisi specialmente tutti dotti 
dal successo dell'anno presente, ci rispose con 
dimostrazione di qualche risentimento: "Si, faremo come 
l'anno passato, che si stette quattro mesi a deliberare, 
e poi si diede un mese solo all'esecuzione, dovendosi 
invece fare tutto il contrario, cioè  deliberare in un 
mese solo, e darne poi quattro alla preparazione ed 
esecuzione". </p>
<p>Quando poi prendemmo licenza da lei ci disse (il che 
potrebbe essere la terza cagione), che quanto appartiene 
alla persona sua, si sente ormai stanco e debilitato 
dalle fatiche e spese fatte nelle guerre sue passate in 
Alemagna, in Affrica, in Francia e in Italia, e che 
aveva forse cagione di riposarsi volentieri quattro o 
cinque anni per rinfrescarsi e accumular danari: che 
nondimeno, perchè vedeva che a dar questo tempo al 
nemico fa che in  questo mezzo egli abbia più 
occasione di offendere e debilitare le forze cristiane, 
e specialmente quelle di vostra serenità, prendendo, 
depredando e distruggendo i luoghi suoi, e che si può 
andar facendo più potente e più forte, e che egli per 
essergli così sopraggiunta questa egritudine di gotte 
ed'altre indisposizioni, potria, scorrendo il tempo, 
farsi men gagliardo,di sorte che con la persona non 
saria più atto a fare questa impresa: e appresso, che 
il papa, e il principe Doria, che sono vecchi, potriano 
mancare, anzi certo mancheriano, talchè resteremmo 
privi di due persone di tanto momento a questa 
impresa; però desiderava ora questa pronta e piena 
risoluzione. </p>
<p>La quarta cagione può essere anco, che, vedendo lui 
che tanto tardava questa risposta, fosse tirato in 
qualche suspizione che questa repubblica non sia con 
l'animo molto fermo nella lega, ma che essendole offerti 
dal Turco partiti di pace, essa abbia ad accettarli, e 
lasciare li confederati; il che ci significò 
espressamente l'ultimo dì che gli parlammo a 
Villafranca, dove andammo per pigliar licenza da lui; 
benchè questo disse suspicare qualcuno dei suoi, ma non 
lui; ma questa suspizione gli è cresciuta, dappoi 
giunta la risposta della sorte che è, della quale esso, 
come dire, non sa trarne conclusione alcuna. </p>
<p>E l'ha manifestata prima al pontefice quando giunse il 
corriere con essa all'armata tra Nizza e Savona, che 
smontati ambidue in terra ne ragionarono insieme 
lungamente, come sua santità ci disse quando noi gli 
comunicammo gli avvisi dell'uscir di Barbarossa, la 
mattina che giungemmo appresso Genova, dove smontammo in 
terra, finchè poi la sera entrammo nel porto. </p>
<p>Di poi la manifestò anco a uno dei  nostri 
cardinali che ama e stima molto, e con cui parla 
confidentemente; al quale ragionando pur di tale 
risposta, e onestandola esso cardinale, disse di più 
che da alcuni, che par che intendano le cose, gli veniva 
affermato che non solamente nello stato in che si 
trovavano le cose de'cristiani, ma s'egli facesse anco 
la pace col re, non però la Signoria sarebbe costante 
nella lega, anzi se gli fusse offerta con qualche onesto 
partito la pace dal Turco, essa l'abbracceria senza 
rispetto alcuno degli altri confederati. </p>
<p>E soggiunse ancora che altri avevano opinione che la 
Signoria avesse così tardato a risponder l'anno passato 
per dare a lui sì poco tempo di fare la parte sua, che 
non facendola in tempo ella poi avesse legittima causa 
di non continuare nella spesa. </p>
<p>La qual suspizione noi abbiamo cercato di levargli 
sempre che abbiamo parlato con lui, affermandogli che la 
serenità vostra se ha concluso consideratamente 
questa lega, e tal conclusione più volte confirmata, 
sprezzando la pace che gli era richiesta ed offerta dal 
Turco quando ancora sua maestà era in guerra col re 
cristianissimo; saria ora più che mai costantissima e 
fermissima, come è il costume suo di non mancar mai di 
fede nelle sue leghe e unioni, con ferma speranza che 
dai suoi confederati parimente non se le debba mancare 
di quei soccorsi ch'essi sono obligati, e a lei sono di 
necessario bisogno. </p>
<p>E in vero, principe serenissimo, a noi pare che non sia 
buono a lasciarlo con tal suspizione, nè dargli 
occasione di fermargliela, perchè questa potria 
non solo mettere molti impedimenti ai bisogni e desiderj 
comuni dei cristiani in tal impresa, ma ancora farlo 
forse andar più intertenuto a somministrare i soccorsi 
debiti nei pericoli nei quali al presente ci ritroviamo. </p>
<p>Avendo dichiarato il desiderio che mostra aver 
l'imperatore di far tale impresa contro il Turco con la 
persona sua propria, e le cagioni di questo; per 
discorrere anco un poco del modo che può aver da farla, 
che forse da molti si desidererà intendere, dico, che a 
me pare che sebbene nelle guerre ha speso assai e 
impegnato molte delle entrate sue, e caricati eziandio i 
regni e stati suoi di tanti tributi, che possono essere 
impoveriti e stanchi ormai di contribuire; nondimeno è 
da credere che, andando sua maestà in persona ad una 
impresa cristiana così pia, così santa e così 
desiderata da ognuno, non gli debba mancare il modo nè 
del danaro nè delle genti che abbino a seguire sua 
maestà. </p>
<p>Perchè, prima ella non vi anderia; e poi se è andata 
a Vienna con tante forze sue proprie, appresso le altre 
sommmistrate dall'Alemagna contro un esercito 
potentissimo del Turco, e passato in Affrica con armata 
così potente quanto si vedesse mai di cristiani in 
mare, e entrato in Francia con sì grande apparato, per 
mare e per terra, di gente da piedi e da cavallo, e 
sempre stimato quasi da tutti che gli dovesse mancare il 
modo del danaro, nè questo però gli è mai mancato; e 
oltre di ciò ha sostenuto la guerra col re di Francia, 
che senza grandissima somma di danaro non si poteva 
fare; si può credere che anco quest'anno non gli abbia 
a mancare in tal impresa, dove pone la propria persona 
sua. </p>
<p>La quale può essere di tanto momento appresso li 
signori e popoli suoi, che non solo siano per essere 
tutti pronti a somministrare il danaro con prestezza, ma 
ancora a seguirlo ciascuno a prova con quanto potrà 
menare seco a spese sue. </p>
<p>Appresso di che, sebbene ha impegnato molte delle 
entrate sue pagando quelli che lo hanno servito del 
denaro, non è però che  non gliene restino altre 
ancora da impegnare e obbligare. </p>
<p>E questo è da credere, che in tal bisogno le 
impegneria tutte, con speranza di ricuperare non solo le 
impegnate, ma d'acquistarne delle altre molto maggiori, 
co'nuovi stati che gli daria la vittoria. </p>
<p>In fine, se son veri gli avvisi del magnifico messer 
Pietro Mocenigo, orator nostro a sua maestà, che il 
pontefice gli abbia ora concessa la crociata, e 
l'entrata delle vacanze per anni tre, e la licenza e 
facoltà di poter alienare il quarto dei benefizj; di 
queste cose tutte esso ne è per trarre (come anco detto 
oratore ci scrive) più di due milioni d'oro. </p>
<p>Di gente poi e di navi, egli ne avrà (come sa ognuno 
che queste non gli mancano) in quanto numero vorrà, sì 
che per tali cagioni mi pare che si possa sperare che 
non gli abbia a mancare il modo di far questa impresa, 
stando in tregua col re cristianissimo. </p>
<p>E meglio l'avrà se concluderà la pace, la quale certo 
non è da sperare tra loro. </p>
<p>E perchè da alcuni si dubita di queste forze sue, e 
forse anco dell'animo a tale impresa, avendo pur troppo 
tardato quest'anno a mandare l'armata con le genti che 
era obbligato ad unire con la nostra in Levante, mi par 
bisogno ch'io dica della causa di questa sua tardanza. </p>
<p>E cominciando da quelle cose ch'egli allega; la prima, 
esso mi ha detto esser stata la tardanza della 
deliberazione fatta della lega, la quale non si essendo 
conclusa se non questo febbraio prossimo passato, non ha 
potuto aver tempo bastante a fare le provvisioni 
necessarie per l'impresa offensiva quest'anno presente, 
nè anco prima che ora per la difensiva; per la quale ha 
ordinato ora che vadano le galere sue, ch'egli ha nel 
regno di Napoli e di Sicilia, con cinquanta o sessanta 
 navi, e con li dieci mila fanti: le quali sono 
forze che potriano eziandio in qualche buona occasione 
offendere il nemico. </p>
<p>La seconda ci ha ancora detto essere stato questo 
convento di Nizza, al quale avendo voluto venire, così 
instato da nostro signore e da vostra serenità, 
per la gelosia che doveva avere dell'armata del re 
cristianissimo, che era in Marsilia, gli è convenuto 
ritener seco il principe Doria con l'armata sua e con le 
galere di Spagna, finchè ritornasse in Spagna, il qual 
convento essendo, oltre il creder suo e di tutti gli 
altri tardato tanto, è convenuto ancor tardare il 
mandare detto principe con l'armata sua in Levante, il 
qual però manderia con essa subito che fosse giunto in 
Barcellona. </p>
<p>La terza (mentre si poteva forse dire che almeno questa 
parte dell'armata, che ha ordinato ora che vada con le 
genti suddette sotto il governo del signor don Ferrante, 
poteva mandarsi innanzi) è stata per avventura, che 
essendo l'imperatore nella suspizione della guerra con 
il re cristianissimo, che veniva armato con quiudicimila 
lanzichenecchi (oltre tutte le altre genti sue) al 
convento, e che avendo speso e continuamente spendendo 
per questo assai, non ha avuto il danaro pronto per 
poter far questa nuova spesa; nè forse ha ardito di 
farla prima che si assicurasse con la tregua delli tre 
mesi, che si concluse subito che il re si deliberò di 
ritrovarsi seco a Villanova. </p>
<p>E però ha ritardato, aspettando che ciò seguisse, 
ovvero anco che si facesse più presto la risoluzione 
del convento, con la quale potesse dedicare l'animo e 
le forze sue tutte, senza suspizione alcuna, all'impresa 
di Levante. </p>
<p>Potrebbe esser ancora, appresso a questa, la quarta, 
che, essendo solito l'imperatore di spendere il denaro 
 suo con molta misura (sì che nei pericoli delle 
cose sue proprie ritarda qualche volta tanto, che 
patiscono prima qualche incommodo), e avendo opinione, 
per gli avvisi che riceveva (sì come lo dimostrò 
parlando io con lui alcuna volta), che contro il Turco 
si venisse quest'anno a impresa offensiva, sì come 
nella capitolazione s'ordinava, sia andato ancor 
differendo la difensiva, che per la detta cagione non 
gli pareva cosa necessaria, per servare quanto più 
poteva il denaro per far meglio l'offensiva. </p>
<p>E forse, in fine, la quinta si potria dire essere 
stata, che il principe Doria desiderasse che non fosse 
fatta impresa da altro capitano, per ritrovarsi esso in 
persona al governo di tutta, e che ancor l'imperatore 
avesse piacere di questo, per fidarsi della virtù e 
esperienza sua sola; e così tratto dalla speranza, di 
giorno in giorno, che esso potesse ancora ritornare in 
tempo, tutte le provvisioni sue si sieno andate 
ritardando. </p>
<p>Ma sia stata qualsivoglia la cagione, è certo che 
Cesare ha più volte confessato, aver tardato a far tali 
provvisioni, dicendo che se queste s'erano ritardate un 
poco le si farebbono per l'avvenire tanto più 
gagliarde. </p>
<p>Non però mi pare che s'abbia da suspicar punto che 
ciò sia stato fatto da lui per una mala intenzione, 
come suspica forse alcuno, perchè non si vede di ciò 
ragione alcuna, potendo specialmente egli con ragione 
pur dubitare che, mancandone i soccorsi, più facilmente 
inclinassimo ad accettare i partiti di pace del Turco. </p>
<p>Onde è da tenere più tosto, essere stato per una 
delle cagioni sopraddette, o per molte di esse insieme, 
che sia andato un poco intertenuto: ma che essendo ora 
libero da ogni altra guerra, sia per attendere a questa 
l'anno presente e il futuro con tutti gli spiriti e 
forze sue. </p>
<p>L'intenzione di Cesare e del Doria circa 
l'impresa così dell'anno presente come del futuro (per 
quanto essi medesimi ci hanno di loro bocca detto), è, 
prima, quanto all'anno presente, che con l'armata del 
re, e di esso imperatore e nostra, e con i diecimila 
fanti del papa e nostri, a difesa delle cose nostre si 
vada contra l'armata del Turco; e non ritrovandosi in 
quella parte chi offenda o chi si possa offendere, si 
vada a prendere qualche buon luogo su la Morea, e ivi 
fermare il piede, e di là molestare tutto il resto fino 
a primavera. </p>
<p>E il principe, quando eravamo per partire da Genova, 
che andassimo a visitarlo, ne disse di qualche porto del 
golfo di Lepanto, o Patrasso, o d'ambidue. </p>
<p>Il che fatto, vogliono che quest'armata si fermi e 
intertenga fino alla primavera in Levante, se, come ci 
disse il principe, si prenderà alcuno di quei luoghi, 
o, secondo che ci disse l'imperatore, a Messina o a 
Brindisi. </p>
<p>Per l'anno futuro, veramente, nel discorso che fece con 
noi l'imperatore due volte (l'una delle quali fu quando 
prendemmo licenza da lui a Genova, siccome abbiamo 
scritto a vostra serenità), ci disse che gli pareva che 
si avessero a crescere le forze già deputate a tale 
impresa offensiva per la capitolazione, sì che dei 
fanti s'accrescessero diecimila, tanto che fossero 
sessanta mila, dei cavalli quattromila e cinquecento 
armati alla Borgognona, sì che fossero in tutto 
cinquemila; guastatori d'Italia si facessero da sei in 
ottomila; per l'artiglieria duemila; navi non meno di 
dugento; perchè minor numero non saria in alcun modo 
bastante a condurre tanta gente da piedi e da cavallo, e 
tanti altri apparati di guerra che bisognano. </p>
<p>Ed esso con li legni che prepareria in Spagna, 
imbarcandosi per tutto febbraio, dice di venirsene in 
Italia il mese di marzo a  congiungersi col resto 
dell'armata sua e con quella degli altri confederati per 
andare ad assaltare e offendere il nemico prima che sia 
preparato. </p>
<p>Giunte tutte queste forze insieme, pensa d'andare a 
drittura a Costantinopoli, la qual città ha inteso 
esser molto debole; e ritrovando in qualche luogo 
l'armata turchesca combatterla, con ferma speranza di 
vittoria; e se essa, fuggendo il combattere, si 
ritirasse nello stretto del Mar Maggiore (rimanendo in 
questo modo l'armata della lega signora del mare), 
andare a combattere i Dardanelli, dei quali aveva inteso 
uno almeno essere molto debole; e questo preso, andare 
innanzi ad espugnare Costantinopoli. </p>
<p>Il qual pure preso, si pensava che saria signore del 
Mar Maggiore e di tutto lo stato del Turco; il quale non 
avendo terra alcuna forte, ed essendo il paese suo, 
tutto quello dell'Europa almeno, pieno di cristiani, si 
scacceria d'esso del tutto. </p>
<p>E nell'Asia ancora se gli pigliariano tante terre, 
specialmente marittime, che facilmente rimarria 
distrutto. </p>
<p>E perchè di questo abbiamo alla serenità vostra 
scritto il discorso particolar suo, il quale deve essere 
ancor fresco nella memoria sua, per non esserle tedioso, 
non sarò in ciò più lungo; ma dirò bene della 
disposizione dell'animo di Cesare verso la serenità 
vostra e di questa eccellentissima repubblica quanto 
abbiamo potuto comprendere dalle parole e modi suoi, e 
da altri che possono intendere l'animo suo e il dire. </p>
<p>Esso adunque, serenissmo principe, parlando con noi 
de'casi e pericoli di questa repubblica nostra, 
l'abbiamo veduto muoversi con affezione, e dolersi 
grandemente di essi, rammaricandosi di non aver potuto, 
per le ragioni sopra narrate, somministrare gli aiuti o 
soccorsi così a tempo e così gagliardi come era il 
desiderio  suo e il bisogno nostro; promettendo 
d'accrescerli subito che potesse, e mandare il principe 
Doria con l'armata sua, tanto che suppleria alla 
tardanza passata con più studio e maggiori forze. </p>
<p>In che ci ha sempre mostrato un animo affezionatissimo 
a questa repubblica, alla quale diceva, con parole 
espresse che parevano venir dal cuore, sentirsi molto 
obbligato, e però non essere per mancarle. </p>
<p>Il medesimo ha dimostrato sempre al pontefice, e più 
volte ci ha parlato dei bisogni nostri presenti, sì 
come sua santità ci ha referito e attestato, che in 
effetto ci ha detto parergli che in lui non si potria 
desiderare disposizion migliore verso questo 
eccellentissimo dominio di quella che ha; per il che, 
non solamente con noi, ma con sua santità ragionando di 
questa impresa contro il Turco, ha sempre dimostrato di 
muoversi non meno che per il suo proprio interesse: il 
che ci dimostrò specialmente quando prendemmo a Genova 
licenza da lui, nel discorso che fece di tal'impresa, 
nel quale parlò del bisogno nostro, e del benefizio 
grande che d'essa seguiria alla repubblica nostra; e ci 
impose che dovessimo riferire a vostra serenità, ch'ei 
si sentiva per le cose passate averle molt'obbligo, e 
che però non era per mancarle ai bisogni suoi, e 
massime ai presenti, che gli parevano comuni; e che, o 
guerra o tregua o pace ch'egli avesse col re di Francia, 
saria sempre unitissimo con lei. </p>
<p>Dove ancora, perchè forse non restassimo con qualche 
suspizione, per l'abboccamento che si ragionava doversi 
fare tra lui e il re, passando da Marsiglia, ci disse, 
senza che noi l'interrogassimo, che il re l'aveva 
invitato a questo, offerendosi d'andare nella galera 
sua, e che esso per non dimostrare più diffidenza del 
re, che il re abbia di lui, non aveva voluto ricusar tal 
invito, e però  l'aveva solamente accettato per 
fargli amorevole abbracciamento, e per vedere in questo 
modo di guadagnare con lui ancor qualche cosa a 
benefizio dell'impresa contro il Turco, disponendolo 
d'entrare nella lega, o almeno a prestarle qualche ajuto 
o favore. </p>
<p>Dell'animo e intenzione buona di sua beatitudine verso 
la repubblica nostra, a me non pare che si potesse dire 
tanto che più non fosse. </p>
<p>Perchè così pronto e così caldo e così ardente si 
è sempre dimostrato alla securità, e all'indennità e 
all'utile della nostra repubblica, che più non si 
potria non solamente dire, ma desiderare. </p>
<p>Imperocchè non s'è mai ragionato dei pericoli e 
bisogni nostri, che non si sia veduto commover tutto 
come se fossero stati suoi proprj, e con dimostrazione 
d'una infinita carità ne discorreva, e quanto era in 
lui si offeriva con tutte le sue forze e della Chiesa ad 
ajuto della serenità vostra, e d'esser sempre in ogni 
caso unito seco. </p>
<p>E quando sentiva che per parte di vostra serenità gli 
dicevamo ch'essa perseverava in perpetua osservanza, 
devozione ed unione con sua santità, ne riceveva sommo 
piacere, e dimostrava di non desiderare cosa alcuna più 
di questa. </p>
<p>Esso, quando gli abbiamo domandato alcun sussidio, non 
ha mai mancato di prestarlo prontamente e volentieri, 
facendo tutto quello che poteva, mostrando sempre di 
dolersi di cuore se per qualche ragionevol suo rispetto 
fosse astretto a non poter prontamente concedere tutto 
quello che si domandava, scusandosi con ogni umanità, e 
adducendo le ragioni perchè così appieno non ne 
potesse compiacere. </p>
<p>Il che dimostrò pienamente quando concesse a vostra 
serenità ducati centottantamila integri del sussidio 
del clero; che, parendogli pure che si potesse tener di 
questi per sè ducati trenta  mila, non solo per 
ispedirli tutti, come diceva, in Venezia, per benefizio 
e in ajuto di questa repubblica, ma ancora per poter con 
tale esempio impetrare in simili occasioni il medesimo, 
il tutto concedette a benefizio nostro. </p>
<p>Nè con tali effetti, che da lui s'aspettavano e 
all'obbligo suo appartenevano, ma anco in tutti gli 
altri modi ha cercato di giovare a questa repubblica, e 
col consiglio e colla protezione sua, quando è venuta 
l'occasione; perchè con ogni umanità discorreva sempre 
con noi, consigliandosi delle cose comuni, come delle 
sue, con affetto e carità veramente paterna. </p>
<p>E con l'imperatore ha sempre abbracciato le parti 
nostre, cercando di persuaderlo a quel che desideravamo 
per nostro benefizio, come a restare in Italia, e 
mandare il Doria in Levante, e scusandoci con ogni amore 
e discretezza quando l'imperatore si dolse con lui della 
risposta mandatagli da vostra serenità, dicendogli sua 
santità non essere da maravigliarsi se, essendo lo 
stato nostro per sì lungo spazio esposto al pericolo di 
così potente nemico, e avendo in mano di costui tanti 
gentiluomini e cittadini con sì grosse facultà, stava 
un poco sospeso nel deliberare di presente; e facendo in 
ogni occasione tutti quelli uffizj che si potevano 
desiderare. </p>
<p>Di sorte, principe serenissimo, che io non credo che da 
un proprio nostro cittadino, nato e nutrito in questa 
città, si potessero aspettare offizj nè più amorevoli 
nè più caldi. </p>
<p>In fine, prendendo noi licenza da sua santità, essa ci 
disse che, essendo nostra affezionatissima come era, e 
sentendosi, sì per li rispetti dei maggiori suoi, che 
sempre sono stati onorevolmente abbracciati da questa 
serenissima repubblica, come per la grandissima 
benevolenza da essa dimostrata nuovamente verso la sua 
 famiglia, posta nel numero dei nobili suoi, 
averci quasi infinita obbligazione; non solo per 
l'obbligo che tiene come padre naturale della 
cristianità tutta, ma ancora per questi rispetti 
particolari che la stringevano sommamente, era per 
mettere sempre l'autorità sua e quanto aveva, fino al 
proprio patrimonio, per l'augumento e conservazione di 
questo stato, con il quale era per star sempre unito; 
commettendoci con ogni efficacia che tutto questo 
affetto suo, con tutte le obbligazioni, dovessimo 
riferire a suo nome a vostra serenità, e assicurarla 
che in quanto si promettesse con ogni fiducia di 
lui in ogni tempo e in qualunque occasione, mai si 
troverebbe ingannato. </p>
<p>È ben vero, come più volte abbiamo potuto comprendere 
dalle parole sue, anco sua santità non essere senza 
qualche suspizione della serenità vostra, come di sopra 
ho detto essere l'imperatore; la quale noi però abbiamo 
cercato di rimuovere dall'animo suo quanto più abbiamo 
potuto, (come abbiamo fatto ancora con l'imperatore) 
parendoci questa non essere a proposito, sì come non 
è. </p>
<p>Perchè dubitandosi essi d'essere in questo modo 
lasciati da questa republica nostra, non può essere che 
questo non faccia andare l'uno e l'altro più ritenuto 
nelli aiuti e soccorsi che abbiamo da aspettare da loro. </p>
<p>Però la serenità vostra, avvertendo quanto questo 
passo importi, si governerà colla solita sua prudenza 
in quel modo che più le parerà al benefizio dello 
stato suo convenirsi. </p></div1></body></text></TEI.2>
