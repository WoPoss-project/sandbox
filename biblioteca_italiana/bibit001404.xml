<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1634)</title>
      <author>Giovanni Cappello</author>
    </titleStmt>
    <extent>128 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001404</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1634).">
<head>Relazione di Costantinopoli del Bailo Giovanni Cappello 1634</head>
<opener><salute>Serenisisimo Principe.</salute></opener>
<p>Porto alla notizia di questo sapientissimo Senato la relazione 
dell'Imperio Ottomano, e gl'importanti riguardi di Stato o di 
negozio che seco tiene questa Serenissima Republica. Stimo la 
gravità della materia sufficiente motivo ad una non inutile 
attenzione, e mi dispongo alla brevità, per nasconder in essa, al 
possibile, l'imperfezione del mio dire, e toglierne il tedio 
all'Eccellenze Vostre.</p>
<p>Dirò: nell'ampiezza degli Stati, la potenza delle forze; nella 
forma del governo, il genio di Sultan Amurat presente Imperatore, e 
dei Ministri principali di mio tempo; negli interessi 
dell'Eccellenze Vostre, le materie e le forme del trattar da me 
praticate; nelle intelligenze con Prencipi, di quella con la 
Serenissima Republica, il frutto e la necessità.</p>
<p>Possiede questo gran Principe nell'Europa, nell'Asia e nell'Africa 
lungo e quasi non interrotto corso di paese; perchè principiata una 
linea dal confine della Dalmazia, e camminando verso Settentrione, 
dilungandosi per l'Albania, Ungheria e Transilvania, forma il 
continente di tutte le altre Provincie dell'Europa fino al mar 
Negro: dove dalla Moldavia per linea retta passando al Caffà, 
stanza de' Tartari Precompensi, continua con li confini dei Tartari 
Asiatici, e voltandosi alla parte opposita del mar Negro nell'Asia, 
si distende per la terraferma, formando fino al seno Persico il 
continente non interrotto, con le Provincie di Mengrelia, popoli 
Turcomani, Curdi, Arzirun, Mesopotamia e Caldea; e tralasciato 
Ormus, già dell'Imperio, discorre fino all'Oceano Indico, 
insinuandosi continuamente nel seno Arabico, detto mar Rosso, e di 
là, portandosi nell'Egitto, rettamente cammina per l'Africa, 
sino al stretto di Gibilterra; di dove per le marine del Mediteraneo 
continuamente passa in quelle della Soria, della Caramania, e 
comprendendo il regno di Cipro con l'Isole tutte dell'Arcipelago 
eccettuato Tine di ragion di Vostra Serenità, discorre non 
interrotta per le marine della Anatolia dalla parte dell'Asia, e per 
il Bosforo fino a Scutari, e di là si porta alle marine del mar 
Negro, e tutto lo circonda sino a Constantinopoli. Di dove per le 
marine della Grecia, Morea ed Albania termina nel Golfo 
dell'Eccellenze Vostre. Confina con Africani, Persiani, Georgiani, 
Tartari, Polacchi, Ungheri, Alemanni, e con la Serenissima 
Repubblica; spazio, che per l'ampiezza con la qual si estende, per 
computo de' pratici, in misura, comprende sopra 15,000 miglia; e 
per l'immensa quantità de' popoli che include; per l'universal 
urbanità di tutte le cose; per il sito circondato da mari ed 
intersecato da molti e più principali fiumi, rende altrettanto 
possente e forte chi lo possiede. Mentre in esso ha la natura 
abbondantemente provveduto di quanto in tempo di pace è necessario 
per la conservazione di tante Provincie, e per la loro vigorosa 
difesa ancora da chi osasse di assalirle: perchè se si riguarda al 
vitto e sostenimento de' popoli, (conformandosi quelle genti col 
genio della natura, che di poco si contenta al loro bisogno) 
soprabbonda di gran lunga la quantità, con facoltà di soccorrer 
altri paesi.</p>
<p>A questi soccorsi per il pacifico viver nella prospera fortuna, 
s'aggiungono li presidj dall'avversa, dalle interne sollevazioni, ed 
esterne ostilità, con le forze terrestri e marittime.</p>
<p>Le forze terrestri sono le maggiori e le più pronte, perchè del 
continuo si tengono pagate e obbligate. Queste si formano con genti 
a piedi ed a cavallo: militano a piedi li Giannizzeri, e li 
Azamoglani, ambi raccolti nell'infanzia dalle decime de' suddìti 
cristiani, a determinato tempo, e condotti a Constantinopoli, dove 
stanno riposti nelli Serragli, e ivi con rigorosa disciplina 
ritenuti in quelli esercizj, che loro agevolano l'incomodo e le 
fatiche per sostenerle poi nelle occorrenze militari.</p>
<p>Li Giannizzeri, che ne' passatì tempi ed in particolare sotto 
Sultan Soliman erano 12,000 ora sono ridotti a 10,000. Nelle 
spedizioni però alle guerre non se ne compie il numero; perchè 
restano alcuni nelli presidj, molti sono per indulto e privilegio 
dispensati, altri in paghe morte, altri dichiariti inabili al 
servizio; per cui declina il numero, e col numero il vigore ancora;
mentre (e sono effetti del tempo, e del commodo) in loro è 
grandemente declinata quella cieca puntuale obbedienza, che ai 
passati Imperatori prestavano; fatti morbidi e corrotti, si sono 
resi non solo meno utili, ma alle volte ribelli e regicidi, come 
occorse sotto Sultan Osman loro Imperatore. Questa milizia da molto 
tempo in quà è adulterata assai, mentre in essa s'intrudono per 
avarizia e per favori molti figliuoli de' Turchi, e altri giovani
adulti, li quali non passando per li esercizj ed assuefazioni alle 
fatiche, appoggiati e protetti con maniera diversa di vivere 
corrompono gli altri; da che nascono gli effetti sopradetti, ed il 
cimento nelle fazioni della fiacchezza loro. Questi per prima loro 
paga hanno aspri tre al giorno; vale in quelle parti l'aspro per 
l'ordinario tre quarti di una gazzetta di moneta nostra; sì che la 
prima paga ascende a soldi quattro e mezzo il giorno. In essa poi
s'avanzano col merito de' servizj e col favor de' Patroni, fino alli 
aspri dodici; e questa è la maggiore che si dia a' Giannizzeri 
ordinarj. Nelle assunzioni delli Imperatori, quelli che tengono 
pagameno di aspri sette, saliscono a questo segno; ed a chi gode 
dalli sette aspri fino alli dodici, s'accresce un aspro in quelle 
occorrenze. Hanno inoltre li Giannizzeri molte prerogative e regali, 
che rendono buon utile, come la carne a prezzo minore, le guardie 
delle porte, delle piazze ed altri siti nella città, nelle quali 
pel transito di tutte le cose si provecciano. Vengono oltre di ciò 
ogn' anno vestiti. Hanno un capo per loro generale, detto l'Agà de' 
Giannizzeri, con assoluto comando e autorità sopra di loro. Posto 
di gran riguardo nel governo per il seguito di tanta milizia, per 
l'emolumento che ne cava, e per esser, dopo la morte di Sultan 
Osman, introdotto nel Divano a seder con li Visiri alle Consulte, il 
che dianzi non si usava. Sono li Giannizzeri in numero determinato 
disposti da 400 fino alli 500 sotto altri capi detti Cervagi, e 
questi subalternati all'Agà supremo; portano in guerra archibugio e 
scimitarra.</p>
<p>L'altro ordine di milizia a piedi, come dissi, è formato di 
Azamoglani, estratti ed allevati anch' essi conforme alli 
Giannizzeri. Si applicano al servizio de' vascelli e giardini del 
Re, delle Sultane ed altri Visiri in numero di 14,000: loro 
Capo è il Bostangi Bassì, cioè Capo de' Giardini.</p>
<p>La Cavalleria è formata dalli Spahi. Di questi una parte riceve 
continua paga dal Re; altri servono come feudatarj per Timari, cioè 
terreni loro assignati a questo effetto.</p>
<p>Li Spahi di paga sono di presente 24,000; numero che nell'uscìta 
alle guerre di gran lunga s'accresce, conducendo ogni Spahi uno 
almeno seco ed altri più, per servizio della sua persona e dei 
cavalli. Non sono li Spahi, come i Giannizzeri, subalternati tutti 
ad un solo capo, ma divisi in sei squadre; ogni una di esse tiene il 
suo condottiere, detto Spailaragassi, con dipendenza dal solo primo 
Visir che sopra di loro tiene il comando. Hanno li Spahi 
rispettivamente paga minore dei Giannizzeri; tuttavia alcuni 
principali e veterani di molto s'avanzano per la distribuzione a 
loro di molti officj nelle città, li quali, con rigorosa avarizia 
esercitati, apportano molta utilità. Si armano di arco, zagaglia, 
mazza ferrata, ed in luogo di questa alcuni di pistola, disarmati 
nella persona per lo più.</p>
<p>Li Spahi di Timaro servono per le assignazioni di terreni 
acquistati dagl'Imperatori in molte guerre e dati a' soldati 
benemeriti, con obbligo di un soldato a cavallo per ogni rendita di 
talleri cinquanta, secondo la stima antica, e così moltiplicando 
secondo le rendite le obbligazioni si riducono per quanto si può 
comprendere nell'immenso del paese a numero di 250,000. Da questi 
in occasion di guerra si eccettuano quelli che stanno a' confini, 
ove in ogni tempo restano perpetuamente in guardia e guarnigiona. 
Questi Timari sono anch' essi caduti in molti disordini; perchè 
dove ne' primi tempi erano goduti e sostenuti da gente atta e pronta 
all'obbligo ed alle mosse, sono dopo molti di essi capitati in 
Sultane ed altri soggetti grandi, senza prestar alcun servizio al Re 
nelle occasioni di guerra; nel qual tempo questi Spahi sono mossi 
dalli Sanzacchi, cioè Governatori e Capitani delle città; li 
Sanzacchi dalli Beglierbei, cioè Generali delle Provincie, uno in 
Grecia l'altro in Anatolia; e li Beglierbei dal primo Visir; e 
questo dal cenno del Re con prestezza e brevità di tempo. 
L'obbedienza in questi è pari a quella de' Giannizzeri, declinata 
dalli andati tempi, e per li sopradetti riguardi minorato il numero. 
Gode tuttavia l'Imperio un gran privilegio nel servizio di 
tanta milizia, che universalmente lo diffonde senza interesse di 
paga, con altrettanto vigore, mentre difendono i confini del proprio 
terreno assegnatogli, col quale si sostentano. Il presente Re (mosso 
dalle commozioni delle milizie, con indecoro della Maestà Sua, come 
scrissi ed a suo luogo dirò) s'era applicato per regolar gli abusi 
suddetti intorno all'assegnazione di questi terreni con buoni 
ordini; ma ove si tratti di ferir interessi di Sultane ed altri 
soggetti, a' quali s'aspetta l'esecuzione, poco utile se ne spera.</p>
<p>Nel corpo della Cavalleria in occasione di guerra, quando esce il 
Re, entrano più di 2,000 Chiaussi, 1500 Capigi, 500 
Muteferagà, li quali come lancie spezzate precedono al Gran 
Signore, con assistenza continua alla Maestà Sua.</p>
<p>S'aggiungono nella marcia degli eserciti 6000 Armaroli, 4000 
Bombardieri, numero grande di Vastatori e di Asappi, che ministrano 
li servizj di piantar padiglioni ed altre occorrenze. Li Venturieri, 
Ministri ed officiali della Porta e delli Bassà, che comandano in 
campo, accrescono gli eserciti anzi di numero che di forze, alterano 
la disciplina servono per distrugger e consumar le munizioni del 
vivere, confondere gli ordini, ed impedire i progressi.
Da quanto è sopradetto si comprende tener il Re milizia pagata con 
denaro e terreni in numero sopra 400,000, oltre gli accessorii ed 
aggiunti suddetti.</p>
<p>Per questa milizia l'Egitto e l'Arabia somministrano li cavalli in 
numero e riuscita; l'Asia li cammelli e li muli; la Barberia le armi 
da fuoco; e quelle da taglio si fabbricano in molti luoghi 
dell'Imperio a sufficienza. Gli acquisti gli hanno dato 
l'artiglieria in quantità e qualità considerabili, che il lavoro 
accresce. Il Cairo principalmente somministra polvere perfetta in 
quantità.</p>
<p>Queste, Serenissimo Principe, sono le forze terrestri che 
consolidano un tanto Imperio, non ostante l'ampiezza del quale le 
più remote parti d'esso non mancano di presidio e di calore, se ben 
alle volte in calore non naturale si converte per le sollevazioni e 
ribellioni che nascono, ovvero per estorsioni ai popoli che per ciò 
si risentono, o per ambizione, di chi con soverchia autorità 
tiene comando nelle Provincie; mentre sospinti oltre l'effetto 
suddetto, dal timore del rigore del Re sopra i suoi mali portamenti, 
assumono in sè stessi li governi e l'autorità con eccesso 
maggiore, se ben per allora men pericoloso, mentre resistono 
all'autorità con la forza, ed aggravati di colpa di lesa Maestà, 
restano sovente sottrati dalla pena, ritornati in grazia del Re, se 
ben non affatto immuni dal pericolo e dal timore che loro sovrasta.</p>
<p>Da quanto ho sopradetto si comprende il nervo delle forze terrestri 
dell'Imperio, facile in ogni occorrenza a rimettersi per 
l'innumerabile quantità di gente e per li seminarii in ogni luogo 
dove vengono educate, in maniera che grande è la quantità di 
quelli che attendono piazze vacanti negli ordini de' Spahi e 
Giannizzeri, ne' quali, per esser surrogati, impiegano industria e 
denaro; e per esser milizia non ausiliaria ma suddita, rigorosamente 
difende lo Stato, la Patria, li Figliuoli e le proprie fortune: 
potendosi questi chiamar il braccio destro più valido del Re, col 
quale non solamente resiste all'aggressioni esterne, ma sostiene lo 
scettro ed il violento comando sopra tanti popoli di fede diversa ed 
in continua servitù riposti, e per ciò mal contenti.</p>
<p>Le forze marittime consistono di presente più nella possilità che 
nel fatto; mentre l'esperienza e le osservazioni manifestano di 
presente la loro debolezza che di gran lunga s'accresceria, se dal 
corso de' vascelli ponentini non fosse eccitata alli rinforzi. Ciò 
non ostante si ritrovano molto fiacche a segno che, in tempo del mio 
Bailaggio, essendosi il Capitan Bassà con più di trenta galere 
incontrato con un vascello inglese, in vece del ricercato presente, 
a segno d'obbedienza, ricevè l'offerta di molte palle 
d'artiglieria, e convenne allontanarsi per dubio di mal incontro. 
Questo braccio di forze, che dirò sinistro, infiacchito dall'ozio e 
dalle corrutele, non è però che non possi occorrendo rinforzarsi a 
grandi operazioni, perchè è certa e manifesta la comodità che 
hanno di formar col tempo armate numerosissime. Se si riguarda agli 
Arsenali uno a Costantinopoli molto grande; sette nel mar Nero, due 
in Nicomedia, uno alle Camere, altri a Gallipoli e nelle isole 
dell'Arcipelago, sono in numero assai sufficiente con ogni 
comodità. Se a' legnami per la fabbrica delle galee, questi in 
copia grandissima la parte dell'Asia sopra il mar Nero somministra. 
Se alla condotta, oltre il comodo per aver posto la natura i boschi 
alle marine, restano descritti molti villaggi per questa sola 
gravezza, esenti per altre, e per ciò pronti all'esecuzioni. Per la 
fabbrica delle galee non manca gente, perchè oltre due mille 
calafati che sono stipendiati nell'Arsenale di Costantinopoli, la 
quantità de' vascelli che transitano per il mar Negro ed altrove 
per negozio, mantiene in esercizio numero grande, che in tempo di 
bisogno saria tutto adoperato con li operai e marangoni di tutta la 
città di Costantinopoli, li quali in poco tempo fariano
gran lavoro. La fabbrica delle galere, per la autorità di chi 
sopra intende e di chi ne ha l'obbligo, scema in loro la riuscita; 
perchè posto in opera il legno, fuori di tempo tagliato e non ben 
secco, dà a questi vascelli poca durazione; e li Rais, cioè 
Capitani di galera, con cinquecento cecchini, e tredici migliara, di 
ferramenta, che loro dà la Maestà Sua, il resto ponendo del 
proprio, scarsamente fabbricano con sola intenzione di uscir 
quell'anno fuora a provvechiarsi. Li apprestamenti ed altre 
occorrenze per le galee, come canevi, tele, pegola ed altri simili, 
sono da proprii luoghi abbondantemente somministrate. Li biscotti da 
Negroponte, e dal Volo particolarmente; il riso dall'Egitto. La 
provvisione dei remi, non perchè loro manchi, ma più tosto per non 
esser da loro conosciuto il legname atto per la fabbrica, si rende 
alle volte scarsa. Al servizio del remo nelle galere sono applicati 
li schiavi del Gran Signore, e quelli delli proprii Capitani di 
galere, ed inoltre di molti particolari che danno li loro schiavi 
sopra l'Armata, con utile di venti zecchini per sei mesi, che tanto 
appunto in circa è il tempo della dimora dell'Armata di 
Costantinopoli in un anno nelli mari Nero o Bianco, secondo 
l'occorrenze solita uscir dopo san Giorgio ad Aprile, festività de' 
Greci, se ben sovente ritarda l'uscita e rispettivamente il ritorno 
ancora.</p>
<p>Altra gente tiene il Re descritta nell'Asia in numero di 60,000 
per l'armamento di trecento galee, la qual descrizione viene anco 
formata nella città di Pera, dirimpetto a Costantinopoli ed in 
altre della Grecia. Questa descrizione dai Turchi detta 
Avaris, si eseguiva ne' passati tempi all'occorrenze con gran 
pontualità nelle persone, con celere armamento di numerose armate, 
se ben li descritti nella sopradetta maniera nauseando l'onde 
sovente cadevano; per lo che in ogni tempo il rinforzo degli schiavi 
è stato conosciuto il nervo dell'armata turchesca; e questi di 
presente sono ridotti a pochissimo numero per le poche prede di 
Tartari nelle desertate campagne di Polonia e per il corso dei 
Barbareschi, principalissime diversioni alla Porta in questo 
proposito de' schiavi. Ora la suddetta descrizione, detta Avaris, si 
è mutata per il mancamento sopradetto de' schiavi e popoli abitanti 
nell'Asia per le guerre che hanno spogliato il paese, e convertita 
in pagamento di denaro con esborso di zecchini tre per fuoco, 
computandosi per ogni fuoco quattro case. Questo denaro che si 
riscuote in somma di più di un milione di zecchini, resta applicato 
all'Arsenale di Costantinopoli, ed altri bisogni dell'armata, a' 
quali, l'autorità de' Ministri che convertono in uso proprio quello 
che si esige per servizio del Re, molto pregiudica, da che sovente 
nasce, che nell'armamento solito di 30 in 40 galere, che per 
ordinario escono da Costantinopoli, ben spesso si provano 
difficoltà.</p>
<p>Le galere fabbricate e provvedute di vogadori si armano di soldati 
di ventura, detti leventi; oltre li quali l'Armata, dopo la sua 
uscita di Costantinopoli, si rinforza a Negroponte e nelle marine di 
Morea, con altri obbligati a questo servizio.</p>
<p>Il numero ordinario de' soldati sopra ogn' una galera è di 80, 
ben spesso non adempito, e alterabile nel più e nel meno dal 
beneplacito del Capitan Bassà.</p>
<p>L'artiglieria sopra le galere per numero e qualità poco 
considerabile si rende, usando i Turchi per l'ordinario tre soli 
pezzi cioè una colombrina e due altri piccoli, li quali per la 
forma delle galere che a poppa ed a prova sono molto alte feriscono 
sovente l'aria: disavantaggio o non conosciuto o non stimato, mentre 
quantunque abbiano soverchia confidenza nell'abbordo e siano ben 
armate di gente da spada, ciò non ostante sconcertate con 
l'artiglieria nemica ne conoscono il pregiudizio.</p>
<p>Tiene il Re quantità grande d'uomini di comando per l'Armata, come 
Bei, li quali occorrendo portano il fanale, e Rais cioè 
Capitani di galere, alcuni de' quali attualmente servono, gli altri 
restano pronti all'occorrenze, e spesso sopra le galere di presente 
servizio esercitano le cariche de' Comiti ed altri ministeri.</p>
<p>All'Armata comanda il Capitan Bassà con assoluta autorità sopra 
di essa ed alle marine in ogni parte dell'Imperio. Da lui dipendono 
li Sanzacchi, che in quelle comandano; levando o rimettendoli a suo 
piacere con grandi utilità; oltre di che gli viene assegnata dal Re 
la contribuzione di molte isole di Arcipelago, le quali con 
introduzioni di presenti straordinarii insoportabilmente estorte, 
languiscono nella miseria, pel violento esborso di gran somme d'oro.</p>
<p>Le armate del Re consistono in 36 galere di guardia in 
Arcipelago, Morea ed altri luoghi, le quali stanno del continuo 
armate. A queste si aggiungono altre 30 in 40 al più, che ogni 
anno escono da Costantinopoli e ritornano a disarmarsi l'invernata. 
Formano tutte un corpo di 60 in 70 galere, poco bene all'ordine, 
e con esse sempre esce il Capitan Bassà.</p>
<p>Sopra l'esperienza e talento di quelli che assumono questa carica 
in suprema dignità, autorità e comando, farò a questo passo un 
riflesso che dimostra come il caso e la forza più tosto che la 
perizia e la prudenza assistano a quell'Imperio. Il Re per uscire a 
diporto o solo od insieme alle sue donne tiene molti caichi. In 
questi al remo servono gli Azamoglani del serraglio, dei quali io ho 
sopra detto, e mentre capitano a vogar nel caichio del Re, posti 
prima alla parte di prora, succedono uno all'altro nelle piazze 
vacanti. Giunto che sarà uno al remo vicino alla puppa del caichio 
dalla parte sinistra, che appresso Turchi è la superiore, e con 
l'istesso ordine di vacanza surrogato nel primo luogo di quel remo, 
il Re dal remo lo toglie, e lo fa suo Casichi, che vuol dir 
assistente al fianco della Maestà Sua, e per altre funzioni del 
serraglio in breve tempo passando, viene eletto Bostangi Bassì, che 
oltre il carico de' giardini tiene la cura dei timone nel sopradetto 
caichio del Re, e dopo questo servizio sovente viene eletto Capitan 
Bassà; così senza precedente immaginabile esperienza della 
navigazione passa dall'uso del remo al comando del mar; per lo che 
nell'ingresso alla carica si scuoprono le debolezze, facili a 
congetturarsi e le avarizie, con le quali sovente si ammette e 
permette ogni abuso, e li Ambasciatori de' Principi, specialmente 
quello di Vostra Serenità, che più d'ogni altro Principe tiene con 
la Porta gravi interessi ed occorrenze di mare, provano ardui 
innenarrabili incontri, nelli quali dovendo sostenersi il decoro 
senza rottura, viene sovente constituita in angusti termini la 
desterità.</p>
<p>Queste forze di mare che ho sopra narrate per sua natura robuste, 
se ben per accidente ed abuso di non usarle indebolite, sono però 
considerabilissime, perchè possono, se ben non senza il benefizio 
di qualche tempo, rimettersi nel vigore e nell'eserezio de' passati 
tempi. Da che si può dedurre una massima, che il non provocarle 
servì a mantenerle in quella debolezza; mentre per altro, a guisa 
di fiera domestica, che offesa riprende l'innato suo furor, non ha 
dubio che rinvigorite più non declinassero a tanta viltà.</p>
<p>Quello che si è detto delle forze terrestri, facili e pronte 
all'occorrenze, non può verificarsi delle marittime; mentre con 
difficoltà e tempo si ponno metter insieme gran forze per la 
necessaria fabbrica delle galere, ed armamento di esse di genti, da 
remo in particolare, per le cause sopradette.</p>
<p>Ma perchè le forze sono il nervo degl'Imperii, ed il denaro il 
nervo delle forze, instromento degl'instromenti che ben usato dà il 
moto a tutte le cose materiali non solo, ma agli animi ancora, 
alterandoli sovente con soave violenza, moderatore di negozii ed 
anima delle intraprese, di quello che di presente vien compreso 
dall'entrate del Re brevemente dirò.</p>
<p>Delle rendite dell'Imperio, Rezep già primo Visir così ben 
affetto ed impresso negl'interessi dell'Eccellenze Vostre, quanto di 
tempo in tempo scrissi, il penultimo giorno di sua vita meco 
ritrovandosi, e con la solita confidenza non ostanti le fluttuazioni 
delle milizie e i sospetti nel Re della di lui complicità, 
dimostrando certezza del posto nella grazia di Sua Maestà, e 
perciò in quel dì estraordinariamente contento e consolato, se ben 
la seguente mattina, per le cause che a suo luogo dirò, chiamato 
dal Re in serraglio fu per ordine della Maestà Sua strozzato, meco 
dunque discorrendo questo ministro di molti particolari attinenti 
al governo dell'Imperio, non mi tacendo li disordini, venuto 
al capo dell'entrate, confessando il solito privilegio del loro 
accrescimento dalla fama, disse che non eccedevano la somma di sei 
milioni di zecchini, con particolar computo che incontrato con 
particolari informazioni conobbi non essere ostentato da interesse 
politico, nè fuori della solita sincerità con la quale questo 
ministro meco trattò con grande profitto dell'Eccellenze Vostre 
molti ardui importanti negozii.</p>
<p>Trae prima il Re dal carazo, ch' è una gravezza sopra le teste di 
ogni suddito non Musulmano, ma d'altre nazioni soggette, ch' 
eccedino l'età di anni 16 un milion e duecento mila zecchini. Per 
li fondi delle case e possessioni che ogn' uno indifferentemente 
paga, un milion e quattrocento mila zecchini. La città di 
Costantinopoli rende di dazii un milion e cinquecento mille zecchini 
in circa. Le provincie dell'Imperio oltre le necessarie spese in 
esse, contribuiscono a Sua Maestà in contanti grosse somme di 
denaro. Da quelle dell'Europa, comprese le Isole dell'Arcipelago, 
vengono corrisposti ogni anno rispettivamente zecchini quattrocento 
e novanta mila. Dall'Asia cinque cento mila. L'Africa cioè il 
Cairo, levati li grossi dispendii in quelle milizie ed il solito 
annuo tributo per la Mecca, somministra al Re zecchini sei cento 
mille. Li regni di Barberia sostentano le spese necessarie delle 
milizie senza corrispondere denaro alcuno al Re, per le corrutele 
dell'inobbedienza e poca dipendenza, tutto che sudditi dell'Imperio.</p>
<p>Da quanto ho sopra detto si computano per sei milioni di zecchini 
le entrate ordinarie del Re, applicate tutte alle spese occorrenti 
delle milizie, Armata ed altre, eccettuati li sei cento mila 
zecchini del Cairo riservati e riposti nel Casnà di dentro per la 
Maestà Sua, se ben di quando in quando con sua permissione per 
necessità sono impiegati anch' essi all'occorrenze, non supplendo 
alle volte la restante somma, per lo che li Defterdari, che sono li 
Camerlenghi, incaricati alle esazioni e spese generali, con 
invenzioni ed estorsioni si fanno strada al supplimento, e per 
ultimo (se ben con gran riserva e timore) ricercano dal Re per alcun 
soccorso dal Casnà di dentro per via d'imprestito o di soccorso, 
cui il Re capita mal volentieri. </p>
<p>Entrano in oltre di dentro al Re altri sessanta mila 
zecchini, che si cavano dalli giardini di Sua Maesta, li quali 
capitano nella scarsella del Re per doni alla giornata, secondo il 
beneplacito della Maestà Sua.</p>
<p>Chi volesse aggregare a questo computo di entrate ordinarie quelle 
che la Maestà Sua caveria dalli Timari, cioè terreni applicati a 
duecento cinquanta mila Spahi in vece di paga, in ogni parte 
dell'Imperio, come ho sopradetto, comprende che, con la stima 
vecchia di quei terreni, da essi si caveriano sopra quattordici 
milioni di zecchini, e con rinnovar le stime molto più.</p>
<p>È da considerarsi in oltre, per esser principalissimo a questo 
passo, la facilità di accrescer quest' entrate ordinarie di Sua 
Maestà in gravi occorrenze, mentre non pagano li sudditi il carazo, 
e delle cose attinenti al vivere altro dazio che sul vino; se ben 
loro proibito, e condotto per solo uso d'altre nazioni, ma in 
effetto pubblicamente da' Musulmani praticato. Tutto il resto 
attinente al vitto, come pane, oglio, carne ed ogni altra cosa 
simile, godono esenti di dazio; onde col sopraponerlo a queste, e 
con l'esiger il carazo sopra i Turchi ancora, inestimabilmente si 
accresceriano le rendite in riguardo degl'innumerabili popoli, li 
quali finalmente sono quelli che producono l'oro alli Principi, a 
guisa d'inesauste miniere.</p>
<p>A questo passo cade il riflesso, per via di congiettura più tosto 
che di computo, essendo impenetrabile la notizia certa del Casnà 
regio di dentro, nel qual per le passate sollevazioni di milizie e 
cadute di Visir occorse al tempo mio, si può dir, che si sia 
osservato un considerabile flusso e riflusso d'oro, mentre per 
frenar la temerità delli Spahi, che posero la stessa vita del Re in 
forse, con altri eccessi, fu di mestieri che si sminuisce il denaro 
del Casnà; e per la morte di molti grandi a petizione delle milizie 
stesse e per decreto di sua Maestà con l'apprensioni delle loro 
grandi fortune, sì è il Casnà sufficientemente reintegrato. 
Questo nell'assunzione del presente Imperatore era affatto esausto, 
mercè il disordinato comando di Mustafà suo zio, e alla profusione 
d'oro, che per sostenerlo, tutto che inabile, la Regina Madre ed 
altri grandi fecero in quel tempo, a segno tale che al Re per 
li soliti donativi alle milizie, spese ed altre occorrenze 
dell'assunzione, fu necessario di abbassar la lega delli sultanini, 
fondere argenterie del Serraglio, e con inaudita vile necessità 
mendicar dagli Ambasciatori dei Principi soccorso d'imprestito. 
Questa penuria di denaro eccitò nella Maestà Sua l'industria e la 
applicazione per accrescerlo, ben conoscendo per esperienza, 
l'Imperator senza proprio denaro esser esposto a incontri di poca 
stima e minor obbedienza, senza facoltà di superarli, mentre in un 
comando dispotico e violento, come quello, la forza, che è il 
braccio destro col quale restano sottomesse le volontà e libertà 
de' popoli, tiene sovente bisogno del braccio sinistro cioè della 
munificenza, il qual col scudo dell'oro difende e rende vani 
gl'innordinati colpi di sfrenata milizia o di disperati popoli e mal 
contenti, li quali sprezzata la disciplina e sottratti 
dall'obbedienza invece di umiliar le teste alzano l'armi verso li 
grandi e contro il capo, con li pericoli delli esempi passati. 
Oltrechè, se negli Imperatori regnano spiriti generosi e proprii 
del loro stato, per segnalarsi con qualche intrapresa, questa certo 
senza particolar impiego del Casnà di dentro non è possibile di 
eseguire, mentre l'uscita delle persone loro in campagna, li 
donativi soliti alle milizie, ed altri gravi emergenti in quelle 
occorrenze ne dimostrano la necessità. Credesi per tanto che di 
presente nel Casnà regio si trovi una somma di quattro milioni di 
zecchini, e mentre Sua Maestà è assignatissima nello spendere e 
sollecita nell'ammassar denaro, si deve ragionevolmente credere, che 
sempre più si vadi accrescendo, essendo le mani del Re molto 
ristrette nel dare, altrettanto facili d'aprirsi nel ricevere e 
rapire. Nel tempo mio li Defterdari hanno con le maniere sopra dette 
supplito alle spese, senza richiesta di denaro al Re.</p>
<p>Oltre le rendite ordinarie, sono da considerarsi molti 
estraordinarii provecchi, che trae il Re da quelli che aspirano alli 
Principati delle Provincie della Moldavia e della Valacchia, mentre 
l'elezione dipende dal Re, con l'esterminio di quelle infelici 
Provincie, alle quali l'avarizia toglie quell'ubertà che la natura 
prodigamente loro concesse; perchè assunti soggetti di basso stato 
in titolo e nome di Principe, con la forza dell'oro (preso a 
gravissimo interesse) dato al Re ed a Ministri principali, 
dubitando come in effetto occorre, breve il tempo del loro 
Principato per le frequenti mutazioni, che a occasione di nuove 
contribuzioni e donativi il Re moltiplica, procurano nella brevità 
del tempo di rifarsi dello speso, e d'avantaggio procacciarsi un 
comodo stato di fortuna, coll'esterminio di quei popoli a' quali 
sovrasta non solo l'ingordigia del Principe, ma l'insopportabili
estorsioni de' Ministri deputati all'esazion de' dazii: a segno che, 
discorrendo un giorno meco uno di quelli che in altri tempi tenne 
carica di esiger le gravezze nella Moldavia, ostentò una orrenda 
abbominevole avarizia col dirmi, che esatta la gravezza per il 
Principe, ne toglieva un'altra per esso, e perchè alle volte nella 
miseria e nudità de' popoli incontrava difficile l'intento, rapiva 
li fanciulli dal petto delle madri, ponendoli nel rigor del freddo 
sulla neve, con protesta di lasciarveli perire, se non si provedeva 
di denaro. Per lo che sovente per esempio di rigore fruttuoso, con 
barbara inaudita crudeltà, perdevano quell'innocenti creature la 
vita, che i loro parenti non poteano lor preservare, che con la 
propria.</p>
<p>Per questi aggravii intollerabili li popoli sovente tumultuano, ma 
con effetto diverso dalle loro giuste intenzioni, mentre il Re con 
la deposizione di chi vuole, elegge con suo profitto il successore, 
e quelli a nuove estorsioni per liberarsi dalle passate restano 
infelicemente e irreparabilmente esposti. Oltre questi provecchi, 
che la Maestà Sua cava dalle suddette Provincie, riceve 
considerabile beneficio dalli continui donativi de' grandi, da molte 
confiscazioni ed eredità: perchè con la morte violenta per ordine 
del Re, restano alla Maestà Sua devolute le fortune; e con la 
naturale senza eredi, cioè senza figliuoli, il Re succede 
universalmente. Somma, che se ben non può ridursi in certa 
determinata notizia, può ben dall'intelletto esser compresa, per la 
frequenza d'occorrenze simili, e per le osservazioni dell'immense 
ricchezze de' ministri principali, che con la loro caduta e non 
prima si manifestano, mentre dove regna l'avarizia, l'ostentazione 
della povertà le conserva: da che nasce l'uso di sottoscriversi 
dalli grandi col nome di povero. Così fa il presente nuovo Visir, 
sottoscrivendosi il povero Mehemet, ciò non ostante nella caduta di 
simili ministri si ritrovano le loro fortune alle volte non 
minori di un milione di zecchini, oltre quantità di gioie, pelli e 
suppelletili.</p>
<p>Ho detto l'ampiezza degli Stati e la grandezza delle forze 
dell'Imperio; riguardi che come a ragione insinuano negl'esteri la 
propria ben dovuta esistimazione, così in chi lo regge e in chi lo 
amministra e nelle genti basse ancora cagiona una soverchia 
confidenza e presunzione che impenetrabile sia; tuttavia se si 
considera la qualità degli Imperatori, degenerata da quelli delli 
tempi passati, li quali con la generosità e liberalità 
conservavano a sè stessi l'amor de' popoli ed il vigor delle 
milizie, valendosene contro gli altri Principi con grandi acquisti, 
di presente avari e immersi nel lusso, e nelli propri voleri, si 
hanno contro provocato le milizie e li popoli loro soggetti. Se si 
ha riguardo alla quantità delle genti suddite di fede diversa prive 
di libertà e dell'avere; se all'avarizia di quelli che le 
governano; se alla rilassazione delle milizie da quel freno che le 
tenea raccolte nell'obbedienza e riverenza al loro Imperatore; se 
alla declinazion grande in che si trovano le cose di mare, si può 
con fondamento discorrere che li accidenti suddetti levino in parte 
la robustezza del temperamento in questo gigante, onde potria da 
altra forza essere abbattuto; ben è vero, che questa dovendo esser 
grande, e per non si trovar in alcun Principe di Cristianità, faria 
di mestieri si formasse di molti, ma con riuscita diversa 
dagl'esempi passati e con una precedente pace universale. Termini 
ben appresi da' Turchi, che con grato orecchio sentono e mirano con 
occhio confidente la nostre irreconciliabili discordie. Concludo 
esser questo un grave sasso da moversi con gran difficoltà, e, 
mosso, con minore da precipitarsi; ma sono questi discorsi, anzi del 
possibile che del verisimile, per le cause sopradette.</p>
<p>Si regge questa gran macchina d'Imperio, sopra li soliti fondamenti 
di religione e di stato, con poche ma grandi ruote. Il Re padrone 
delle vite e delle facoltà di ogn' uno, è il primo motore di esse, 
le quali poi subalternate prendono una dall'altra il moto.</p>
<p>La Religione della qual fu autore Maometto è compresa 
nell'Alcorano, col quale tutte le cose si regolano. Capo di questa 
è il Muftì, eletto dal Re. Questo in ogni importante 
occorrenza, non di religione solo ma di stato e di giustitia sì 
civile come criminale, essendo ricercato del suo parere, con breve 
responso detto teftà, che contiene la pura affermativa o negativa 
del dubbio, risolve le instanze e le proposte nelle materie 
suddette. Sono questi responsi fondati sopra l'Alcorano ed altri che 
hanno scritto della loro legge, e però riveriti ed eseguiti 
universalmente. Il Re istesso nell'importanti occorrenze ricerca dal 
Muftì questi tetfà, ed a quelli se ben per l'ordinario conformati 
al suo volere si accomoda; ben è vero che non potendosi tutti 
conformarsi con l'Alcorano e con la legge, tengono i Turchi un altro 
Codice detto da loro Canons che vuol dire uso e consuetudine, che 
acquista forza di legge, e con questo il Re ben spesso opera quello 
che la legge stessa non acconsente; da che si comprende l'assoluta 
dipendenza di tutte le cose dall'Imperatore in una suprema 
Monarchia, alla qual principalmente mirò Maometto loro Profeta, che 
diede nella mano degli Imperatori la spada, acciò con quella senz' 
altre dispute si conservasse e si propagasse la loro setta ed 
Imperio. Inserì in oltre in essa varie opinioni di Religioni 
diverse per renderne persuase le nazioni, e per ciò ammettono molte 
cose del testamento vecchio della nostra santa Religione; credono 
Cristo Profeta, ma non Dio, dicendo che Maometto è lo Spirito di 
Dio. Pose una confidenza di certa salute dopo morte, ed il premio 
del martirio per chi muore in guerra; somministrando in questa guisa 
l'ardire nelli pericoli e l'obbedienza cieca nel comando. Allettò 
col senso li popoli, con permettergli l'uso delle mogli in numero di 
quattro, e con dare facoltà per molte cause di ripudiarle, ed oltre 
di queste col permettere la pratica delle schiave ancora, con egual 
privilegio di eredità nelli figliuoli d'ambi. Questo proibì che 
fossero condotte negli eserciti, dai quali, oltre le donne, con 
rigore bandì il vino ancora, per sottrar il soldato da quelli due 
scandalosi impulsi, che, come dice il Savio, fanno apostatar la 
sapienza stessa. Sono i Turchi zelantissimi della loro Religione. Le 
orazioni loro sono per ordinario mentali, mentre con poche parole 
significando alle volte che Dio è un solo, alle volte che Dio è 
grande e onnipotente, sovente con queste brevi voci applicate per 
spazio di lungo tempo con affissazione di mente lo contemplano in 
atto d'adorazione. Credono di mondarsi da' peccati e dalle 
trasgressioni col lavarsi le mani, le braccia e li piedi, traendo 
questa cerimonia, ma con sinistra letterale interpretazione, dal 
Testamento vecchio. Orano i Turchi cinque volte fra il giorno e la 
notte, e sei il Venerdì a loro festivo, con maniere umiliate. 
Abborriscono i Turchi in palese le professioni d'inimicizia, a segno 
che se l'impeto uno contro l'altro trasporta, nell'incontro dopo le 
offese osservano fra di loro il saluto, il resto rimettendo 
all'interposizioni d'amici, ovvero decisioni di giustizia. Tra li 
Grandi, grandemente regna l'apparenza e la dissirnulazione, ma in 
occulto la detrazione e l'accania, con le quali reciprocamente si 
cagionano le morti dal Re, traendo in questa maniera dalla 
distruzione delle fortune dell'emulo, l'accrescimento delle proprie 
grandezze.
Abborriscono la bestemmia, invocando solo il nome di Dio con 
riverenza, e col riponer in quello gli esiti di tutte le cose 
dell'avvenire, delle quali mai affermano nessuno pronostico per 
verisimile e quasi certo che sia, che in esso non v'inseriscano il 
beneplacito di Dio. Per tanto non si odono quelli eccessi di 
concetti e parole contro Dio, che, appresso altre nazioni abusati, 
inorridiscono. Non avventurano fortune in giuoco. Le moschee 
fabbricate per l'uso delle orazioni sono suntuosissime per la 
grandezza e per la quantità delle colonne, che ne' loro atrii sono 
riposte, con aggiunta di altre fabbriche ad uso di pietà verso li 
poveri. La principale di queste in Costantinopoli è la Chiesa di 
Santa Sofia eretta al tempo degl'Imperatori Cristiani, di 
nobilissima struttura, che ha servito per esemplar delle altre, e 
sono principal ornamento di quella città. Aspirano i Turchi, con 
supposta certezza, dopo morte a molte delizie, tutte fondate nel 
senso, con amplificazione in riguardo ad un Dio, che ne fanno 
l'autore, ed all'eternità del loro asserto godimento, sottraendosi 
in questa maniera dalla pena che seco porta il pensar al morire. 
Rezep, primo Visir, solito trattenersi meco, dopo molti discorsi 
trattando un giorno della loro religione mi disse, che nell'altra 
vita Dio aveva ad ogn' uno di loro preparata una bellissima 
donzella, la quale ogni notte dovea accompagnarsi seco, ed ogni 
mattina ritornar vergine; interpellandomi quello che ne dicevo, a 
questa fatuità risposi col silenzio. La confidenza grande di questa 
loro setta, somministra una soverchia esistimazione di sè 
stessi, a segno che alle volte un uomo della plebe vedendo soggetto 
grande, e bene accompagnato di fede diversa, lo deride, altri lo 
compatiscono, ed alcuni rigorosi professori della legge gli ricusano 
il saluto. Trattano però in universale le persone civili e le 
grandi con buon termine. Con questo primo fondamento della Religione 
il Re si sostiene in comando ed in potestà.</p>
<p>Il secondo fondamento dell'Imperio è quello di Stato, che consiste 
nel governo dei popoli, nell'elezione de' Ministri, nella loro 
autorità, nella giustizia civile e criminale, ed in quel di più 
che alle volte la politica permette, tutto che il giusto e la 
puntualità non lo concedino in un governo, <foreign lang="lat">massime</foreign> nel quale 
le operazioni tutte dipendono dalla volontà di chi lo regge senz' 
altro riguardo nè regola, che del proprio genio del Re: il quale 
come ho sopradetto è padrone del tutto, col supremo innalterabile 
comando che volendo esercita, e promettendolo trasmette in altri 
Ministri deputati alle sopradette funzioni, dentro e fuori di 
Costantinopoli in ogni parte.</p>
<p>Fra questi il supremo e principale è il primo Visir, Luogotenente 
e Commissario dell'Imperatore. A questo come sostenente la persona 
del Re fanno capo tutti li negozii, e mentre con la desterità e 
prudenza s'insinua nel genio del Re, può virtualmente dirsi 
Imperatore, perchè impera e comanda ad ogni condizione di Ministri, 
ordina li comandamenti regii e li sottoscrive, e nell'importanti 
materie dove è solito che intervenghi l'assenso del Re, forma 
talchis a Sua Maestà, che è una breve narrativa dell'occorrenza, 
ed il suo senso circa essa. Il Re per la poca esperienza delle cose, 
e per la relazione del suo Luogotenente supposto pratico ed 
informato, a quello per l'ordinario acconsente, e sottoscrivendo il 
talchis, si forma un calacumaiun, che vuol dire ordine di proprio 
pugno del Re, sopra quell'occorrenza. Questo viene sovente 
accompagnato da una lettera del primo Visir, più temuta del Re e 
perciò ricercata dalli interessati, per corrobar l'istessa regia 
volontà con l'autorità del Ministro. Tutti li gravi negozi 
dell'Imperio sono maneggiati dal primo Visir, la maggior parte in 
propria casa, ove ammette gli Ambasciatori e seco tratta e seco 
risolve quanto occorre senza conferir col Re, al quale 
difficilmente si può far capitar la notizia di qualche importante 
affare, per superar in esso l'avverso genio del primo Visir, per 
dubbio di vano tentativo, con pregiudiciale acquisto di disgrazia.</p>
<p>In occasione di guerra esce il primo Visir col Re, quando la 
Maestà Sua di presenza v'interviene; se il Re non esce alla guerra, 
il primo Visir tiene il supremo comando degli eserciti, con assoluta 
autorità e potestà sopra le intraprese e quella parte d'Imperio 
alla quale è destinato, sopra le teste delli Bassà, con facoltà 
del premio e del castigo a'meritevoli, a segno che se un soldato per 
esercitato valor in alcuna fazione averà dal primo Visir ottenuto 
facoltà di esercitar alcun officio in Costantinopoli, al suo 
ritorno tutto che quest' officio precedentemente fosse stato dal Re 
concesso ad altri, prevale l'elezione del Visir che rare volte dà 
conto alla Porta di quanto opera; avendo io osservato in tutto il 
mio tempo del Bailaggio da buoni incontri che Cusref, primo Visir 
alle guerre di Persia, mentre tanto s'inoltrò nel paese nemico non 
ha scritto che tre sole lettere al Re, e sovente Rezep allora 
Caimacan, cioè Luogotenente del primo Visir in Costantinopoli, 
soddisfaceva la curiosità degl'avvisi con intenderli dalli parenti 
ed amici di Cusref. Presiedendo dunque il primo Visir al comando, 
vengono col suo favor eletti tutti li ministerii di dentro di 
Costantinopoli ed in ogn' altra parte dell'Imperio, concernenti il 
governo de' popoli amministrazioni d'armate, comandi e rolli di 
milizie ed altri ufficii infiniti, con suo molto provecchio. Questa 
suprema autorità nel primo Visir, non è però tale che non sia 
circondata da gravi riflessi sopra le sue fortune, esposte 
all'emulazione di chi pretende abbatterlo dal posto, principalmente 
con le pratiche e favori di quelli che al di dentro del serraglio 
ministrano le funzioni principali alla Maestà Sua, sufficienti a 
discreditarlo per l'opportuna occasione che l'assistenza loro 
continua al Re loro porge di ritrovar Sua Maestà facile a mal' 
imprimersi di lui, con pericolo di esser abbattuto dal posto e di 
perder la vita ancora, come seguì a tempo mio di Rezep, primo 
Visir, che, alla presenza del Re suo cognato, fu da un giovane 
favorito da Sua Maestà rimproverato che fomentasse le sollevazioni 
delle milizie, e per ciò meritasse la morte, che pochi mesi 
dopo seguì, come dirò più a basso.</p>
<p>Tiene il primo Visir particolare riguardo sopra le milizie ancora, 
che facilmente s'imprimono contro di lui, con addossarli li 
disordini del governo ed il mancamento del denaro per le paghe, da 
che nascono i tentativi ed i pericoli. Resta inoltre esposto alle 
doglianze d'ogn' uno, che con li memoriali presentati nelle mani del 
Re, quando esce alle moschee si manifestano, per lo che sovente il 
Re lo ammonisce. Da quanto ho sopradetto si comprende, che in quel 
governo il più eminente non è stabile, nè in tutto contento della 
sua fortuna, mentre sovente questa viene mortificata dal timore e 
distrutta dalla morte.</p>
<p>Si riduce il primo Visir con altri Visiri eletti da Sua Maestà, 
quattro giorni alla settimana nel pubblico Divano, la mattina per 
tempo. Qui concorrono quelli che pretendono sollievo e decisioni di 
diverse materie civili e criminali. In questo luogo di Divan tiene 
il Re una finestra sopra la testa del primo Visir, alla qual per le 
stanze di dentro può presentarsi nascosto dietro una gelosia. Qui 
vede ed ode quanto s'opera, ed alle volte si fà vedere e conoscere 
con ordini rigorosi, come occorse a mio tempo, mentre ascoltando le 
querele d'alcuni contro un Spahi, e conoscendole non esaudite al 
dovere, minacciò la morte a chi mancò di giustizia, e l'eseguì 
nel reo accusato, facendogli nel proprio Divan levar la testa. In 
questo Divano sedono li due Cadileschieri della Grecia e della 
Anatolia, professori della legge e giudici in prima istanza delle 
cause a beneplacito di chi ricorre e in appellizione di tutto 
l'Imperio, ove il Muftì manda li Cadì, che sono come li Podestà 
delli luoghi, le sentenze de' quali si devolgono alte sopra detti 
Cadileschieri. In questi quattro giorni di Divano due, cioè la 
domenica ed il martedì, il primo Visir con li altri Visiri entra 
dal Re, e con breve memoriale espone le occorrenze di quei giorni, 
toccando e proponendo quello gli pare, senza che li altri Visiri 
parlino; onde questo congresso dimostra più tosto riverenza, che 
forma di consiglio, rimettendosi sovente il Re alle deliberazioni 
del primo Visir.</p>
<p>La giustizia civile sommariamente si esercita, e con la prova 
di due testimonii si risolve ogn' istanza e negativa, a segno che se 
sarà ad uno fatta dimanda di un credito e che lo neghi, la prova di 
due testimonii lo comproba, e di questi contro la verità facilmente 
se ne ritrova con denari; per le quali corrutelle li Cadì sovente, 
con rigorose interrogazioni ma senz' altro castigo, non li 
ammettono. Per lo che se l'oppresso da questo abuso intende 
sollevarsi dall'ingiusta pretensione, bisogna che con altro abuso si 
liberi, non negando il debito, ma confessato soggiungendo di averlo 
soddisfatto, onde a lui incombendo la prova della soddisfazione con 
li suddetti falsi testimonii, facilmente s'adempisce; alcun' altre 
volte, con l'istesse maniere si propongono le dimande di converso e 
si vince la fraude con la fraude; non si procedendo mai contro li 
debitori o rei assenti.</p>
<p>Per ogni città dell'Imperio si manda un Sangiacco, che 
sopraintende al governo di essa e del suo territorio, alle milizie 
ed altri interessi del Re. Nella metropoli risiede in vece di 
Sangiacco un Bassà, con la superiorità su tutti li Sangiacchi in 
quella Provincia. Sopra li Bassà sono deputati Beglierbei, cioè 
Generali: uno nella Grecia, l'altro nella Natolia, con assoluto 
comando, quello nelli stati d'Europa, questo in quelli dell'Asia, 
mentre nell'Africa, eccettuato l'Egitto, è perduta l'obbedienza, è 
smarrita ancora l'autorità, come a suo luogo dirò. Tutte le 
sopradette cariche sono dispensate in maggior parte dal primo Visir, 
e le più grandi non senza il suo potente favore e provecchio. In 
occasione di guerra il primo Visir comanda per nome del Re alli 
Beglierbei, questi alli Bassà, li Bassà alli Sangiacchi, li 
Sangiacchi alle milizie, con pronta e celere mossa.</p>
<p>Questo amplo e forte Imperio, retto nella guisa che ho sopranarrato 
sostiene Sultan Amurat, figliuolo di Sultan Achmet, fratello di 
Sultan Osman, che prima di lui regnò, e fu morto dalle milizie. 
Questo gran Principe in età d'anni 26 tiene venerando aspetto in 
placida natura, se ben gli ultimi accidenti occorsegli dalle 
milizie, hanno grandemente e questo e quella alterato. Godeva prima 
delle delizie più tosto che dell'autorità: ora affabile, giusto, 
temperato, solito concedere la privanza seco a persone di poco 
credito per trastullarsi, le quali alle occorrenze valevano 
per male imprimerlo. Dopo, per li tumulti che seguirono, ha 
convertita il Re la placidezza nell'impeto, il comodo nell'inquiete 
dell'animo e del corpo, la famigliarità in rigore, la giustizia 
nella sola volontà, il consiglio nel furore, e, finalmente, la 
serenità della faccia in un fosco sdegno, cambiando lo sprezzo, in 
che per le condizioni sopradette lo tenevano le milizie, con
altrettanto timore universale, per li frequenti e tuttavia continui 
esempi di morte per chi sopravvive al folgore del suo irrevocabile 
comando. Ora, come l'Eccellenze Vostre hanno inteso, è uscito alle 
guerre e si deve credere che più non ritorni nel placido; mentre ha 
con esperienza conosciuto, che per non temere fà di mestieri essere 
temuto e tenere le milizie in opra, togliendole dall'ozio, origine 
degli eccessi.</p>
<p>Tiene Sua Maesta due figliuoli nell'infanzia, d'incerta riuscita. 
Ha due fratelli, li quali, non ostante l'uso contrario della morte 
nell'assunzione degli Imperatori, vivono tuttavia; il maggiore di 
nome Orcan è in età di anni 19 con concetto di buon talento. Il 
Re sovente seco tratta con umanità, permettendogli la barba, 
privilegio riserbato alla sola persona del Re in serraglio; credesi 
per tanto che possi sottrar la vita dalla violenza con estenderla 
fino alli confini della natura. Sono queste indulgenze della 
sopravvivenza de' fratelli del Re pericolose. Il secondo fratello di 
nome Baiazet è trattenuto anch' egli nella stessa maniera. Vive la 
madre del Re, circassa di origine, donna, che con l'età e con 
l'esperienza ha acquistati talenti di prudenza e buon consiglio. 
Questa che al presente Imperatore impetrò da Sultan Osman suo 
fratello la vita; il simile persuade a lui per gli altri fratelli, 
per oggetto che, in ogni caso di morte del presente Imperatore senza 
figliuoli, succedendo uno degli altri, lei si mantenesse nel posto 
di madre del Re. Per ciò a tempo mio era concetto universale che, 
con effetto contrario per li suddetti interessi, procurasse la morte 
alli figliuoli, che al Re nascevano, mentre alcuni di essi 
terminarono la vita nelle fascie, per levar la maternità a chi li 
partorì. Ora questi ultimamente nati si conservano, se ben con 
incerto pronostico della lor vita.</p>
<p>Vive Sultan Mustafà, fratello del padre della Maestà Sua, nella 
stolidità sua naturale, dai Turchi interpretata elevazione di 
spirito a Dio. Stà, si può dir, sepolto nel serraglio, in stanza 
abbietta, conversando in sè stesso.</p>
<p>Quattro sorelle tiene Sua Maestà, tutte maritate in Visiri: una in 
Bairan Bassà, ora Caimacan col Re al campo; una in Mustafà Bassà, 
fatto Beglierbei della Grecia: una in Mortesà Bassà, che è al 
campo in Persia: l'ultima in Chinan Bassà, di presente Caimacan di 
Costantinopoli. Questo uso da poco tempo in qua introdotto di dare 
ai grandi le Sultane, viene osservato e tollerato mal volentieri 
dalle milizie, e popoli; mentre queste donne fabbricano a' mariti 
soverchia autorità con la quale, come tanti Re, esercitano le 
avarizie e le estorsioni, togliendo in questa guisa ad ogn' uno la 
facoltà del ricorso, e la speranza del sollievo. Solevano queste in 
altri tempi darsi a Bei di galere, che più non salivano. Non è 
però che per questi matrimonii li mariti delle Sultane si 
preservino dalla morte violenta per decreto del Re, e che li 
discendenti da esso ricevino carattere immaginabile di qualità di 
sangue, ovvero accrescimento di dignità: perchè, quanto al primo 
capo, tanto è vero, quanto che una delle sopra dette Sultane 
sorelle della Maestà Sua, ha veduta la morte violenta per ordine 
del Re di quattro primi Visiri suoi mariti; e li dipendenti da esse 
mancano di prerogative, non sono posti ad alcun comando, e sovente 
si vede che tenendo un Bassà figliuoli con la Sultana, ed altri con 
la Schiava, questi vengono più tosto adoperati che li primi, con 
l'oggetto sopradetto di non trasmettere in loro alcuna pretensione, 
per sangue, di grandezza, o, per ambizione, d'autorità.</p>
<p>Sotto il presente Imperatore nel tempo del mio riverente servizio 
all'Eccellenze Vostre, ho praticato alla Porta tre primi Visiri in 
quattro mutazioni, tre Capitani Bassà, due Muftì, ed in molti 
altri importanti ministeri molte alterazioni. Da che, stante 
l'improprietà de' termini nell'avarizia e la inesperienza delli 
assenti, la prudenza di questo Sapientissimo Senato, che 
opportunemente le intese, può facilmente comprendere le 
difficoltà, le angustie e le spese che necessariamente ne 
conseguitano. Ritrovai al mio arrivo Rezep allora Caimacan cioè 
luogotenente di Cusref primo Visir con l'esercito in Persia. A 
Rezep successe Caffis; dopo il quale fu riassunto Rezep 
suddetto in qualità di primo Visir, ed a questo Mehemet, che di 
presente è con l'esercito in Persia, restando suo Caimacan Bairan 
Bassà col Re in campo, ed in Costantinopoli Chinan Bassà per 
Caimacan. Queste frequenti mutazioni, originate dal furor delle 
milizie ed eseguite dal violentato consenso del Re, credo che a 
questo passo mi diano opportuna occasione, e per l'Eccellenze Vostre 
licenza, di dirne le cagioni e le conseguenze, perchè da quelle si 
comprende quanto alle volte s'arroghino le milizie di temerità 
contro il proprio Re, e come facilmente il Re resti mal' impresso 
de' Grandi. Per lo che niun stato di potenza in quell'Imperio per 
eminente che sia, tiene così ben fondate le radici, che l'impeto 
d'avversa fortuna non possi svellerle, nè sradicarle.</p>
<p>Ritrovavasi, nel 1632 nel mese di Febraio, l'esercito 
in Persia, sotto Cusref primo Visir, ed in Costantinopoli Rezep 
Caimacan, suo molto confidente. Era Cusref soggetto di gran talento 
nella professione militare. Questo dopo varii tentativi sopra la 
piazza di Babilonia, resa di presente inespugnabile per le molte 
fortificazioni accresciutele nel di dentro, s'inoltrò nella Persia, 
e con molte scorrerie diede guasto al paese, trattenendo in questa 
guisa le milizie applicate nell'esercizio e contente nelli bottini. 
Queste finalmente, che per spazio d'anni sette avevano militato in 
quelle parti senza profitto nell'impresa principale, stanche e 
risolute al ritorno ed al riposo, tumultuarono incamminandosi verso 
Costantinopoli. Pervenuta di questa mossa la notizia al Re ed alli 
grandi, procurorno con ogni possibil termine di stornarla, presaghi 
delle conseguenze che ne nacquero. E perchè la persona di Cusref 
non era dal Re istesso veduta volentieri in Costantinopoli, per il 
talento suo e seguito delle milizie, timidamente lo stimava, e molto 
più li Grandi per dubbio di soverchia autorità sopra di loro. Fra 
questi Caffis cognato del Re, il Defterdar, ambi i Visiri, ed Assan 
Caffan allora in serraglio e dopo Agà de' Giannizzeri, che godeva 
il privilegio di privanza principale appresso il Re, deliberarono 
fra di loro di distrugger la fortuna di Cusref, perchè le rovine di 
quella cadessero nelli fondamenti della loro grandezza, per 
maggiormente stabilirla. Conclusero dunque fra di loro 
d'insinuar nell'animo del Re la gelosia di Cusref, come quello che, 
con l'affetto delle milizie e con l'alterigia del suo animo, averia 
potuto non solo alterar il governo, ma poner in forse la corona 
sopra la testa della Maestà Sua; esser però necessaria la sua 
morte che sola poteva rimuover il verisimile delli scandali 
sopradetti. Con queste ed altre suggestioni ottennero l'intento, 
perchè il Re persuaso dichiarò Caffis primo Visir, soggetto 
d'età, esperienza e molta accortezza, e nel tempo stesso spedì 
Morlesà Bassà con un Hatscerif, che vuol dir ordine di propria 
mano di Sua Maestà, col quale comandava che fosse levata la testa a 
Cusref, come seguì, mentre giunto Mortesà al campo nella fortezza 
di Tocat, e convitato a pranzo da Cusref, gli diede dopo la sentenza 
del Re, alla quale umiliandosi si sottopose, se bene non senza 
tumulto nelle milizie, che per ordine di Mortesà con l'uso delle 
artiglierie fu represso.</p>
<p>Restò al comando dell'esercito Mortesà senza però poter 
trattenere la moltitudine, dal ritorno in Costantinopoli. Questi 
ordini del Re, sopra la vita di Cusref, e l'esecuzioni furono ignote 
in città per tutto quel tempo che necessariamente la distanza de' 
luoghi frappone e impedisce la notizia: perchè Caffis in quel breve 
tempo si preservò nel posto, libero ben dalle pene delle sue 
interessate suggestioni, ma non già dal timore che nella sua 
macchiata coscienza gliele presagiva e le denotava nella presenza 
ancora; mentre si dimostrò del continuo timido, irresoluto e di 
mente molto fissa, procurando d'insinuarsi con le milizie che erano 
in città, dalle quali come occorse prevedeva il colpo sopra di lui: 
ed ignaro ancora se eseguita fosse la morte di Cusref, mentre non 
ritornava il Cavallerizzo Maggiore spedito dal Re in campo per 
ricevere il sigillo che il primo Visir teneva, con gran ragione 
ponea sè stesso e le sue fortune in forse. Rezep, che per 
l'elezione di Caffis restò deposto dal Caimacanato, e per 
conseguenza offeso, per qualche notizia che ebbe agli ordini del Re 
sopra Cusref, sollevò (per quanto molto tempo dopo si scoperse) 
alquanti Spahi di quelli che erano in città, perchè operassero 
quanto dirò. Alli 2 di Febraro l'anno 1632 (mentre 
io ero uscito di casa per ritrovarmi con Caffis primo Visir, ed ivi 
resister agli impeti di varie pretensioni contro il 
Rappresentante di Vostra Serenità, frà le quali erano per 
principali quelle di Girolamo Pasaneo e dei Ragusei protetti da 
molti Spahi, che per la perplessità del Visir avevano ridotte le 
cause a stretti termini, nelli quali quel giorno dovevo con gran 
disturbo cimentarmi, se ben con l'aiuto del Signor Dio dopo furono 
risolte nella forma che scrissi, e me ne ritornai in casa), intesi 
per la via quanto occorse, ciò è che Caffis suddetto nell'ingresso 
del cortile del Divano fu da alquanti Spahi offeso con le pietre e 
caduto da cavallo (che subito fu spogliato) ferito in testa si 
salvò al di dentro dal Re. Il fatto per sè stesso e la fama che 
veloce l'accrebbe, ingombrando la città, accrebbero il timore e il 
tumulto. Li Spahi, in maggior numero radunati, concertarono li 
progressi maggiori e più ordinati alli loro voleri; così che 
ritornati al serraglio in numero sopra 12,000 gridarono la 
presenza del Re. Fu aperto il portone per il quale li Visiri e li 
Ambasciatori entrano a Sua Maestà, la qual circondata dalla maggior 
parte de' Visiri ricercò alle milizie la causa di tanta mossa, 
rimproverando loro l'eccesso sul primo Visir. Dissero li Spahi voler 
le teste del primo Visir, del Defterdar, dell'Agà de' Giannìzzeri, 
e la deposizione del Muftì, il tutto compreso in un Arz, cioè 
memoriale che presentarono a Sua Maestà. Il Re ne ricercò la 
cagione, e se ciò pretendevano per giustizia. Reclamarono le 
milizie, volerli e conoscerli degni di morte. Insorgendo per tanto 
il tumulto e la Maestà sua ritirandosi, fece serrare il portone. 
Allora con grida e proteste di scandali maggiori, ramemorarono le 
milizie al Re la morte che diedero a suo fratello Sultan Osman. Nel 
ristretto del tempo e nelle angustie de' partiti, fu brevemente 
considerato dal Re con li Visiri, come si potessero acquietar le 
milizie. Il Re inclinava alla costanza, propria d'un Imperatore 
contro li suoi schiavi, ma li Visiri tutti protestarono vane le più 
rigorose intraprese, ed evidente il pericolo della morte della 
Maestà Sua, per il qual dissero, non dovere alcun di loro ricusar 
di morire: soggiunse Rezep con interessato consiglio, doversi 
conceder Caffis alle milizie, e che se sarà egli ancora 
addimandato, si getterà da sè stesso all'armi, dovendosi allora 
per necessità declinar il decoro all'Imperio, per risarcirlo 
poi opportunamente, ed intanto salvar la vita all'Imperatore. 
Caffis, del quale si trattava, mentre gli altri richiesti non si 
trovavano allora in serraglio, si offerse prontamente dicendo, che, 
settuagenario, di brevi giorni la natura avrebbe differita la sua 
vita, se ben schiavo di Sua Maestà esaltato dal niente al sommo 
apice del governo, ben conosceva avergli la fortuna preparato più 
da vicino il precipizio che prontamente incontrava per trarne la 
salvezza di Sua Maestà. Scrisse alla moglie sorella del Re, poche 
parole con caratteri del sangue che fin allora avea sparso, ed il Re 
per l'evidenza del pericolo, persuaso al contentamento delli Spahi 
fece aprire il portone, e presentatosi al cospetto delle milizie 
ordinò che fosse tratto fuori Caffis primo Visir, il quale, postosi 
in ginocchio per attender dal carnefice il colpo del violentato 
ordine del Re, le milizie impazienti, sfodrate tutte l'armi 
fulminarono con esse le grida e gli effetti della morte. Si pose 
Caffis le mani sopra gli occhi; queste furono le prime che il ferro 
fece cadere, acciò a questo supremo infelice Ministro, oltre la 
pena della morte, s'aggiungesse quella di essere spettatore del suo 
orribile spettacolo, ed immediate fu trucidato alla presenza del Re, 
che fortemente turbato impallidì. Quel giorno terminò con la morte 
di Caffis, ed il seguente ebbe principio con maggior concorso di 
Spahi al serraglio, li quali replicarono l'istanze del Defterdar, 
dell'Agà dei Giannizzeri e del Muftì. Questo a petizione delle 
milizie fu subitamente deposto. Il Re promise anche gli altri 
ritrovati che fossero, e fu eletto Rezep in primo Visir. Corsero 
alquanti giorni di quiete, fino che pervenuto l'avviso della morte 
di Cusref, con la testa di lui, che fu portata in Serraglio, le 
milizie per il concorso dal campo accresciute di numero, scorrendo 
la città, col chiudersi delle botteghe, e rinserrarsi di 
ciascheduno nelle proprie case, la ridussero in forma di diserto, se 
non in quanto esse sole praticavano le vie con l'armi in mano. 
Divisi li Giannizzeri dalli Spahi, che pretendevano la morte del 
loro Agà, proponevano fra di loro un orribile cimento con pericoli 
estremi, irreparabili, universali ad ogni condizione di persone, 
niuna eccettuata, se non avessero finalmente ricreduto li 
Giannizzeri, ed unitisi con li Spahi procurata la morte al loro 
stesso Capo; per ritrovar il quale, speditisi dal Re li Visiri 
in ogni parte, venne Bairan Bassà in quella di Galata con rigorosi 
protesti ad ogni nazione e condizione di persone, dell'esterminio 
delle vite, delle case e delle chiese a chi tenesse celato l'Agà. 
Chiamò li Dragomanni degli Ambasciatori, loro dicendo lo stesso, e 
che trattandosi della vita del Re, non si averia avuto riguardo alla 
vita delli Ambasciatori. E perchè allora io ero circondato dalli 
sopradetti ed altri mal' affetti, con ogni tentativo fastidioso 
furono suggeriti pensieri nel Bassà, ed udite altre voci ancora che 
l'Agà de' Giannizzeri era ricoverato nella casa di Vostra Serenità 
per la confidenza che meco teneva, mentre era in serraglio. Così, 
fatto manto del vero alla menzogna, perchè la confidenza era vera, 
ma falso il ricovero, alterato il Bassà, proruppe col Dragoman 
Grillo a rigorose proteste con ordine di celere avvertimento e 
risposta. La prudenza di questo Eccellentissimo Senato che in quel 
tempo n'ebbe la notizia, di presente può comprender le mie 
angustie: perchè se ben il fatto non comprendea verità, nè 
verisimiglianza, l'impeto delle milizie commosse contro il proprio 
Re, l'impression del Re e suoi Ministri contro questa casa, 
somministravano ragionevole dubbio d'irreparabili impetuosi mal 
incontri; ma avanti la giustificazione, la qual però con l'aiuto di 
Dio opportunamente seguì con ordine al Dragoman Grillo che dicesse 
al Bassà in nome mio, esser la casa di Vostra Serenità, casa del 
Re, mentre in essa risiede, chi rappresenta Principe per tanto tempo 
e riguardi amico sincero della Maestà Sua, e non negai la 
confidenza con l'Agà mentre era in grazia, dalla qual
decaduto altro affetto seco io non tenea, che dalla pena 
decretatagli, non doversi accreditar le voci di mal affetti, ma 
conservarsi la confidenza fra li Ministri de' comuni Prencipi, 
collegati anzi per la difesa reciproca.</p>
<p>In tanto fu ritrovato l'Agà, e, condotto nella piazza 
dell'Ippodromo, trafitto, appeso per un piede ad un arbore. 
L'istesso pochi giorni dopo seguì del Defterdar, e di quel giovane 
favorito dal Re, del qual dianzi dissi li arditi concetti contro 
Rezep primo Visir alla di lui presenza, e nel cospetto di Sua 
Maestà, la qual con pena estrema espose questo giovane alla morte, 
il quale fu pur appeso anch' esso all'arbore istesso nella 
piazza dell'Ippodrorno, teatro vicino alla casa di Rezep, dalla 
quale egli godè vedere tutti li sopradetti atti tragici 
rappresentati nelle persone de' suoi più capitali nemici. 
Sodisfatte le milizie nel sangue richiesto, ed assicurate delle vite 
delli fratelli del Re, (però senza vederli, per dubbio che uno di 
loro non fosse gridato Imperatore) capitò (caso o artificio che 
fosse) un Cervagì da Persia con avvisi che Persiani s'erano portati 
a Mussul, con pericolo della perdita di quella piazza. L'avviso 
fermò, e pochi giorni dopo furono inviate molte milizie a quella 
volta con opportuna diversione. Dunque fattosi punto agli eccessi 
per allora, vedutosi Rezep ben stabilito nel posto di primo Visir, 
entrò in sospetto il Re della di lui connivenza con le milizie 
negli effetti sopradetti, e sempre più persuadendoselo, deliberò 
di levarlo di vita, mentre altrettanto lontano ed immune si credea 
quanto che con frequenti esperimenti di grazia pochi giorni prima da 
Sua Maestà, la sorella, già moglie di Caffis, gli era stata in 
secondo matrimonio promessa. Io il giorno precedente alla sua morte, 
ritrovatomi seco in affabile congresso, lo vidi in quelle estremità 
di contento e consolazione, che sogliono sovente essere occupate dal 
pianto, come occorse; perchè la mattina seguente chiamato in 
serraglio dal Re, e prevenutovi con pompa straordinaria, non veduta 
la Maestà Sua nel luogo ove era solita di attenderlo, previdde 
l'innaspettato pericolo e fu strozzato. Furono apprese le sue 
fortune sopra un milione e mezzo di zecchini, quantità di gioie, 
pelli e suppellettili; ed eletto in successore Mehemet, presente 
primo Visir. La morte di Rezep ha privato l'Eccellenze Vostre di un 
buon capitale alla Porta, ed io della sua ottima volontà ho fatto e 
scritto molti utili esperimenti.</p>
<p>Il presente primo Visir, di età di anni quaranta in circa, nel 
principio del suo governo, ignaro de' termini e della condizione dei 
Principi, come sovente occorse, mi si mostrò fuori di modo 
difficile. Nel progresso io con la desterità ed egli con le 
informazioni del posto e della potenza della Repubblica e della di 
lei utile e sincera amicizia con la Porta, e con altre insinuazioni 
formate da'suoi confidenti, de' quali acquistai l'affetto, e sopra 
tutti del Chiaus Bassì, che in altri tempi per le controversie con 
Ragusei fu spedito in questa città, acquistai l'animo di 
questo supremo ministro, a segno che dal rigor e dalle male 
impressioni portatosi alla soavità e buona opinione della 
Serenissima Repubblica e del suo rappresentante, ha favorito sempre 
le parti di Vostre Eccellenze, e represso l'ardire di chi procurava 
il contrario. Nel progresso della carica, con l'applicazione e con 
l'esperienza ha dato saggi di prudenza, desterità e giustizia, e di 
rigore contro li Spahi per gli eccessi commessi, de' quali fatta 
strage ha estinti per ora li pericoli. E perchè ora si ritrova in 
Persia con l'esercito, nominò prima per suo Caimacan Bairan Bassà, 
che di presente si ritrova Caimacan in campo col Re. Io visitai 
questo come Visir senza altra carica; fu da me conosciuto soggetto 
di buon termine e di placida natura, ben affetto all'Eccellenze 
Vostre, dalle quali nelle sue basse fortune dipendette come 
Giannizzero del già Dragomanno Haon della Repubblica. Per l'assenza 
di questo, resta Caimacan in Costantinopoli Chinan Bassà, cognato 
del Re, di poco peso, niuna esperienza, facile commozione, verboso e 
povero.</p>
<p>Ritrovai nel mio ingresso alla carica Assan Bassà Capitanio del 
mare, uomo di buon talento, superbo, non bene affetto a Vostra 
Serenità. Poco tempo dopo fu deposto e sparito in Grecia per 
servizio del Re, ove non senza sospetto di veleno, terminò la vita; 
medicamento col quale sovente li Grandi sanano le loro passioni, 
procurando dalla corruzione delle fortune del compagno, trarre 
l'essere e l'origine delle loro prosperità. Ad Assan successe 
Mustafà Bassà, allora cavallerizzo maggiore, molto favorito dal 
Re. Questo fu figliuolo di Giambolar, che nelli passati tempi 
fattosi padrone di Aleppo, col seguito di gran parte della Soria, 
dove li suoi goderono fortuna di comando, pose l'Imperio in grandi 
disturbi; dopo fu fatto morire. In quel tempo si ritrovava Mustafà 
suddetto in età di anni dieci nel castel di Aleppo, dove la buona 
di lui fortuna lo consegnò in mano delli nemicì, acciò da questi 
finalmente con la schiavitù ottenesse quelle grandezze, che col 
dominio e colla forza non potè il padre conservargli. Così torti 
riescono alle volte li sentieri alla gloria. Questo ministro nel 
principio del suo Capitaniato mi si mostrò di natura placida e ben 
inclinata; ma dopo il primo viaggio con l'armata mal' impresso dalli 
Bei che non amano le buone intelligenze de' loro capi con li 
Baili, mutò gli effetti in sommo rigore, che praticai in 
molte gravi occorrenze. Fu deposto avanti la mia partenza; è però 
in stato di nuova salita, per la quale devesi stimar e procurar 
l'affetto suo.</p>
<p>Fu surrogato nella carica Iafer Bassà, dianzi Bustangi Bassì. 
Questo, che tuttavia continua, è soggetto di buona mente, poco 
talento, professa buona disposizione verso la Repubblica, con 
abborrimento del corso. Quando può non essere osservato beve 
sovente il vino, che lo trasporta agl'impeti, dopo li quali si rende 
assai trattabile.</p>
<p>Nella dignità di Muftì, ritrovai prima Jaia Effendi, sogetto di 
buona mente, pratico della legge, poco atto, nel resto, al maneggio 
e intelligenza di stato. Questo nelli tumulti de' nemici sopradetti, 
fu deposto a petizione di quelli, ed in suo luogo eletto Cussein 
Effendi ministro di trent' anni di servizio alla Porta, savio, di 
buona dottrina nel suo rito, e per gran tempo molto stimato dal Re 
che seco conferiva le più gravi occorrenze dell'Imperio.</p>
<p>Questo, Signori Eccellentissimi, fu del continuo ottimamente 
impresso verso li loro interessi, e n'ha sempre dati manifesti 
segni. Mi disse un giorno ch' io scrivessi e promettessi a Vostra 
Serenità che durante la di lui vita non dubitasse alterazione 
alcuna nell'amicizia del Re. Ciò non ostante, per li avvisi 
dell'Eccellentissimo mio successore un tal benemerito ministro, con 
ingrato ingiusto decreto del Re, ha corso la fortuna ordinaria di 
quelli che arrivano alle supreme cariche dell'Imperio, e per la di 
lui violenta morte è stato surrogato Jaia Effendi sopradetto.</p>
<p>Con li primi Visiri, Capitani Bassà, e Muftì ho rispettivamente 
avuto grandi e spinosi negozii, risolti conforme alle intenzioni e 
servizio di Vostre Eccellenze, con la protezione del Signor Dio, 
confessando altro di mio non aver impiegato in essi, che una 
continua applicazione per il buon esito, la quale mirabilmente mi 
giovò; conoscendo per esperienza che l'intelletto nostro non è 
terren che produca a determinato tempo, ma col continuo agitar in 
esso l'immaginazione, somministra sovente improvvisi ottimi 
pensieri, mentre congiunto ed unito al temperamento del corpo, per 
alcun' accidental difetto di questo si lascia ben spesso alterar; 
onde sovente diverso da sè stesso non può un giorno 
apprender quello che il seguente dì comprende. Così un duro sasso 
con l'acqua spesso cadente si ammolisse, e con le continue 
affissazioni s'illumina l'animo per le operazioni fruttuose.</p>
<p>Fu da me per utile sempre esperimentata la desterità, accompagnata 
dalle cortesie opportunamente, mentre il rigore inasprisce, ed il 
termine placido o frange l'ira, o rimette a più opportuno tempo il 
negozio col Visir. Ho creduto non dovermi mai partir da lui ed altri 
Grandi con l'affetto loro esacerbato, ma conosciutolo tale procurai 
prima di sedarlo, e quando non si potè, per divertire 
l'altercazione e li pregiudizii maggiori del negozio, introdussi 
affare di natura e riuscita diversa; dopo in altri congressi di 
miglior disposizione incontrai nella materia istessa fortuna 
migliore. La soavità ed affabilità con li ministri e favoriti de' 
Grandi riesce molto fruttuosa, purchè questi che li assistono di 
continuo possono valersi nell'opportunità per inspirar i proprii 
sensi e con maggior credito, per non esser interessati nei negozii, 
come sono li Ambasciatori. Alla desterità cammina del pari la 
cortesia: sono per l'ordinario sotto quel clima inseparabili; una 
senza l'altra rare volte opera; sono indivise fra sè stesse, 
opportunamente unite fanno mirabili effetti. Ho usato esercitar i 
termini cortesi sovente in tempo che non tenevo negozio col Visir; 
ho creduto, e me ne son confermato che le cortesie fuori del bisogno 
dimostrano affetto in chi le porge, e lo eccitano con obbligazioni e 
esibizioni in chi le riceve; non sono ostentate da interesse; 
sostentano il decoro nel maneggiar de' negozii, che si devono 
spuntar con la forza della ragion e della giustizia e non 
dell'avarizia. Il dono lontano dal bisogno dipende più dal 
beneplacito di chi lo fa, ed in altra congiuntura dalle pretensioni 
di chi lo riceve. Li primi sono effetti di munificenza e 
liberalità; li secondi segni di debolezza e dubietà. Ha però 
questa regola, come tutte le altre, le sue eccezioni in riguardo 
alla diversa natura di quelli con cui si tratta; la prudenza 
distingue i tempi e le persone, addattando al temperamento d'ognuno 
le insinuazioni proprie. Col favor de' ministri, e con minor 
interesse ho declinato ben spesso l'animo del Visir, astenendomi da 
presentarlo. Certa cosa è che senza l'affetto di chi lo 
circonda molto più costose e meno utili si rendono le negoziazioni. 
Con queste forme e riguardi ho maneggiato li affari del mio tempo, e 
per esperienza ho conosciuto che la desterità ed il cibo 
opportunamente usati, addomesticano quelle fiere, che nodrite nelle 
selve dei pini del Serraglio escono ignare, fameliche e furiose.</p>
<p>Oltre il Visir, il Capitan Bassà ed il Muftì, è necessario 
tenersi ben affetti li Cancellieri grandi, a' quali aspetta la forma 
dei comandamenti del Re, che espressi, piu in una che nell'altra 
maniera, hanno diversi effetti. Al tempo mio la confidenza che 
tenevo con quello d'allora e con li scrivani da lui dipendenti, 
permetteva che prima di ridursi in buona forma li comandamenti, io 
ne vedessi l'abbozzo per regolarli al servizio dell'Eccellenze 
Vostre. Altre volte uscivano prima dalla Casa di Vostra Serenità 
informati al bisogno, e così senza alterazione alcuna erano spediti 
con la semplice traduzione dello scrivano.</p>
<p>Con li Defterdari, che riscuotono li dazij, e tengono la cura e 
l'uso del denaro del Re, opportuna ma altrettanto difficile si rende 
la buona intelligenza delli Rappresentanti l'Eccellenze Vostre; 
perchè se ben seco, per quanto al pubblico s'aspetta, altro negozio 
non si tiene, che dell'annuo esborso di zecchini mille cinquecento, 
stante il Capitolato sopra l'isola del Zante, la nazione e li 
sudditi sovente, per occorrenze del negozio, tengono bisogno della 
pubblica protezione. Sono questi ministri avidi, impetuosi, spesso 
manchevoli di denaro per tante occorrenze, timidi dell'ira del Re, 
con pericolo della deposizione e della vita, quando non si provvedi 
opportunamente alle paghe delle milizie, e perciò pronti ad ogni 
più ingiusta maniera per ritrovar denari.</p>
<p>Le intelligenze nel serraglio con alcuno di quelli che circondano 
il Re, riescono di gran profitto; sono però necessarie le 
circospezioni col riguardo di non disgustar il primo Visir nel 
sospetto, che si vogli senza di lui spuntare nei negozj, ed alle 
volte per disgusti seco inspirar pregiudiciali concetti della sua 
persona nell'animo del Re; ben conoscendo il di lui ministerio 
quanto più eminente, tanto più esposto alle mosse.</p>
<p>Li Bostangi Bassì, carica principale, che più d'ogn' altra gode 
la conferenza col Re, sono da tenersi in stima e confidenza 
grande, perchè col loro mezzo può facilmente ed utilmente 
esser ben impresso il Re in ogni negozio. </p>
<p>Giova inoltre un buon concetto nell'universale del Rappresentante 
Vostra Serenità, mentre con questo alle volte si riceve 
considerabile beneficio, col mezzo di persone ben inclinate da sè 
stesse, se bene a pena conosciute.</p>
<p>Le intelligenze con li ministri ai confini sono più che 
necessarie, e con li principali particolarmente, dai quali per 
ordinario dipendono quelle de' loro Principi, li quali per non poter 
da lungi scorger quanto occorre, si servono di questi come 
d'istrumenti, che di lontano portano all'occhio gli oggetti, se ben 
secondo la tempra del vetro alterati. Per tanto l'affetto e la 
confidenza col Bassà della Bossina si rende molto considerabile, 
perchè presiedendo egli con grande autorità a tanto confine degli 
stati dell'Eccellenze Vostre, ed essendo nella di lui facoltà 
l'esecuzione di tutti i Regj comandamenti in quelle parti, può più 
in una maniera che nell'altra operar e riferir alla Porta, e se 
tiene mal talento, mal' imprimer e cagionar disturbi. Così fanno 
gl'Imperiali col Bassà di Buda loro confinante, tenendolo ben 
contento, acciò nelle occasioni di scorrerie ed altro, riferisca e 
eseguisca quanto loro compie: perchè in questa maniera, con manco 
spesa e minor tempo, s'aggiustano i negozj, senza che ne pervengano 
alla Porta le querele, che esacerbano l'animo de' grandi con 
pregiudizio grave in altri affari. Oltre che in tutti li maneggi, le 
buone relazioni de' ministri accreditano l'istanze del pubblico 
Rappresentante. Così stilano per ordinario li ministi dei Principi 
con li ministri d'altri Principi, col mezzo de' quali alterano le 
intenzioni de' loro padroni, o fanno sortir gli effetti diversi da 
quelle. Così fa chi non può piegar l'arbore nel tronco, lo declina 
nei rami per coglierne il frutto; perchè se ben originalmente a 
quelli il tronco somministra la virtù, questi finalmente col 
diffondersi d'ogni parte fruttificano, e facilmente s'inclinano a 
chi di piegarli non di romperli s'ingegna.</p>
<p>Li accidenti d'armate e prese di vascelli sono pietre di scandalo, 
nelle quali può incorrer la Repubblica con pericolo di caduta dalla 
buona intelligenza con la Porta, e le frequenti occasioni, risolte 
con somma d'oro, dimostrano l'evidenza del pericolo, in tempi 
<foreign lang="lat">massime</foreign> di ministri mal' affetti e di Imperatori rissoluti.</p>
<p>Le materie che mi sono occorse di trattare, furono molte e 
gravissime, resermi altrettanto difficili per le frequenti mutazioni 
dei Visiri, Capitani Bassà ed altri principali ministri del 
governo, ignari nel principio degli affari de' Principi, e perciò 
difficili da praticare; ciò non ostante con l'aiuto del Signore Dio 
ho veduto di esse l'esito conformato alle publiche intenzioni.</p>
<p>Li giorni primi del mio riverente servizio feci carcerar un Turco 
principale, indiziato nello svaleggio delle galee a Durazzo, per il 
qual pagò con la morte, decretata dal Visir a mia petizione, il 
meritato castigo.</p>
<p>Ho di tempo in tempo sostenuti vigorosi assalti di molte 
pretensioni indebite, come ho scritto, che per ciò non replico, 
tutte con speranza di provecchio intruse nella commozione delle 
milizie in città. Mi diedero grave disturbo, perchè tentate prima 
in vano tutte le vie di ferirmi con la sopraffazione e con la forza, 
voltatesi a quella della giustizia dei Cadileschieri, alla quale, se 
ben con resistenza costante non ho mai assentito, non è però che 
in stretti termini non si constituisca l'affare per il riguardo 
sopradetto, che tiene apparenza d'onestà; mentre i Turchi tengono 
per assurdo grandissimo il ricusar gl'effetti di giustizia, e, 
l'esempio degli altri Ambasciatori e di quello di Vostra Serenità 
ancora ne' passati tempi, maggiormente accreditano questo concetto. 
Me ne sono sempre astenuto fortificandomi col segno Imperial, 
ottenuto dalla felice memoria dell'illustrissimo Signor Cavalier 
Giustiniano, e con le commissioni dell'Eccellenze Vostre che non 
potevo nè dovevo trasgredire. Tenni sopra di ciò, un giorno, lungo 
proposito con Cussein Effendi, allora Muftì, del qual ho sopradetta 
l'intelligenza ed esperienza nel governo, e l'affetto costante verso 
l'Eccellenze Vostre. Meco egli chiaramente s'espresse non doversi 
alcun sottrar dalla giustizia dei Cadileschieri, alla quale il Re 
istesso si sottopone. E per il segno Imperial separato dalla prima 
capitolazione, ottenuto per avventura, con poco riflesso del Re, con 
opera de' ministri beneficiati a questo fine, in quanto contenga 
pregiudizio alla giustizia, non doversi osservare, ma più tosto 
ritrattare. Queste istanze dette di giustizia alle quali sempre deve 
resister il Bailo, per le cause sopradette cagionano sovente 
nel primo Visir indignazioni, che pregiudicano ad altri gravi 
negozj, mentre non ammettendo anch'egli questa renitenza, ed 
essendogli dai particolari reiterate l'istanze di giustizia, ne 
apprende l'onestà, con desiderio di rimetter a' Cadileschieri le 
molestie e liberar sè stesso, mentre con non farlo, dubita esser 
creduto subornato con doni e sospetto di parzialità, come sovente 
viene rimproverato. Così appunto in simili occorrenze molte volte 
mi dissero Rezep primo Visir, e il presente ancora, con li riguardi 
propri sopra le loro sempre instabili fortune.</p>
<p>La revision generale de' confini nella Dalmazia pretesa da 
Abbassà, allora Bassà nella Bossina, con mossa di gente, stornai 
con la deposizione del Bassà istesso: conoscendo esser questa una 
importante materia da fuggir quanto si può, atta a suscitare umori, 
con peggiori conseguenze; mentre nel merito di questo negozio da 
ogni parte si troveriano le alterazioni, e in materia gelosa come 
questa, difficilmente s'aggiustano i Principi, ed i Turchi in 
particolare, per la forzosa presunzione di sè stessi. In ogni caso 
che divertir non si possi, doverà sempre proporsi il principio dal 
territorio di Zara, come quello nel quale Vostra Serenità resta 
certamente pregiudicata, e così col far primo capo dalli pregiudizj 
della Porta, potriasi ritornar questo affare, la salute del quale 
consisterà sempre in non medicarlo ma lasciarlo nell'imperfetto 
esser suo. Non ostante le sopradette difficoltà nella presente 
materia, ritrovansi nel territorio di Traù sedici ville intersecate 
e sovente contese dai Turchi, per lo che nel 1619 fu 
ordinato che alla Porta si procurasse la dichiarazione a favor di 
Vostra Serenità. L'importanza della materia, della quale i Principi 
sopra ogn' altra con ragione fanno sommo capitale, trattandosi di 
materia di stato, s'oppose all'intento a segno che a pena si fecero 
l'istanze, che in tutto declinò la speranza dell'avvenire, nudrita 
da posteriori frequenti commissioni dell'Eccellenze Vostre, le quali 
finalmente impostone alle mie debolezze il cimento, dalle confidenze 
mie con Rezep primo Visir e col Cancellier Grande, senz' alcun 
interesse di spesa, ottenni un comandamento del Re alli suddetti 
confinanti, che desistessero dalle molestie, affermandosi nel 
comandamento tutte le sedici ville, che feci particolarmente 
nominare, esser di ragione della Repubblica. A questo 
Eccellentissimo Senato inviai due autentici trasunti del 
comandamento del Re, acciò qui ed in Dalmazia valessero in ogni 
caso per la notizia e decisione del negozio.</p>
<p>Ho sopite molte querele per moti ai confini e fatto distrugger in 
quei tempi le fuste di Castelnovo, accidenti di male conseguenze 
quando non si sopprimano.</p>
<p>Per la galeotta abbattuta al Valapano col panò del Re, col qual io 
stesso lo vidi uscir da Costantinopoli con l'armata, sostenni con 
Mustafà Bassà, cognato della Maestà Sua e Capitanio del mare, 
gravi disturbi, come è noto a questo Eccellentissimo Senato; 
mentre, oltre gli altri che taccio, questo barbaro ministro un 
giorno soprafatto dall'impeto nel racconto della galea suddetta, 
percosse con la mano in mia presenza il dragomanno Grillo. Sostenni 
in quel punto l'offeso decoro di Vostra Serenità, con levarmi sul 
Capitan Bassà in posto di giusto sdegno, affermando l'atto inumano, 
indegno d'uomo grande, ed asceso il cavallo me ne andai a drittura 
al primo Visir, che, circondato da molti, intese da me con le 
maniere proprie l'accidente seguito con offesa di rappresentante 
Principe grande, potente, sincero amico della Porta. Gli dissi 
d'averne prima voluto dar notizia a Sua Signoria Illustrissima per 
farne poi Arz a Sua Maestà. Detestò pubblicamente l'eccesso del 
Capitan Bassà, promise di apprender e risolver a segno del dovere 
questo incontro; ed ai replicati miei detti del ricorso al Re, 
soggiunse di voler egli prendere sopra di sè il negozio, e che 
perciò potevo in esso riposar, lo sapendo ben, che con il ricorso 
al Re contro il gusto del primo Visir, col qual in ogni caso la 
Maestà Sua averia fatto capo, non potevo se non pregiudicarmi 
nell'esito, e perchè l'apprension del negozio nel primo Visir era 
quel più che in quel punto desiderar potessi, accettai il partito, 
considerandogli che, come Luogotenente e Commissario del Re, potevo 
credere aver fatto capo con la Maestà Sua istessa, la qual potea 
dirsi offesa, per la offesa grave da suo principal ministro fatta 
alla Repubblica nella persona d'un suo dragomanno alla presenza di 
chi (vaglia a dir il vero) con universal soddisfazione la 
rappresenta, e nell'avvenire ritirato attenderà i proprii 
ripieghi per le risoluzioni proprie. Mi replicò il primo 
Visir che sopra di sè toglieva questo negozio e mi promise le 
sodisfazioni dovute, che procurai con le circospezioni al segno del 
possibile. Però fu ripreso in pubblico Divano il Capitan Bassà, 
con termini assai liberi dal primo Visir, da che si può comprender 
che ciò seguisse con facoltà, se ben occulta, del Re, e perchè me 
ne pervenissero, come segni, le relazioni di chi vi si trovò 
presente. Dopo il Capitan Bassà mandò ministro suo principale in 
mia casa a chiedermi perdono con la confessione del trascorso. Disse 
desiderare di vedermi per onorarmi e rendermi a pieno soddisfatto. 
Corrisposi con quei termini di gravità e decoro che stimai 
necessarii e conferenti, astenendomi, per allora, dalla visita, per 
la qual fattemi replicar l'istanze e avendomene tenacemente pregato 
il primo Visir, accertato prima di quanto seguì, lo sodisfeci, 
essendo venuto nella casa di Vostra Serenità altro ministro 
principale del Capitan Bassà per accompagnarmi a lui. Giunto, 
levatosi in piedi mi disse: ho fatto male mosso da collera, 
confesso, vi prego di escusarmi. Dissi in poche, ma seriose parole 
che l'atto non fu proprio, e mentre viene da Sua Signoria 
Illustrissima confessato e riconosciuto per tale, volevo scordarmelo 
per compiacer il signor primo Visir ancora, e che sopra quanto 
seguì potrà dimenticarsi per l'avvenire. Soggiunsi che per 
l'istanze fattemi dal signor primo Visir, e per il desiderio di Sua 
Signoria Illustrissima espressomi col mezzo de' suoi Ministri, ero 
venuto a visitarlo, per continuar più che mai con sua Signoria 
Illustrissima i primieri segni d'affetto e di sincerità. Levato in 
piedi di propria mano mi soprappose una veste, e <foreign lang="lat">motu proprio</foreign> 
diede la libertà ad alcuni schiavi, sudditi dell'Eccellenze Vostre, 
e mi partii, avendo risoluto il sopradetto spinoso negozio in pochi 
giorni.</p>
<p>Queste sodisfazioni piacquero a questo Eccellentissimo Senato, che 
ben conosce quello che da barbara e potente nazione può in casi 
simili (salvi gl'altri importanti pubblici interessi) da un Capitan 
del mare, cognato del Re, nei torbidi tempi d'allora per la 
Serenissima Repubblica, anzi desiderarsi che riceversi, e li 
accidenti ultimamente seguiti nelle persone degli Ambasciatori di 
presente esistenti, alla Porta, chiaramente lo dimostrano.</p>
<p>Nelle urgenze della Repubblica, in tempo dell'ingresso de 
gl'Alemanni in Mantova e nello Stato dell'Eccellenze Vostre, con 
altre gravi conseguenze, mi fu commesso di procurar quel più che di 
soccorso e di riputazione fossero da quelle parti per ricevere le 
armi di Vostra Serenità; ottenni una protesta del Re in ampla forma 
all'Imperatore, con la qual si dichiari di movergli le armi contro, 
quando l'Eccellenze Vostre dall'armi sue restassero offese. Questa 
protesta fu per espresso Capigì inviata al Bassà di
Buda, che l'espedi a Vienna, di dove vennero le risposte che Abassà 
Bassà istesso significò con lettere a Vostra Serenità, la quale 
me le trasmise per notizia. Ad una sì aperta dichiarazione, nel 
cospetto de' Principi e nel torbido de' tempi per mio debol credere 
molto opportuna, ottenni d'aggiungere ordini del Re al Bassà di 
Bossina per insoliti potenti soccorsi alla Repubblica, con quella 
maggior quantità di gente che fosse richiesta in aperta maniera; la 
qual gente occorrendo e cosi ricercando Vostra Serenità si ponesse 
sopra l'armata della Repubblica, e quando l'occasion lo ricercasse, 
facesse sbocco ancora sopra gli stati del Cattolico. Furono da me 
espediti i comandamenti con lettera del primo Visir all'Eccellenze 
Vostre in ottima forma; le quali se ne valsero col beneplacito della 
loro prudenza, non avendo in affare di tanta importanza esercitata 
la facoltà impartitami di spender grosse somme di denaro 
corrispondenti al bisogno, ma soli cento e venti reali nel viaggio
delli due Capigì in Bossina ed a Buda per li effetti sopradetti, 
come scrissi, per li quali oggetti mi furon concesse ample 
commissioni per estrazioni di genti e di grani in ogni parte, se ben 
alle volte eseguiti con incontri molesti, come fu quello del 
collonello Festamini fatto prigione a Negroponte e liberato con li 
miei uffici. A questo passo convengo riferire quello che riscontrai: 
che le levate di genti in Arcipelago riescono altrettanto costose,
quanto poco utili, per il poco numero, con molto strepito, gravi 
interessi ed indignazione delli Capitani Bassà in particolare, che 
se ne risentono, nè v'acconsentono mai, per la depopulazione 
dell'isole d'Arcipelago, dalle quali traggono il profitto, e perchè 
minuendosi i popoli, li restanti maggiormente aggravati non possono 
sostener le gravezze del carazo, oltre che per esser vicini 
quei siti alla città di Costantinopoli, ivi sovente capitano le 
querele dei parenti dei soldati che vengono al soldo di Vostra 
Serenità, con l'instanze del ritorno, con pretesti di violenza che 
loro si usi; termini, che esperimentati da me, tengono più che mai 
in noioso esercizio l'Eccellentissimo Signor Bailo, come appar da 
sue lettere, ed impediscono gl'ordini per l'avvenire in altre parti.
L'estrazione de' grani parimenti da quelle parti si rende sempre 
più difficile e pregiudiciale, mentre per il numeroso concorso de' 
vascelli ponentini a questo effetto, essendo li ministri avvertiti, 
e conoscendone il pregiudizio, difficilmente acconsentono, 
ascrivendo ben spesso li eccessi dei sopradetti vascelli ponentini a 
quelli della Repubblica. In altri tempi solevano li grani dai 
vascelli dell'Arcipelago portarsi spontaneamente in Candia con minor 
spesa e maggior comodo; li vascelli forestieri ne divertiscono di 
presente l'effetto: ogni allettamento, perchè ritorni, se non del 
tutto in parte il pristino, sarà molto proficuo, e le levate di 
gente dalla Dalmazia e dall'Albania molto più facili, meno 
dispendiose e utili sempre si renderanno.
Mi sopravennero dopo le angustie della perfidia di Girolamo Fasaneo, 
che prima suddito, dopo contumace di Vostra Serenità, fatta lunga 
dimora a Napoli, passò banda e si fece turco, con pensiero di 
gravemente offender gl'interessi di Vostre Eccellenze con la pratica 
che tenea dello stato e degli affari con Turchi; soggetto 
d'esquisito ingegno con intenzioni pessime, appoggiato da principio 
ad Abassà Bassà in Bossina, di dove lo feci condurre a 
Costantinopoli. Ivi con varie fortune lo combattei e fu combattuto, 
mentre intruso nel tumulto delli Spahi, mi pressò del continuo 
appresso li primi Visiri e Capitani Bassà. Procurò di assalir la 
casa di Vostra Serenità di notte tempo con molta gente, alla quale 
prometteva parte dei 50,000 zecchini vanamente pretesi 
dall'Eccellenze Vostre per facoltà toltegli. Fu stornata nel tempo 
del fatto stesso l'aggressione dalla mano di Dio, per opera di un 
turco mio molto confidente, come scrissi. Compose e fece poner 
nell'idioma turco un libro con non improprii raccordi ed 
allettamenti di altrettanta utilità alla Porta, quanto maggiore 
saria stato il pregiudizio della Serenissima Repubblica. 
Questo libro capitato nelle proprie mani del Re ebbi privilegio di 
vedere, tenere e trasmettere a questo Eccellentissimo Senato, con la 
traduzione. Tentò le porte de' Grandi con varia fortuna e mio 
continuo travaglio; non fu esente dalle mortificazioni mie, tutto 
che allora non sortissero l'ultimo intento, al quale più d'una 
volta le addrizzai. In fine quando piacque a Dio di castigar le sue 
tristizie e scansar li pericoli, che da quel scellerato col tempo ed 
in opportune congiunture e pratiche sopra stavano a Vostra 
Serenità, partito da Costantinopoli ma accompagnato senza che se ne 
avvedesse, giunto alli confini di Clissa, gli fu tolta la testa e le 
scritture, che furono consegnate qui coll'avviso in un tempo istesso 
della sua morte, e con l'arrivo di mie lettere di Costantinopoli, 
che vicina, per concerto fattone, la predicevano. Furono di qui pure 
riconosciuti li cooperatori, astenutomi di farlo precedentemente con 
le facoltà che in ciò ample tenevo, acciò la speranza del 
beneficio dasse all'opra impulso maggiore di quello che per 
avventura fatto avrebbe la gratitudine.</p>
<p>Le continue querele e pretensioni de' Ragusei con frequenti 
ambascerie mi trattennero dal principio al fine del Bailaggio in 
continuo noioso esercizio, mentre insinuandosi anch' essi con le 
maniere proprie appresso li Grandi, ed uniti a tutti i mal contenti 
e mal' affetti alla Casa di Vostra Serenità, esagerando la miseria 
loro, eccitarono sovente nell'animo de' Grandi male opinioni, come 
che da Vostra Serenità fossero oltra modo angustiati nel Golfo e 
pregiudicati con atti violenti di possesso nello scoglio di San 
Marco ed altri luoghi. Io li ho sempre sostenuti con frutto e con 
decoro, e due volte stornata la missione di un Chiaus e Capigì 
Bassì, che in diversi tempi furono eletti dal Re per venir in 
questa città a trattar questo negozio, il che saria riuscito con 
poca riputazione, molta spesa e gravi pubblici pregiudizii. Feci 
apparir il supremo dominio di Vostra Serenità nel Golfo: massima 
che ho bene impressa, e con essa dedotte le conseguenze della libera 
esazione de' dazii in esso, e il scoglio d'indubitata giurisdizione 
della Serenissima Repubblica. Dissi nel resto la di lei disposizione 
ad udirli ed esaudirli nelli termini del giusto graziosamente. 
Procurai discreditarli con le intelligenze continue che 
tengono con li Principi inimici della Porta, e con le macchine che 
fabbricano gli Spagnuoli contro i sudditi dell'Imperio.</p>
<p>Serenissimo Prencipe, Eccellentissimi Signori, questo gravissimo 
negozio maneggiato del continuo dai Ragusei, potria un giorno 
apportar gravi disturbi. Così appunto mi disse Rezep primo Visir, 
non ostante la sua buona inclinazione, compatendoli e pregandomi per 
pietà, se non per altro del loro sollievo. Viddero un giorno il Re 
con occasione di presentargli il tributo, che di 12,000 zecchini 
ogn' anno pagano alla Porta, piansero e si batterono al cospetto 
della Maestà Sua, che non intendendo la loro lingua addimando a 
Rezep primo Visir la causa di queste lacrime. Questo buon ministro 
pratico di quell'idioma, le interpretò tenerezza di cuore ed 
eccesso di consolazione nel vedere la faccia dei loro Imperatore, 
esercitando in ciò il solito suo buon talento verso il 
rappresentante l'Eccellenze Vostre. Così a punto mi riferì il 
presente primo Visir, che allora v'intervenne. Ma non sempre 
s'incontrano, Serenissimo Prencipe, questo singolari confidenze, 
anzi sovente il contrario, da che contrarii effetti si possono 
dubitare. Non ha dubio la necessità di stornar il loro negozio in 
Ancona, che con diversione considerabile mortalmente ferisce quello 
di questa città, onde prudentissime riescono le deliberazioni di 
questo Eccellentissimo Senato. Ma è certo ancora, che ogni giorno 
più deliberando, e finalmente annichilandosi le fortune de' 
Ragusei, quando lor sarà affatto impedito in ogni luogo il negozio, 
confinando la loro breve città senza territorìo con l'avarizia de' 
ministri turcheschi, dai quali vengono di continuo estorti, potranno 
ridursi all'estremo della disperazione con precipitose 
deliberazioni; termine facile da comprendersi, e dalli Ambasciatori 
stessi, dopo ch' io resi vani i loro forzosi tentativi, venuti 
d'ordine del presente primo Visir nella casa di Vostra Serenità per 
pregarmi di buon officio appresso Vostre Eccellenze, espressomi con 
lacrime e con asseveranti proteste d'esser vicini a darsi affatto 
con la città loro in poter assoluto del tiranno, così chiamandolo, 
non ostante che meco convenissero, quanto importi una simile, non 
impossibile, deliberazione, che facilmente succederà nei casi 
sopradetti.</p>
<p>E Vostre Eccellenze, con la somma loro prudenza lo 
comprendono, per il sito della città e per il porto di Santa Croce, 
capace di grossissima armata, e per le altre conseguenze del golfo.</p>
<p>Da quanto ho sopradetto, voglio inferire, che non potendo i Ragusei 
sostenersi senza negozio, non dovendosi permetter loro quello 
d'Ancona, l'agevolare ad essi quello in questa città, saria di 
minor pregiudicio; oltre che tenendo loro qui parte delle fortune, 
più circospetti procederiano verso i pubblici interessi alla Porta 
ed altrove. Alla somma sapienza di questo sapientissimo Senato 
riferisco i miei riverenti sensi, che il zelo della patria mi fa con 
ardita confidenza proferire.</p>
<p>Ho procurato il commodo e l'indennità a mercanti sudditi, con 
decoro. Fu morto da un polacco messer Girolamo Agosti mercante, in 
propria casa; il giorno stesso il reo ritenuto, fu da me constituito 
e condannato alla morte; la mattina seguente uscito dalla casa di 
Vostra Serenità fu condotto al supplizio nel mezzo della città di 
Galata di rimpetto alla casa dell'Agosti, con innumerabile concorso 
di popolo ed ammiratione delli Ambasciatori residenti; mentre una 
simile suprema autorità di esercitata giustizia nella vita di 
soggetto non suddito, nelli stati e sopra la faccia d'altro 
Principe, fu vacua d'esempio.</p>
<p>Ho ottenuta la libertà a schiavi per quanto ho potuto; essendo 
questa per le capitolazioni la più giusta, ma per li privati 
interessi la più ardua intrapresa.
Ho sostenuto con la mano di Dio, e difeso il culto della nostra 
santa Religione in Gerusalemme, ove quelli santi luoghi furono 
constituiti a tempo mio in evidente procinto di perdersi, colle vite 
di quei buoni religiosi, che perciò si ritirarono in pericolo di 
perire. Così m'è successo, in altri luoghi dell'Imperio ed in 
Costantinopoli, delle Chiese che in quel tempo stettero per cadere. 
Ho sottrati dalla pena della morte più d'una volta Religiosi ed 
altri sudditi di Vostra Serenità, alcuni innocenti, altri non senza 
colpa, come di tempo in tempo scrissi e non replico, non essendo di 
mia intenzione l'ostentar, ma il riferir, e della relazione il fine 
essendo l'utile, non l'ambizione.</p>
<p>Una sola natura di negozj trattati da me, non è mai riuscita, nè 
riuscirà, stante le cose come stanno, mercè che in essa vana 
si rende l'autorità di chi comanda, mentre è perduto il rispetto 
in chi obbedisce. Questi sono gli affari attinenti alla Barberia 
circa il castigo de' Corsari, e la ricuperazione delle prede fatte a 
sudditi di Vostra Serenità, sendo gl'uffici sempre in vano 
eseguiti; mentre a questi contrappone il Visir le vicendevoli offese 
che li vascelli di Barberia ricevono da quelli dì Vostra Serenità, 
che dissi meritate, per le continue insopportabili aggressioni loro, 
e soggiungo non aver Barbareschi capitolazione con la Repubblica, 
quasi che non fossero come sudditi dell'Imperio nella capitolazione 
con la Porta compresi, a segno che dopo le suddette deboli difese, 
il primo Visir ed altri Grandi convinti confessano aver perduta 
l'obbedienza in quelle parti, e che per ricuperarla altra forza, che 
di un comandamento del Re, fa di mestieri, com' è in effetto: 
mentre divisi quelli Regni possono dirsi non corrispondono alla 
Porta denaro, si reggono con ordini particolari, ricevono il Bassà 
più tosto perchè fra di loro una parte non superi l'altra, e per 
il pagamento delle milizie, che perchè eserciti autorità e 
comando, ma più tosto corre pericolo della vita. Feci in due tempi 
per commissione dell'Eccellenze Vostre due espedizioni in quelle 
parti di ministro del Re. La prima fu per ricuperar le genti e robbe
del preso vascello Pessebrun, al qual' oggetto espedii un Capigì in 
Tunisi ove senza più cambiò col venen la vita. La spesa fu fatta 
da me per addossarla d'ordine pubblico sopra gl'interessati 
nell'affare, nel che ho fatto la parte mia. La seconda espedizione 
commessami, fu d'un Chians ed un franco suddito di Vostra Serenità, 
per il grave eccesso della presa delle robbe tutte e della famiglia 
dell'Eccellentissimo signor Ambasciator Cornaro nel passaggio alla 
Corte di Spagna.</p>
<p>Questi subito giunti, furono fatti partir con gravi comininatorie 
d'esser posti al palo. Capitato di ritorno il franco in questa 
città, rifferì quello che non replico. Il Chiaus a Costantinopoli 
mi riportò l'istesso che allora scrissi. Così occorse alli altri 
Principi, gli Ambasciatori de' quali del continuo si querelano con 
proteste di rottura, come fece Monsieur di Marchioville Ambasciator 
di Francia ultimamente fatto partire; il qual protestò al Capitan 
Bassà, per nome del suo Re, la guerra alla Porta per il corso 
dei Barbareschi, ed il Capitan Bassà gli rispose, che di questa 
guerra il Re averia data la cura all'istessa Barberia. Così 
dissimulandosi da' Turchi la inobbedienza di quelle genti per non 
perderle affatto, ricevono in buona parte le loro offese a Principi 
Cristiani, perchè con queste resta interrotta quell'intelligenza 
che potriano seco tener in pregiudizio della Porta, e si converte in 
altrettanta avversione, della quale possono i Turchi, occorrendo, 
valersi contro la Cristianità; oltre che dai vascelli di Barberia 
restano difesi i mari del Re: perchè mentre l'Armata passa in mar 
Negro per le guerre contro i Polacchi e le incursioni de' Cosacchi, 
da loro dipendenti, l'Arcipelago (fatto ne' tempi presenti si può 
dir porto de' vascelli di Ponente in numero e qualità 
considerabile) saria corso con facile infestazione dell'isole fino 
alli Dardanelli, se li vascelli di Barberia non vi capitassero ben 
armati, e quando l'armata vien in mar Bianco servono a considerabile 
rinforzo. Concludo vano ogni altro tentativo di rifacimento, che 
quello della forza, nell'incontro dei vascelli di Barberia, e 
perciò sommamente necessario il miglior armamento de' nostri per 
scansar li pericoli, giacchè non si possono risarcir li danni; e 
sopra il tutto preservar quella parte di stato che è più esposta 
alle incursioni di costoro, che sono i mari e le isole di Levante ed 
il regno di Candia alle marine.</p>
<p>Le intelligenze de' Bei e Sanzacchi alle marine, della Morea 
particolarmente, con partecipazione delle prede, fomentano il corso 
con totale esterminio della marinarezza, nervo delle armate, e con 
diminuzione dei popoli, che per ciò rendono le isole più deboli e 
più esposte. Gli uffici del Bailo di Vostra Serenità per stornare 
le connivenze de' ministri Turcheschi con quei di Barberia, e per il 
castigo d'alcuno, sono più che necessarii. Il presente Capitan 
Bassà a mia giusta petizione levò la galea al Valapano, che di 
nuovo scorreva le acque del Zante e della Ceffalonia, se ben 
costoro, mentre non restino affatto estinti, presto si rimettono in 
grazia e sovente nel servizio del Re. Oltre il buon governo e la 
custodia di quelle parti è necessario di impedire il ricovro alle 
galee di Malta ed altri vascelli di Ponente, che corseggiano quei 
mari, mentre i Turchi molto se ne risentono per la commodità che 
lor si permette dei porti, viveri ed avvisi, senza i quali li 
nemici loro non potriano fermarsi in quelle parti, da che nascono le 
alterazioni degli animi, e nascer possono gravi disturbi e 
pregiudiciali pretesti: come di presente s'intende aver perciò il 
Capitan Bassà posto una guardia a Navarin con alquante galee, che 
causeranno pregiudiciali effetti, mentre da questi si procurerà di 
riconoscer, non senza provecchio, i vascelli di Vostra Serenità nel 
passo per Levante, e se questi per sottrarsene si teniranno più 
allargati in mare, possono correr altri pericoli, e se le nostre 
galere in quelle s'incontreranno, segua che si vuole, tutto sarà 
male: perchè battute soccomberanno con danno e poca riputazione, 
battendo potriano cagionar gravi inconvenienti.</p>
<p>Ho detto le parti che costituiscono e consolidano l'Imperio, che 
sono le forze terrestri e marittime. E perchè non con queste solo 
ma col consiglio ancora si sostentano gli Stati, avendo di questo 
tocca quella parte che ha riguardo al Governo e comando dei popoli, 
mi resta quella che mira all'intelligenza coi Principi, mediante la 
quale si rendono più sicuri li dominii in sè stessi, e più forti 
contro li loro aggressori. Con questo ultimo capo, principale e 
necessario, chiuderò la mia relazione. Supplico questo 
Eccellentissimo Senato, che a quella pesante carica mi sottopose, e 
con proprii e sapientissimi documenti in essa mi sostenne non 
infruttuoso, mi sostenghi nell'obbligo ancora di questa restante 
breve considerazione, nella quale non abuserò il tempo, nè la 
benignità, stimandole cose preziose.</p>
<p>Tiene la Porta con li Principi della loro setta varia intelligenza. 
Col Re di Persia, che è il più forte, e secondo loro, scismatico 
per le diverse interpretazioni sopra Maornetto, sono i Turchi, per 
tanti passati successi ed in particolar per la sorpresa di 
Babilonia, in aperta guerra. Questo Principe se ben non ha forze 
comparabili alle Ottomane può però col valor delle milizie e loro 
disciplina resistere far progressi considerabili. Hanno i Turchi per 
spazio d'otto anni continui procurato di ricuperar quella Piazza, ma 
con lunga esperienza sotto diversi primi Visiri, con eserciti 
innumerabili ed immensa spesa esperimentato esser inespugnabile per 
le fortificazioni fattevi dopo da Persiani nel di dentro. A quei 
confini di presente si ritrova il primo Visir con l'esercito in 
stato più tosto di difesa per le aggressioni del Persiano 
sopra Van.
Capitò a tempo mio Ambasciator di Persia per il negozio di pace e 
fu onorato e ben trattato ma insistono i Turchi nella restituzione 
di Babilonia, a che i Persiani non acconsentiranno mai, perchè 
oltre il momento della Piazza, in essa si conservano le ossa di 
Alì, che dopo Maometto riveriscono per verace commentatore delli 
sensi di quello, per li quali dissentono dai Turchi. Non si mostra 
però il Gran Signore alieno dal negozio, come tuttavia s'intese 
dalle lettere dell'Eccellentissimo Signor Bailo, averne proposta la 
consulta.
Questa guerra con Persiani è la più stimata dai Turchi come di 
forte incontro, ed alla qual con grande incomodo s'incaminano le 
milizie, perchè avanti che giungano al confine, corrono tre mesi, e 
capitando in paesi diversi si constituiscono sovente in molte 
necessità.</p>
<p>Dopo il Re di Persia vi sono i Tartari confinanti ai Persiani, a' 
quali la Porta in altri tempi, e in quelli di Usbech in particolare, 
con il fondamento di questi inferiva gran danni; dopo si frapposero 
le diffidenze.</p>
<p>Li Tartari Precopensi sono più facili ad unirsi con Turchi contro 
Polacchi e Persiani, come fecero al tempo mio.</p>
<p>Per l'istesso riguardo dei Polacchi, e per il confine ancora, 
conserva la Porta buona intelligenza col Gran Duca di Moscovia, del 
qual viddi gl'Ambasciatori, che vennero a Costantinopoli, per 
ricercar aiuti nelle mosse contro Polonia.</p>
<p>Dopo queste vi son quelle, che più tosto dir si possono 
dipendenze, che intelligenze, della Moldavia e Vallachia, con 
obbligo di contribuzione di genti in occasione di guerra alla Porta. 
La Transilvania, tutto che in essa il Principe venghi eletto dalli 
Grandi e dal Consiglio della Provincia, dipende però con annuo 
tributo dalla Porta, con quelle conseguenze, che li fatti di 
Bettelen Gastor ne' tempi andati dimostrarono.</p>
<p>Fra' Principi Cristiani, contro i quali Maometto commette una 
continua insecuzione con l'armi, e per ciò non potendo, per legge, 
la Porta conservar amicizia e intelligenza, lo fà per canon, da 
loro osservato in casi simili, come ho sopradetto. </p>
<p>Tengono in esistimazione il Pontefice, non tanto per il dominio e 
forze temporali, quanto perchè lo credono, per sovranità e 
dignità, sopra gli altri atto ad unirli contro l'Imperio.</p>
<p>Con la Casa d'Austria in generale conservano talenti di 
gelosia, esistimazione ed emulazione alla Monarchia. Tuttavia di 
presente con l'Imperatore conserva la pace, se ben da continue 
reciproche scorrerie sovente alterata. Rezep primo Visir a tempo mio 
era molto inclinato a conservarla, dicendomi, che il Re non averia 
senza provocamento rotto il giuramento di essa. Anzi che ingelosito 
questo ministro dei progressi dei Svedesi, non inclinava al loro, 
tutto che remoto, avanzamento. Dopo capitò alla Porta un 
Ambasciator del Re di Svezia, che unitamente con quello delli 
Stati ivi residente, impressero il presente primo Visir, che 
volontieri ode i loro progressi, e quando l'Imperio fosse libero da 
altre guerre, inclinerebbe a quella coll'Imperatore; quello che 
senza provocamento di presente non risolvono i Turchi di fare: 
perchè sì come una guerra all'Imperio Ottomano si rende più che 
necessaria, mentre oltre le speranze di acquisti, trattiene le 
milizie in esercizio, lontane da quegli eccessi, che l'ozio, il 
numero e la certezza della paga loro somministrano, onde serve per 
cauterio, e purga dai nocivi mali umorì, così molte volte 
difficilmente possono sostenersi; da che si deduce il verisimile, 
che non continuino quelle di Persia e di Polonia, ma una di esse si 
termini facilmente. Quale di queste due, difficile è il pronostico; 
mentre in quella i Persiani forti ed aggressori si sosteniranno 
vigorosamente con speranza di prosperi successi, stante la debolezza 
delle vicine e la diversione delle remote nemiche forze; ed in 
questa di Polonia l'assistenza della stessa persona del Re, pone la 
Maestà Sua in obbligo maggiore all'insistenza ed alle intraprese, 
che più agevoli e più accette si rendono alle milizie per il 
commodo e vicinità del confine.</p>
<p>Col Re Cattolico continuano gl'effetti d'inimicizia, scorrono le 
armate li mari reciprocamente con aggressioni e con prede regnano 
più che mai le diffidenze opportunamente nodrite. Nel tempo mio, 
non scopersi alcun negozio di tregue; ciò non ostante, con buona 
occasione, discorrendone io con Rezep, primo Visir, mi confessò li 
tentativi d'altri tempi per parte dei Spagnuoli, e le accessioni 
della Porta, ch' io dissi ed egli affermò pregiudiciali ed 
insidiose, con fine di coprirsi, e sotto il manto d'amicizia 
praticar li Stati, sovvertir li sudditi, e sopraffare l'Imperio.</p>
<p>Il Re di Francia è tenuto in confidenza, e stima, chiamato 
da loro con la parola Padissà, che vuol dire Imperatore, ed alle 
volte il nome de' Cardas, che significa fratello, tenendosi per 
tradizione le memorie di matrimonio seguito fra un Imperatore 
Ottomano e Donna Francese di buon sangue, tenuta in schiavitù. 
Denominansi tutte le nazioni Cristiane sotto nome di Franchi alla 
Porta. Si conserva la memoria delle impese Francesi in quelle parti 
e dell'istessa Città di Costantinopoli. Conoscono contrappesarsi 
dalle forze francesi quelle del Cattolico. Tengono i Turchi un 
colonnello Francese con cento dell'istessa nazione, del continuo 
pagati alla Porta. Questi con mala apparenza obbligati ad uscir alle 
guerre sono famigliari nella Casa del Signor Ambasciator di Francia, 
il quale per l'ordinario altro affare non tiene, che di protezione 
sopra la nazione ed il negozio.</p>
<p>Il Re d'Inghilterra per il quale pure risiede un Ambasciator in 
Costantinopoli, col mezzo del negozio viene conosciuto e praticato, 
mentre poderosissimi vascelli con pannine, stagni, azzali ed altro, 
sovente capitano in quella Città, senza altra relazione o maneggio 
di momento alla Porta.</p>
<p>Col Re di Polonia, che tengono per confidente ed unito con la Casa 
d'Austria, i Turchi di presente hanno rotta la pace, che sovente 
sturbano i Cosacchi alli confini, parte dei quali dipendenti da quel 
Re e difficili da contenersi in officio cagionano di presente la 
rottura. Questi a guisa d'Uscocchi già infesti alla Repubblica, ma 
in numero molto maggiore, abitando le rive e marine del fiume 
Boristene, entrano nel mar Negro con quantità di barche dette 
Saiche, e ritornano in casa senza poter essere seguitate dalle galee 
per l'angustia delle barche nella fiumana. Hanno i Turchi da alcun 
tempo in qua fabbricato galeotte più proprie all'insecuzione. 
Queste genti sono, in numero e per ordine considerabili, uscite alle 
volte con trecento saiche, penetrate nel canal del mar Nero sei 
miglia lontan da Costantinopoli. Divertiscono in questi casi 
l'Armata dal mar Bianco, e tengono le forze di mare in esercizio. I 
Tartari a quel confine frenano alle volte le mosso di questi, con le 
scorrerie nelle vicine campagne di Polonia.</p>
<p>Il Gran Duca di Toscana entra nelle istesse diffidenze del 
Cattolico appresso i Turchi; con segni d'aperta inimicizia infesta i 
mari con vascelli, galere, ed ultimamente con galeazze. Teneva 
in Saida grande confidenza con quell'Emir, che di presente resta 
debellato. Con questo Principe alcuna volta s'introducono i negozii 
di pace, li quali, conosciuti annessi a quelli del Re di Spagna, 
conservano l'istesso poco credito e inclinazione.</p>
<p>Gli Stati delli Paesi Bassi, da pochi anni in qua, per 
l'accrescimento de' negozii hanno introdotto un Ambasciator, il 
quale oltre l'assistenza alla nazione e al commercio, si maneggia e 
introduce, con insinuazioni nell'animo delli Ministri principali, 
concetti molto conferenti agli interessi de' suoi Signori, e poichè 
per lo spazio d'anni quattordici egli dimora in quelle parti ed è 
pratico della lingua e del paese, non riesce infruttuoso.</p>
<p>La religione di Malta è del continuo infesta a' Turchi, li quali 
oltre il danno, si risentono in veder che un breve scoglio che 
stimano meno di uno dei loro Sanzacati, inferisce loro tante 
molestie, osservando con mal' animi il ricetto e fomento che da 
altri Principi riceve.</p>
<p>Tiene il Re con la Serenissima Repubblica pace e ottima 
intelligenza fondata sopra le capitolazioni, coltivata con le 
assistenze dei pubblici Rappresentanti, nodrita con dimostrazioni 
cortesi e concetti proprii di stima che senza di lei non possano 
unirsi li Principi Cristiani contro la Porta. Resta in oltre 
corroborata questa Pace col negozio a Costantinopoli ed altre scale 
dell'Imperio. Quanto importi questa amicizia e buona intelligenza 
all'Eccellenze Vostre, lo dice il sito delli stati di mare 
constituito in confine con quello dell'Imperio, la frequente 
vicinanza delle comuni armate, il soccorso de' grani per l'isole del 
Levante e per la fabbrica dei biscotti, l'utilità del negozio, dal 
qual per la maggior parte si traggono li proventi delli dazii in 
questa Città e col quale s'accrescono le facoltà de' privati, che 
finalmente sono il fondo dell'avere dei Principi. La facoltà che 
tiene la Serenissima Republica con la quiete da questa parte, 
d'attender alla sicurtà dello stato in Terra ferma, senza una sì 
potente diversione anzi con rinforzo di genti suddite dell'Imperio, 
e come dianzi ho detto con dimostrazioni e dichiarazioni aperte, e 
patenti d'unione seco nelli casi estremi, nelli quali opportuni si 
rendono li estremi partiti, e con aver li mari aperti, e non 
sospetti al fine suddetto, sono termini che chiaramente le 
dimostrano il frutto e la necessità. Dall'altra parte, la potenza, 
le forze terrestri, numerose, sempre pagate e pronte ad ogni 
confine; le maritime facili a rimettersi ed aggrandirsi; il Regno di 
Candia, argine forte agli altri stati di Vostra Serenità, porta 
marittima d'Italia, antemurale della Cristianità, che del continuo 
mirato, si può dir, dal Serraglio del Re, vien conosciuto per il 
più proficuo acquisto, e per la più addattata Corona, che sopra 
tant' altre possa l'Imperator ponersi in testa. In oltre se si ha 
riguardo alle forze della Repubblica, insuficienti per sè sole a 
resister ad una mossa de' Turchi, riuscendo per esperienza dubie, 
deboli, tarde e sospette quelle di altri Principi, alcuni de' quali 
volontieri la vederiano constituita in bisogno di loro da questa 
parte, ed in ardua potente diversione dall'Italia, dove mai 
volontieri vedono la Republica sostener con le forze e col consiglio 
sè stessa e la Provincia in libertà, sono termini che fanno 
apparir, doversi questa sopra tutte le altre amicizie conservar con 
puntualità, nutrir con sincerità e confidenza, preservar con le 
dissimulazioni, e con scansar e supprimer l'occasioni di rottura 
negli accidenti, che sovente occorrono a' confini e nelle armate: 
perchè come facilmente da queste potria trarre origine una guerra, 
come occorse nel 1537, così difficile e infausto si 
renderia il fine, come li esempi delli tempi suddetti lo dimostrano; 
mentre dopo immemorabili dispendii, diffidenze, pericoli e perdite, 
la pace si concluse con volontaria capitolata consegna di stati, ed 
esborso di gran somma nell'ultima guerra del 1571, la 
perdita del Regno di Cipro fu detta vittoria, e la vittoria nel 
conflitto non ebbe il beneficio dell'uso, ma bene della 
preservazione degli altri stati di Vostre Eccellenze che molto 
maggiori possedevano nel Levante in sè stessi più forti e 
vigorosi. Ora nello stato presente delle cose pur troppo note, 
quanto fia di mestieri il scansarne l'occasioni, ed operar con tutta 
circospezione per non risentirsi da quella parte, alla somma 
sapienza di questo Eccellentissimo Senato, stimo superfluo il dirne 
più. E per ciò passerò sotto silenzio quella parte, che mira alli 
necessarii movimenti, e presidii per l'avversa fortuna, che la mala 
disposizione de' ministri, ovvero il genio degli Ambasciatori 
potesse cagionar; per lo che la pace con la Porta dove esser 
armata, o provveduta per armarsi.</p>
<p>Il negozio di Costantinopoli ed altre scale del Levante, è molto 
declinato. Le prime cause della perdita del Regno di Cipro, della 
pratica delle Indie, e del ricapito delle nazioni forastiere non 
possono rimuoversi, da che nasce, stanti le cose come stanno, la 
impossibilità del suo ritorno in pristino. Il rimedio per non 
estinguerlo, è la conservazion della navigazione, il buon armamento 
dei vascelli, la perfetta fabbrica dei panni in questa città, in 
tal caso sempre a gl'altri preferiti, e la conservazione della scala 
di Spalatro; il resto attender dal tempo e dalle congiunture. Per 
questa declinazione di negozio li Cottimi si rendono assai scarsi, e 
quello in Constantinopoli in particolare che di gran lunga non 
supplisce al pagamento dei stipendìati, mentre ridotta la maggior 
parte del negozio in Turchi ed Ebrei, che al Cottimo non vogliono 
esser sottoposti, a pochi si restringe con diminuzione continua. Se 
si facesse esigerlo di qua, più facile saria che gli Ebrei vi 
concoressero, essendo riscossa la gravezza nelli stati di Vostra 
Serenità ove non potriano ricusarla per levar le loro mercanzie. 
S'erano introdotti nelle case de' nostri mercanti giovani 
forestieri, li quali, con le corrispondenze in Germania, Fiorenza ed 
altri luoghi, introducevano il negozio proibito a sudditi di Vostra 
Serenità per le scale forastiere, con notabile pregiudizio di 
questa piazza. Oltre che in occasione di prede fatte dai Vascelli di 
Fiorenza, o altri nemici della Porta, possono le case de' nostri 
mercanti, e le fortune dei loro Maestri, ricever sinistri incontri, 
per le pretensioni che i Turchi potessero aver in esse, stante la 
coabitazione di gente forastiera, e della nazione che avesse 
commesso l'eccesso in corso. Scrissi per tanto a questo 
Eccellentissimo Senato l'uso di fresco introdotto, e mi fu commesso 
di comminar ai mercanti sudditi l'astenersene, avendone Vostre 
Eccellenze formato il decreto. Così feci col farne uscir alcuni, e 
registrar la parte nel capitolar del Bailaggio per la sua utile e 
necessaria esecuzione.</p>
<p>Vostra Serenità tiene alla Porta nel ministerio di Dragomanno li 
più sufficienti soggetti che si ritrovino in quelle parti, così 
nel parlare come nel leggere e scrivere elegantemente, e negoziare.</p>
<p>Quanto importi questo impiego è facile il comprenderlo, 
mentre alla fedeltà e talenti loro si rimettono le forme del dire 
nell'idioma Turco, ignoto al Bailo, che dall'effetto solamente ne 
conosce il frutto, senza altra previa cognizione che quella che 
l'esperienza e la divozione di questi ministri alla Serenissima 
Repubblica li somministra. Per esser aggregati in questo numero, 
alcuni nati in quelle parti, figliuoli e dipendenti da Dragomanni; 
altri di questa città con profitto si vanno disciplinando della 
lingua nella Casa di Vostra Serenità. Questi vagliono col tempo a 
rimettersi nella professione suddetta, la qual come alla Porta, ove 
questi vengono disciplinati, può mantenersi facilmente; così alle 
scale di Aleppo, Alessandria, Smirne, sovente mancano li soggetti, 
ed in Dalmazia in particolare, ove tenendo Vostra Serenità tanto 
confine, e negozio con Turchi, saria di mestieri che del continuo 
assistessero dei Dragomani, uno de' quali particolarmente tenesse la 
facoltà di leggere e scrivere, mentre sovente per l'imperizia di 
questi tali le scritture vengono maneggiate da Ebrei ed altri non 
stipendiati dalla Repubblica.</p>
<p>Ritrovai al mio arrivo alla Porta che l'Eccellentissimo Signor 
Sebastiano Venier, di presente Procuratore, sosteneva la carica con 
somma dignità e decoro dell'Eccellenze Vostre, e con quei profitti 
che furono di tempo in tempo appresi da questo Eccellentissimo 
Senato. Fui dall'Eccellenza Sua onorato quanto non meritai, se non 
in quanto dovea rinunciarmi la carica di Rappresentante la 
Serenissima Repubblica in quelle parti; carica ineguale al mio 
debole talento, che tuttavia procurai di sostenere con quel maggior 
decoro che potei nel maneggio de' negozi, ne' quali ritrovai nudrite 
le buone intelligenze e disposizioni de' Ministri grandi del 
governo, appresso i quali l'Eccellenza Sua lasciò degno concetto 
della sua virtù.</p>
<p>Ho ricevuto l'onore della successione dall'Eccellentissimo Signor 
Pietro Foscarini, opportuno potente soccorso agl'interessi di Vostre 
Eccellenze, mentre con la prudenza, costanza, desterità, 
affabilità, splendore, e con le utili conferenze in piena e 
decorosa maniera rappresenta questa Serenissima Repubblica Principe 
grande, potente, amico sincero della Porta, come Vostre Eccellenze 
in fatto conoscono, ed io in quei brevi giorni, ne' quali ebbi 
l'onore d'essergli obbligato, previdi ed esperimentai. Ricevè 
da me ogni segno d'ossequio ben osservato e decoroso nel cospetto 
degl'altri Ambasciatori. Apersi in oltre all'Eccellenza Sua tutta la 
confidenza e conferenza delle mie deboli esperienze al più compito 
segno; termine sommamente necessario a' pubblici interessi.</p>
<p>Seco capitarono a Costantinopoli gl'Illustrissimi Signori Alvise 
Paruta fu dell'Illustrissimo signor Alvise, soggetto di sodi 
talenti, degni d'impiego a pubblico profitto. Tommaso Contarini 
figliuolo dell'Illustrissimo signor Gasparo, che, con degna 
vivacità di spirito ed inclinazione, forma di buona riuscita ottime 
speranze. Andrea Valier figliuolo dell'Illustrissimo signor Giulio 
che colla intelligenza somministratagli dallo studio previene 
l'età, e con la curiosa pratica d'alieni paesi si prepara al 
migliore servizio di Vostre Eccellenze. Questi Signori con splendore 
comparsi, e con nobili maniere trattenutisi alla Porta, hanno 
illustrato i loro nomi, e decorata la Patria, onorando la persona 
mia fino in questa città.</p>
<p>Meco di qua partì Lorenzo mio Nipote, figliuolo del signor Andrea 
mio fratello, il quale dopo il corso delli studij s'è applicato a 
quelle mosse, che instituiscono a ben servire. Li disagi del cammino 
lo condussero (posso dir) dalla Patria alla sepoltura, e la mano di 
Dio lo preservò. Ritornato, si portò da sè stesso alle Corti di 
Germania, Francia ed Olanda, di dove ricevuto l'onore di servire gli 
Eccellentissimi Ambasciatori della Serenissima Republica, passò in 
Inghilterra, ritornò in Francia, dopo si condusse a Roma con le 
osservazioni proprie, necessarij decorosi dispendij, con oggetto e 
con brama di non riuscir inutile alla Patria.</p>
<p>Mio Segretario fu Messer Angelo Alessandri, ben noto a questo 
Eccellentissimo Senato, per molti utili servizj alle Corti, e alla 
Porta appresso cinque Rappresentanti Vostra Serenità. Le condizioni 
del soggetto sono appunto quelle che ricerca il ministerio, la 
modestia, la fedeltà, la diligenza, e la sufficienza, con le quali 
si rende degno della publica grazia. Per ordine di Vostre Eccellenze 
restò coll'Eccelientissimo signor mio Successor, che con 
l'esperienza stessa ne dirà l'istessa sodisfazione, che del suo 
servizio compita confesso aver io ricevuta.</p>
<p>Messer Vettor Bon fu mio Coadiutore, indefesso nello scrivere, 
ed elegante, quei buoni talenti con li quali ha adempito li 
numeri del suo servizio, dopo molti altri in altre occorrenze. Ora 
destinato alla Corte di Spagna accresce il suo merito, e col merito 
la confidenza nella grazia di Vostra Serenità, mentre potendo ella 
promettersi il frutto stesso, egli di presente spera gl'effetti 
della pubblica munificenza, che non abbandona mai chi ben serve.</p>
<p>Quanto alla persona mia, Serenissimo Principe ed Eccellentissimi 
Signori, dopo aver riferito quanto conosco e praticai degno della 
pubblica notizia, tacerò con rossore quello che non ho operato per 
deficienza di talento, assicurando questo Eccellentissimo Senato, 
che ne faccio rigorosa penitenza col dolore. Supplico dunque 
d'esserne iscusato, compatito ed assolto, con la legge che viene 
adempita dall'uso di quanto si può e dal desiderio di più poter, 
come ho fatto io in continue applicazioni, agitazioni, angustie e 
penosa cognizione de' miei fiacchi talenti per esse. Con questi ho 
procurato di eseguir gl'ordini di questo Eccellentissimo Senato, di 
tempo in tempo trasmessimi, con ogni puntualità e col risparmio di 
quella spesa, che in molte delle sopra narrate occorrenze ben 
sortite, tenevo in grande facoltà e non esercitai, avendo del 
continuo applicato l'animo alla riserva nell'ordinario dispendio per 
Vostra Serenità in quelle parti, ed in particolare nell'utilità 
delle monete, per la quale, come appar da distinto conto resone, 
Vostra Serenità resta beneficiata de ducati diecimille. Quando 
speravo di goder dopo tante fatiche necessario riposo, mi vidi, 
appena giunto, posto nell'impiego del Sindacato ed Inquisitorato nel 
Levante. E mentre in questa funzione vengono munite le debolezze mie 
dall'assistenza di due prestantissimi Senatori, soccombo al peso 
prontamente, come sempre farò in servizio della mia Patria, alla 
quale tutto devo, perchè tutto confesso aver da essa ricevuto.</p></div1></body></text></TEI.2>
