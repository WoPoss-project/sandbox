<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Ipercalisse</title>
            <author>Ugo Foscolo</author>
         </titleStmt>
         <extent>93800 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2008</date>
            <idno>bibit001412</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Prose e saggi</title>
               <title type="part">v.</title>
               <author>Foscolo, Ugo</author>
               <editor id="ed">Gavazzeni, Franco</editor>
               <editor id="ed2">Lavezzi, Gianfranca</editor>
               <editor id="ed3">Terzoli, Maria Antonietta</editor>
               <editor id="ed4">Lombardi, Elena</editor>
               <publisher>Einaudi-Gallimard</publisher>
               <pubPlace>Torino</pubPlace>
               <date>1995</date>
               
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>800</date>
         </creation>
         <langUsage>
            <language id="lat">Latino</language>
         </langUsage>
         <textClass>
            <keywords scheme="CGB">
               <term>Narrativa</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2008-04-18T00:00:00.000+02:00</date>
            <respStmt>
               <name>Maria Martinucci</name>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2008-05-20T00:00:00.000+02:00</date>
            <respStmt>
               <name>Ilenia Sabelli</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2008-07-24T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="Iulio Richardo Wortiiio Eq. Sal.">
            <head>DIDYMI CLERICI PROPHETAE MINIMI HYPERCALYPSEOS LIBER 
SINGULARIS<lb/>
*</head>
            <head>HUIUS LIBELLI DUPLEX FACTA EST EDITIO QUARUM UNA EXEMPLIS XII. 
ALTERA XCII.<lb/>
*</head>
            <head>LAUR. ALDERANUS RAINERUS I. C. IULIO RICHARDO WORTIIIO EQ. 
SAL.</head>
            <p>Auctor commentarioli de studiis moribusque Didymi, biennium abhinc Pisis editi 
libellum exiguum quem vides, Iuli, ut aliis perpaucis, sic etiam mihi permiserat exscribendum, ea 
lege, ut ne publici iuris fieret: id quod hactenus a me cautum fuerat. Erat enim periculum ne 
importunissimus quisque scriptorum novam arriperet lucri commoditatem; cum admodum constet, 
versari inter Italos mercaturam quandam iurgiorum. Quae lues Italiae principio ex aemulatione 
municipiorum, sua quorumque peculiari libertate florentium, sed armis et moderatore uno 
carentium, orta est. Deinde ubi aemulatio in discordiam paullatim degeneravit, malignitas in litteris, 
tamquam necessitas superingruentis servitutis, coaluit. Nunc demum, ab bisce praecipue 
duodeviginti annis, ex quo Britannia tua communia humani generis iura tueri se profitetur, nos 
interim nostro

<quote rend="block">
                  <lg>
                     <l>Sanguine Cyrnei luimus periuria Regis:</l>
                  </lg>
               </quote>

utrum mores servitutis litteras depravarint, an litterae servitutem, haud facile tibi dixerim. Sed cum 
Musae te raperent in Italiam, ubi adhuc ara et igne gaudent antiquo, nostrasque miserias solantur, 
aliquid etiam pro nobis apud feliciores populos intercedunt; tunc nonnullos cernere potuisti earum 
sacerdotes palam in assentationem, clam saepius in obscoena convicia, prostare ad cuiusque 
novorum dominantium utilitatem, vel ad servorum impotentem dicacitatem verniliter provolutos. At 
adulatio paucioribus grata, eoque minus fructuosa scribentibus: Mercurio benigniore reciprocantur 
lucrum ac probra, et quae magis

<quote rend="block">
                  <lg>
                     <l>Densum humeris bibit aure vulgus.</l>
                  </lg>
               </quote>
            </p>
            <p>At quod verebar, id evenit. Quidam enim de natione illa grammaticorum, quae est 
obnoxia librariorum stipendiis, cum carptim Hypercalypseos, nescio quo pacto, aliquot capita 
compilasset; paraphrasin vernaculam, prolixis explicationibus oneratam, vulgavit: tanta insuper 
virorum nomina ingenio doctrinaque praestantium insectatus est, ut legentibus difficilius sit 
stomacho temperare. Tu autem, Iuli, qui comitatem Senensium et perspectam nuper habuisti, et 
gaudes meminisse, gravius feras, interpretem atque typographum occultasse sua nomina, et 
tantummodo Senensium civium personam prae se ferentes, civitatem politiorihumanitate 
religioneque hospitalitatis sane spectatissimam, esse calumniatos: utpote Senenses apud sese 
paterentur eosdem viros lacessitum iri, quos, si adirent, honestissime amplecterentur. Quamquam in 
illa paraphrasi neque paginam, neque fortasse lineam reperies, quin Insubrem <foreign lang="grc">ἰδιωτισμόν</foreign> redoleat; 
interdum etiam Florentinitatem quaesitam: quod sane indicium Insubris grammatici est. Id non tibi, 
quem in hanc litem adigerem arbitrum, sed civibus tuis et litterarum nostrarum expertibus, 
explicabo.</p>
            <p>Gratia quaedam nativa sua sponte fluit ex ore populi Florentini: verba tamen, quamvis 
felicioris naturae, ut in scriptis niteant, exquisitam diligentiam, atque meditationem assiduam 
scriptoris desiderant. Verum nonnulli, qui in urbe Florentia et proximis civitatibus dant operam 
libris, sic scribunt, ut lingua nostra potius notha, praepostera servilisque Gallicae linguae soror, 
quam Romanae linguae primogenita filia, atque haeres locupletissima, suaeque originis iure libera 
videatur: sive quod ritu mortalium abundantiam negligentia corrumpunt; sive quod propria, 
tamquam communia cum plebe, expolire fastidiunt; aut potius quod consulere malunt lectoribus 
suetis loquentiae Francogallorum; quam, magnificis quidem titulis, philosophicam atque 
universalem concelebrant. At contra Bononienses, Mediolanenses, Veronenses in primis, quique 
alibi ferulam Orbilianam adfectant, archaismos atque deridiculos logos, a fabulatoribus ex industria 
in ludicro genere scripturae admissos, nullo discrimine sibi colligunt; persaepe etiam stribligines 
quae Davo alicui, aut Syro, aut monacho lenoni in comoedis vetustissimis ex ore profluunt; ipsa 
aliquando exscriptorum et typographorum errata, quae in primis maiorum editionibus irrepserunt. 
Igitur non ex arbitrio usus, aut aurium consensu, neque ex analogia, neque ex fecunditate ingenii, 
neque ex materiae decoro; sed ex superstitione scholastica rationem sibi sumunt atque imperium 
loquendi. Sed cum res pessima factu, optimo persaepe consilio se tueatur, istas sordes verborum in 
historiis atque in altioris generis oratione permiscere, exemplis atque lege sanxerunt: scilicet <hi rend="italic">oportere pristinas vires et germanam speciem sermom reddere; idque assequi omnino 
neminem posse, nisi in honorem revocentur innumera vocabula immerito obliterata</hi>. Nae 
lingua potius miserrimam speciem decrepitae praebeat! Lepide hos homines poeta Senensis irridet:

<quote rend="block">
                  <lg>
                     <l>
                        <foreign lang="ita">Troppo Toscano il non Toscano accusa:</foreign>
                     </l>
                  </lg>
               </quote>

cui versiculo plane Horatiano, Venusini tripodis oraculum addam; eo libentius, quod ex Didymi 
codice peculiari novissimam lectionem sum nactus (nondum a quoquam animadversam, ne a Rich. 
quidem Bentleio I; quod tamen non, hercule, miror; de aris enim et focis suis ageretur)

<quote rend="block">
                  <lg>
                     <l>Dum vitant docti vitia in contraria currunt.</l>
                  </lg>
               </quote>

Sed haec quoque vitia ex ingeniis delapsis in omne genus servitutis fluxerunt. Sic, dum alteri 
novitati, alteri antiquitati obligantur; vis illa genialis et, ut ita dicam, NOVA LIBERTAS, 
MAIORUM LEGIBUS MODERATA eo tandem amissa est, ut turbae lectorum ne vel suspicione 
quidem attingere queant, utrum Attice scripseris an more Cario:

<quote rend="block">
                  <lg>
                     <l>
                        <foreign lang="grc">Νάστης αὖ 
Καρῶν ἡγἡσατο 
βαρβαροφώνων</foreign>
                     </l>
                  </lg>
               </quote>

Nonne vides, barbariem verborum irrisui fuisse Iliacis etiam temporibus? Nostris vero haud absurde 
Pseudosenensis speraverat, dolum non posse ex indicio sermonis, nisi a paucissimis, 
deprehendi.</p>
            <p>Neque ego loquaculum istum animadversione mea dignum existimarem, nisi me ille, 
sinistra laude efferendo, eruditorum virorum (quos, ut dixi, grammaticus impudens notat) invidiae 
quam admodum reformido, devovisset. Invenit enim Didymus nescio in quorum monachorum 
bibliotheca acroama vetustum de <title>Eunuchomachia</title>, id est, de rixantis et lucrosae 
philologiae usu. Epitomen, tua gratia, Iuli, ante oculos ponam — Postquam Mercurius infans 
barbato Apollini boves furatus esset, duo Dii, licet fratres et ab Iove nati et beati, simultates 
maximas agitabant. Quocirca Patris gravissima auctoritas intercessit, et lege cautum fuit: POETAS, 
ESSE MERCATORES: ITEM MERCATORES, POETAS ESSE PROHIBETOR. POENA DOMI, 
AES ALIENUM: PUBLICA, DEDECUS ESTO. Hanc legem satis gratam Mercurio, Apollo aegre 
tulit: quippe qui divina praesensione sciebat, aliquando ditissimos, nobilissimos, fortissimos 
quosque mortalium scribendi munus dedignaturos; idcirco clientes suos, nisi mercaturae quoque 
vacarent, fore ut egestate identidem laborarent. Hac de re multae atque contentiosae disceptationes 
habitae sunt in concilio Deorum, donec Ianus ex duplici ore tanta tamque composita verba fecit, ut 
non solum et Iovi temperare legi, et Apollini obtemperare aequo animo iussis Patris persuaserit; sed 
et Martem quoque placaverit. Mars enim invitus patiebatur, poetas, rhetores atque grammaticos 
omnesque alios, qui promiscuo <emph>eruditorum</emph> nomine designantur, abstinere bello. 
Nova lex igitur lata est, per quam, cum Fato genus mortalium immortales gerat inimicitias, potentes 
et generosi, armis; servi rudes, quibus arma aut vetita sunt aut formidolosa, rudibus pugnant; servi 
autem eruditi in loco rudis' decertant instructi conviciis, nonnumquam ad internecionem, nunquam 
tamen sine aliquo emolumento. —</p>
            <p>Hos igitur, Iuli, silentio meo non effugerim. Adde, quod Pseudosensis, ut me pluribus 
certioribusque indiciis inligaret, meque adnuere suae fraudi cogeret, re et facto fidem mendacio 
conciliavit; <hi rend="italic">qui quidem fateatur, undecim tantummodo Hypercalypseos capitum 
potestatem sibi factam fuisse; quocirca haud satis exploratas habere singulas <foreign lang="grc">ἀλληγορίας</foreign>: verum, a me 
uno obtineri posse</hi>. Mihi itaque maturandum videtur, ut Hypercalypsis prodeat, tum Hebraicae 
latinitati suae restituta; tum nuda atque integra, minimeque noxia obiurgationibus commenticiis. 
Etsi vereor, ne idem ille, qui meae libellum fidei commiserat, dissensum profiteatur: tamen si quae 
venit ex necessitate, non aequa modo, sed veliustissima est excusatio: praesertim cum id quod alii 
quaestus causa egerunt; nos invidiae detestandae gratia, destruere conemur. At exemplarium non 
amplius quam CIV proelo tradidi: hac scilicet mente, ut sincera haec editio, abrepticiae versionis 
inverecundiam magis arguere, quam auctoritatem aliquam ambagibus Didymi tribuere 
videatur.</p>
            <p>Molestiam equidem magnam, mi Iuli, ac minime profuturam arbitrator suscipere illum, 
qui Hypercalypseos rationem reddere professurus sit. Etsi, et suas inesse cuique vocabulo 
significationes, easque intelligentibus pulcherrime patefieri, multi fuerint qui prorsus arbitrarentur: 
quaedam etiam exquisita anecdota, ut aiunt, coniectura colligi posse pollicerentur: alii non item; 
quinimo existimabunt aut scurram, aut aegrotum, aut furentem, et quovis modo inficetum hominem, 
iocularia fudisse. Mihi tamen de hoc tantum liquet; rationem scripturae huius, omnibus numeris, 
suo consentire consilio: quod quale sit, fortasse aliquis probabiliter dixerit; prudenter, nemo. Me 
non pudet dicere non intelligere: id non fateor solum, sed et patior facilius quam abuti opportunitate 
hariolandi; et, aut falli et fallere; aut, si quid scriptor consulto ambagibus inumbraverit, parum caute 
ac minus honeste retegere; aut cum vate desipiente desipere. Interdum enim, num vaferrimus 
mortalium sit Didymus; interdum, num amentissimus, dubito. Marcus Iovianus Rainerus Marci F. 
municeps gentilisque meus, cui, dum sub Rege Vindelicorum stipendia merebatur, aliqua cum 
Didymo familiaritas intercesserat, enodationem Hypercalypseos, rogatu meo, ab eo flagitavit: 
sphingis responsum adepti sumus. En, Iuli, infra scriptum exemplum epistolae.</p>
         </div1>
         <div1 n="M. I. Rainero Eq. Hier. Sal.">
            <head>DIDYMUS CLERICUS M. I. RAINERO EQ. HIER. SAL.</head>
            <p>Didymo quondam antiquo accidit, ut cum historiae cuidam, tamquam vanae, repugnaret, 
ipsius proferretur liber qui eam continebat: quod et mihi hodie. at illi, quod plurima scripserat: mihi, 
quod fere nihil. quando et innumerabilia, et perpaucissima sint aeque eodem fato obliviosa. 
potissimum homini qui ab ineunte virili aetate nil amplius scribendum, nil legendum decrevit. tunc, 
nescio quo anno saeculi, iuxta castra Iulia ad Morinos, omnes schedas meas centurioni familiari tuo 
dono dedi atque arbitratu. Hypercalypsin (nomen auribus meis plane novum) dictavisse non 
memini. accepi a Iacobo Annonio sacerdote innocentissimo, optimo viro, me in adolescentia 
vigilem et valentem et siccum (sum enim abstemius) vidisse portenta: mox per triduum scriptitasse. 
haec quoque non memini. sed tunc forte libellum sibyllinum scripsisse, haud inficiar: non memini: 
neque legere aveo; neque, ut expostulas, enarrare sciam, neque velim. quinetiam de suscipienda 
editione, ad Apollinem Didymoeum ire iubeo. Veritas, si modo ulla in enigmatibus inest, latet quasi 
semen quod sine offensione praesentium, sine fraude posterum floreat, vi temporis: contra, si res 
ludicra est, aetas eadem et nugas, et auctores, coniectoresque ridebit. Verum, et mortalem vaticinari, 
et quae scripserat plane oblivisci: neutrum credibile tibi fuerit: ipse id satis habeo, multa saepe 
fuisse et vera et incredibilia. Quid? Nonne fuit Didymo coeco Iuliani lethum divinitus patefactum? 
— Plura rescripsi praeter consuetudinem meam: sed hisce litteris, tamquam edicto monere 
libuit, ne quis homini propediem morituro quietem irrumpat. Aveto. scrip. Ufenae ad Ulrici Hutteni 
sepulcrum.</p>
            <p>Sed cum suo cuique vel Genio vel Fato, verum etiam libidine sit utendum, difficile factu 
erit, quin aliquis exemplum Pseudosenensis libentius imitetur quam nostrum. Quis enim de se 
confidentius non sentit? Quis ergo non sibi dictum putet versum Euripidis:

<quote rend="block">
                  <lg>
                     <l>
                        <foreign lang="grc">Μάντις γ' 
ᾂριςτος, ὅςτις 
ἐικἁζει καλῶς</foreign>
                     </l>
                  </lg>
               </quote>

quem, me invito, in libri titulo circumscriptum effigiem Didymi vides? Vel quis singula Prophetae 
minimi oracula ingenio proprio illustrata, ut singula testimonia posteritati non commendabit? Neque 
ego abnuerim, alios scire posse, quae ipse nescio: at illis prorsus assentior, qui stultam scientiam 
quae sapientia caruerit existimant:

<quote rend="block">
                  <lg>
                     <l>Rarus enim ferme sensus communis in ILLA</l>
                     <l>DOCTRINA.</l>
                  </lg>
               </quote>

Igitur, nisi religio mihi esset quidquam de autographo mutare in locum inscriptionis a Graeco 
Tragico sumptae, sententiam Latini Comici sapientissimam surrogarem:

<quote rend="block">
                  <lg>
                     <l>Scin scite quod scis, proin tu sileas scitius,</l>
                     <l>te id sciscere inscitissime?</l>
                  </lg>
               </quote>

Fortasse hoc quaesito eiusdem litterae concursu Comicus carpit Euripidem, Sophoclem, aliosque 
gravissimos poetarum, quibus interdum haec verborum schemata in deliciis erant: ut illud 
Ennianum

<quote rend="block">
                  <lg>
                     <l>O Tite tute Tati tibi tanta tyranne tulisti.</l>
                  </lg>
               </quote>

His antiqui rhetores patrocinantur; haec recentiores mirantur; haec quis ausit dicere repudianda? 
tantummodo a doctissimis viris verecunde petere ausim, ut verba Comici vetusti amplectantur; nec 
sententiam aspernentur; scilicet: — Quisquis garrule promit omnia vel quae optima didicit, 
stultissime res suas gerit. Caveant praesertim Hypercalypseos interpretes, ne adimpleatur in iis 
verbum Prophetae minimi: <hi rend="italic">Ignorantiam asinorum potiorem esse stultitia 
doctorum</hi>.</p>
            <p>Atqui non sum inscius (tametsi venalia atque invidiosa commenta defuerint) rem mihi 
asperrimam fore cum illis, quibus satius est probro affici, quam omnino non nominari; qui quidem 
non in alterius, sed in sui offensionem aenigmata excipient: quorum hominum tria genera novi. 
Unum genus est eorum qui aliquantula bona fama non carent, at augendae impatientia miserrimae 
anguntur: insidias quotidie pavent; hostes undique venire cernunt; quidquid anili suspicione 
perviderint, pro comperto habent; queruntur sese insontes ac de re litteraria optime meritos, 
calumniis peti; ad Maecenatem confugiunt; cognitionem ab Augusto institutam de famosis libellis 
recolendam reposcunt; principis severitatem sollicitant; auxilia ephemeridum sibi adiungunt, et ad 
aequitatem humani generis provocant: scilicet orbi terrarum maximum fore ex detrimento rei 
litterariae periculum. Alterum genus est eorum quibus, cum neutram famam assequi possent, 
quietem alienam movere magna merces videtur: belli caussas anquirunt, arripiunt; nec spes ulla 
victoriae; at pacem metuunt: non tam sibi prodesse quam aliis obesse malunt. Tertium genus est 
eorum quibus famosa sunt nomina, pudor attritus; nobilitari se audacia ac dedecore student; neque 
suamet ipsi probra reticere vel dicere quidquam pensi habent, dummodo aliquo pacto innotescant. 
Nam ut mortales qui a libidine laudis exagitantur, praeclara saepe, tamenetsi vana luctuosaque 
humano generi, facinora moliuntur, ubi opes, fortuna atque ingenii vis adsint; sic alii qui his rebus 
omnibus indigent, eademque ebrietate tument, nil adeo ridiculum, nil abiectum, nil foedum 
excogitare possunt, quod statim non experiantur. Itaque doctissimus, et interdum (pace tua dixerim) 
elegantissimus poetarum finxit laudem more Bacchantis quatientem thyrsum:

<quote rend="block">
                  <lg>
                     <l>Percussit thyrso Laudis spes magna meum cor.</l>
                  </lg>
               </quote>
            </p>
            <p>Igitur ex cathedra clamitabunt, Hypercalypsin temere atque maligne in trivia iactam 
fuisse quasi semen rixarum: quas nihilominus alacri mente amplectentur. Tum me cavillari; causari; 
in ius rapere; consistere litem; lege privata me interrogare; eversorem dicere rei litterariae, hostem 
patriae; principis perduellionem me iudicandum: denique editorem aeque ut Hypercalypseos 
scriptorem capite damnandos; typographum ac librarios magna pecunia multandos; lectores igni et 
aqua prohibendos. At si praetor de accusatione cognosceret, lex illa Iustiniani Imp. sanctissima: <hi rend="italic">Si quis agens intentione sua plus complexus fuerit quam ad eum pertineat</hi>, satis 
praesidii mihi esset. Sed discrimen erit,

<quote rend="block">
                  <lg>
                     <l>Iudice, QUEM NOSTI, populo: qui stultus honores</l>
                     <l part="I">saepe dat indignis: —</l>
                     <l part="F">quem, nisi fuste coerces,</l>
                     <l>urgueris turba circum te stante, miserque</l>
                     <l part="I">rumperis et latras:</l>
                  </lg>
               </quote>

a quo iras et verba viri doctissimi mutuantur. Irarum telis, ex conscientia innocentiae, satis viriliter 
obviam eam: verba tamen (postquam perlegi Eunuchomachiae dialogum) magnae mihi formidini 
sunt. Itaque si quid erraverim, inire poenitentiam non recuso; praelia deprecor: obnoxium me 
praebeo; et pacem, aut saltem inducias, oblatis vectigalibus, opto:

<quote rend="block">
                  <lg>
                     <l>Pars mihi pacis erit dextram tetigisse tyrannis.</l>
                  </lg>
               </quote>

Quod si illi paci, vel gloriosae, turpissimas rixas praetulerint; ego malim mutus condemnari, quam 
loquaciter triumphare. Chrysippus ille, quem Cicero vaferrimum, versutissimum, callidissimum 
Stoicorum, appellat, cum nequiret frangere captiosos academiae soritas , aliud argumentum 
dialecticum excogitavit quod vocabat <foreign lang="grc">τοagr;ν 
ἡσυχάζοντα 
λόγον</foreign>: videlicet, dum alii verbis insistunt, quiescendum.</p>
            <p>Neque ego intercedam pro Didymo, quem tantae suavitatis hominem novi, ut ne 
hostibus quidem suis gaudia iniquae ultionis invideat: praeterea rerum humanarum adeo 
incuriosum, ut nesciret qua tempestate, vel qua de re, vel quorum populorum armis, bella aetatis 
nostrae perpetua agerentur; neque Regum nomina nosceret; neque cuius sub ditione provinciae 
Europaeae essent: neque horologio aut kalendario uteretur: horas, dies, menses, saeculi annos non 
numerabat. Videant quoque viri eruditi, ne defunctum hominem adoriantur: nam post litteras illas 
quas M. I. Rainero Didymus scripsit, mortuus an vivus, quidve eo factum sit, adhuc quaero.</p>
            <p>Ceterum, ne plura de Didymo ex me sciteris, reperies ad calcem libelli commentariolum 
olim Italice editum quem initio epistolae memoravi t. Addam esse penes me codices autographos 
duo, quorum alter est inscriptus: <foreign lang="grc">Υπομνημάτων 
βιβλία πέντε,</foreign> id est (ut scriptor 
commentarioli interpretatur) <hi rend="italic">libri memoriales quinque, de vita sua</hi>; quos 
Didymus stilo Graeco–Alexandrino, nescio qua mente, serio tamen, perscripsit; et aliquando 
edere, versione sive latina sive italica adiecta, in animo mihi est: alter, qui a scriptore commentarioli 
appellatur: <foreign lang="ita">Itinerario a' confini della repubblica letteraria</foreign>, titulo 
caret; hanc modo praefert ex Phaedro inscriptionem:

<quote rend="block">
                  <lg>
                     <l>Ioculare tibi videtur et sane leve:</l>
                     <l>dum nihil habemus maius, calamo ludimus</l>
                  </lg>
               </quote>

at edendum non arbitror. Interdum satis urbane iocari Didymum in itinerario video; aliquando haud 
inscite nugari; saepius tamen discinctum ludere et pueriliter ineptire: qui etiam testetur vidisse se in 
abditas partes aedium academiae cuiusdam, legem in pila ahenea maioribus incisam litteris; sic:

<quote rend="block">
                  <p>Q. F. F. S. NEMINIVE. FRAUDI. SCRIPTURAS. QUASQUE. ANTIQUITUS. SIVE. 
ANTIQUO. SERMONE. VEL. CHARTIS. TRIBUS. SCRIPTAS. PROFERUNTO. SUMTUOSE. 
EDUNTO. OPTUMATI. SIVE. DEXTERO. SIVE. SINISTRO. QUOIQUE. DECORAE. 
GRATAEVE. SINT. DICANTO. PRAEFATIONE. MAXUME. LATINA. MINUME. 
LACONICA. MAGNIFACIUNTO. IN QUA. PLERA. TAMENETSI. NEQUE. HILUM. 
ATTINENT. DISSERUNTO. GRAECORUM. ROMANORUMQ. CARMINA. SINGULA. BINA. 
TRINA. PLERA. EX. SANCTUARIO. INDICUM RECITANTO. VARIA. INAUDITA. 
LECTIONE. RENOVATA ITEMQ. ALIQUOT. LINGUARUM. OMNIUM. VOCABULA. EX 
THESAURIS</p>
                  <space type="stacco narrativo"/>
                  <p rend="centre">SANCTIO</p>
                  <space type="stacco narrativo"/>
                  <p>OLLIS. QUI. HUIUSCE. LEGIS. ERGO. SEMEL. PARUERINT GRADUS. PRIMUS. 
ADSCENSUS. AD. CATHEDRAM. ESTO. OLLOS. QUI. ITERUM. MAGISTROS. HABENTO. 
QUOS. TERTIO HANY. APPELLANTO. SI. QUIS. SECUS. FAXIT. SPORTULAE 
MINUUNTOR. CRIMEN. VIOLATAE. REI. LITTERARIAE.</p>
                  <p>ESTO</p>
               </quote>
            </p>
            <p>Atque ego, quamquam hoc editoris pensum, instantibus fatis, invitissimo mihi obtigit; 
nihilominus conatus sum exsequi non nisi rite: scilicet, non ex lege fortasse a Didymo ficta, verum 
ex perpetuo Eruditorum consensu, qui, ut lex, valet: non enim tam nescire, quam insolenter 
capessere litteras pro dedecore habent. Itaque, ne communia philologiae iura videar migrare, scripsi 
ad te, Iuli Rich. Wortbi, epistolam; latinam, fortasse parum; verbosam, satis: in qua ne ratio ulla 
editionis Hypercalypseos te aliosve lateret, multa et varia complexus sum. En quoque libellum haud 
invenustis typis exscriptum, iisdemque illis exornatum figuris in manuscripto delineatis: bas 
praeterea curas adhibui, ut tibi omnium amantissimo elegantiarum, atque bibliothecis amicorum 
munusculum typographicum concinnarem. Vale. Scrib. Pisis. Kalend. Quinct. MDCCCXV.</p>
         </div1>
         <div1 n="Didymi Hypercalypseos">
            <head>DIDYMI HYPERCALYPSEOS</head>
            <div2 n="Caput primum">
               <head>CAPUT PRIMUM</head>
               <p>1. Visio Didymi clerici super Hieromomum monachum.</p>
               <p>2. Et factum est ut Hieromomus nondum diaconus scriberet diaria in adyto templi de 
rege, grege, lege et prophetis: Et spiritus eius obediebat pecuniae.</p>
               <p>3. Gaudebat quoque funeribus et exsequiis villicorum: Et cum orphani et viduae non 
haberent cereum propter sepulturam consanguineorum, Hieromomus minabatur eis verbum 
Domini:</p>
               <p>4. Vae villici! quomodo receditis ab oratione sanctorum? Ferte vinum, et triticum, et 
obolos eleemosynae ne sacerdos contaminetur in luctu: Nisi sacerdos et clericus precati fuerint pro 
defunctis vestris, diabolus devorabit eos in gehenna ignis.</p>
               <p>5. Et ego Didymus recordatus sum verbum Dei: Vae vobis, scribae et 
pharisaeihypocritae: quia comeditis domos viduarum orationes longas orantes.</p>
               <p>6. Propterea recessi a via Hieromomi: et tantummodo scribebam diaria cum eo.</p>
            </div2>
            <div2 n="Caput secundum">
               <head>CAPUT SECUNDUM</head>
               <p>1. Et factum est ut in undevigesimo anno, in sexto mense, in tertia mensis a baptismate 
meo, in die dominica, hora prima ante vesperas, contremeret arbor, et vidi visionem:</p>
               <p>2. In terram transmigrationis Haramheorum, secus flumen civitatis Firzah, in agro qui 
dicitur Ptomotaphion: quod viri Haramhei interpretantur, sepulcretum quadrupedum.</p>
               <p>3. Ego natus ad collem cyparissorum , loquar omnia quae vidi in visione et quae audivi 
in praesepia.</p>
               <p>4. Qui audit, inquirat: et qui non habet oculos, quiescat in verba mea.</p>
               <p>5. Et cum discumberem subter ficum, inhians labiis meis, si forte ventus qui agitabat 
ficum demitteret fructus in os meum: silentium stetit circum animam meam, et calor laxaverat mihi 
nervos et artus: erat enim mensis ficorum.</p>
               <p>6. Et aures meae audiverunt tonitrua in somnio: et ictus quasi grandinis percutiebant 
mihi nasum.</p>
               <p>7. Ego autem expergefactus prae dolore nasi aperui oculos, et terror invasit in ossa mea: 
arbor enim concutiebatur veluti per procellam, et coelum erat sine procella.</p>
               <p>8. Et ficus acerbiores percutiebant mihi nasum: et lac eorum manabat amarius felle et 
absynthio: ficus autem maturiores pendebant ramis.</p>
               <p>9. Cogitans cogitavi quod diabolus sederet in arbore, ut scriptum est per poetas in 
carminibus gentium et in libris metamorphoseon.</p>
               <p>10. Et cum surrexissem vidi virum iuvenem militarem cum acinace et galea et crista, 
habentem manu sinistra cornu venatoris: dextera autem concutiebat truncum magnum ficus.</p>
               <p>11. Et dixi: Apage Satan: et pedes mei currebant procul ab arbore, currebant veluti super 
renes equorum.</p>
               <p>12. Tunc Sonitus terroris conversus paullatim in vocem hominis, clamavit: Sta: Ego 
autem cecidiin faciem meam et audivi vocem clamantis: Sta super pedes tuos et loquar tecum. Ego 
interim cum surrexissem currebam procul a voce.</p>
               <p>13. Iterum vox appellans me nomine meo, et nomine patris mei, et nomine atavi mei, 
prosequebatur me: vir militaris currebat calceatus ocreis, et calcaribus ferreis: et sonus acinacis in 
vagina ferrea currentis super silices implevit frigore suras meas dum ingrederer praesepe bubulci 
contubernalis mei ad fugiendum terrorem inferni.</p>
               <p>14. Et ecce ante oculos meos sedens super manipulum foeni cum calatho in manibus 
anicula quaedam quae vocabatur Margarita.</p>
               <p>15. Vir autem militaris stans ad ianuam praesepis clangebat corno clangore turmarum in 
die proelii.</p>
            </div2>
            <div2 n="Caput tertium">
               <head>CAPUT TERTIUM</head>
               <p>1. Signum quod factum est Didymo clerico ab anicula Margarita cum vir militaris 
clangore cornu arceret omnes animas puerorum lascivorum et filiarum agri a ianua praesepis.</p>
               <p>2. Boves bubulci, cum tuba sonaret, timuerunt lanium et ploraverunt multo mugitu: Vis 
taurorum percutiebat cornibus praesepe, et virga generationis eorum extendebatur in ira: Agni 
lactentes currebant ad matres, et matres et agni stipabant ad invicem sese prae pavore: Et equi 
aratoris hinnitu inhiabant pugnam: Et sues grunnientes cursabant undique perterriti per praesepe: 
Canis autem pastoris longo eiulatu dixit omen triste. At anicula Margarita orabat sine pavore mentis 
ad Dominum.</p>
               <p>3. Et cum viderem fortitudinem et fidem aniculae amplexus sum eam: et plorans velut 
infans clamavi Aa Aa.</p>
               <p>4. Et cum tertio aperuissem os meum ad clamandum Aa, anicula illa posuit in gutture 
meo dulcedinem ficus quem unum habebat in calatho.</p>
               <p>5. Et comedi ficum: et factus est in ore meo, sicut mel, dulcis.</p>
               <p>6. Illa autem porrexit ante me calathum vacuum. Et vir militaris dixit ad me: Si 
plantaveris vineam et fructetum venter tuus quiescet, et cogitationes tuae sanabuntur.</p>
               <p>7. Fac ut calathus iste quem ego do tibi impleatur sudore et labore tuo' in nomine 
Dei.</p>
               <p>8. Quid enim resupinus expectas ventum et procellam ut deiiciant fructus in os tuum? 
somnus et mors deprehendent animam tuam.</p>
            </div2>
            <div2 n="Caput quartum">
               <head>CAPUT QUARTUM</head>
               <p>1. Posthaec exorsus est iterum clangor cornu viri militaris, et audivi vocem illius: stabat 
enim ad ostium praesepis.</p>
               <p>2. Verumtamen melior est somnus quam fraus: melior est mors vitae quam malum 
nomen et ignominia: optimum autem manducare panem opera manuum tuarum et vigilare in labore 
bono.</p>
               <p>3. Expergiscere, Didyme, expergiscere: convertere oculos ad lumina coeli, et ad 
Dominum qui creavit coelum et terram, et hominem ut desiderio coeli operaretur terram.</p>
               <p>4. Scriptum est: Paululum dormies, paululum dormitabis, paululum conseres manus tuas 
ut dormias: et veniet ad te quasi viator egestas, et vituperium quasi vir armatus.</p>
               <p>5. Et ecce tu captas viaticum insipientiae et desidiae et scandali: scribis enim 
ephemeridas adversus fratres tuos quaerens lucrum in adulatione et calumnia.</p>
               <p>6. Tu es clericus: quid ergo diaria cum clericis? Doce parvulos orationem quam didicisti 
in tabernaculo sancto: lege tibi et agricolis parabolas veritatis:</p>
               <p>7. Quia Deus diligit parvulos 6 et pusillos et pauperes: reddet ergo tibi bonum secundum 
caritatem tuam erga eos.</p>
               <p>8. Evangeliza pauperibus orationem dominicalem: ut petant in quiete mentis et in sudore 
frontis panem quotidianum:</p>
               <p>9. Ut in patientia cordis discant dimittere debitum debitoribus praedivitibus qui non 
reddunt operario mercedem:</p>
               <p>10. Ut, cum leges, greges, reges filiorum Adam evertentur, subvertentur, revertentur 
super faciem terrae, agricolae et operarii adorantes clament: Fiat voluntas Dei sicut in coelo et in 
terra.</p>
               <p>11. Sic pro labore iusto habebis panem et pacem in domo cordis tui.</p>
               <p>12. Cave praesertim ne scribas diaria: melior est somnus quam fraus: melior est mors 
vitae quam malum nomen et ignominia.</p>
               <p>13. Memoria scriptorum omnium ephemeridum in compositione adsentationis et 
obiurgationis fiet opus sterquilinii.</p>
            </div2>
            <div2 n="Caput quintum">
               <head>CAPUT QUINTUM</head>
               <p>1. Onus Hieromomi.</p>
               <p>2. Et vox viri militaris increpabat ultro: Homo homo de colle cyparissorum, fili Raphael 
filii Seraphim, scio opera tua, et adsentationem ad captandos improbos, et iurgia tua in prophetas, et 
insidias in animam meam2: tu es vivus et mortuus.</p>
               <p>3. Sed quia odisti opera Hieromomi adversus viduas, remitto tibi peccata.</p>
               <p>4. Revertere a via tua pessima: leges enim cum coecis, et scribes cum sycophanta: et 
tempus irae prope est.</p>
               <p>5. Hieromomus fiet monachus et sacerdos in urbe transmigrationis Gallorum Senonum 
ad Austrum Alpis Penninae.</p>
               <p>6. Et accinctus diploide impudentiae, docebit pueros doctrinas quas ne ipse quidem 
didicerat.</p>
               <p>7. Et fiet apostata: ut confiteantur omnes quod scriptum est per sapientem: Homo 
apostata, vir inutilis; graditur ore perverso; annuit oculis; terit pede; digito loquitur; pravo corde 
machinatur malum; omni tempore iurgia seminat: huic extemplo venit perditio sua.</p>
               <p>8. Ideo Hieromomus scribet diaria ad iniiciendum ignem inter stipulas civitatis quam 
manus Dei liberavit ab eversione et perditione licentiae.</p>
               <p>9. Et replebitur maledictione populi sui: et sumens malitiam suam et atramentarium et 
baculum viatoris exulabit per gentes alienas, donec veniet in terra fertili, ubi sedet Babylo minima, 
ad populum epulantem, de quo vaticinatus est Iacob:</p>
               <p>10. Asinus fortis accubans inter terminos: vidit requiem quod esset bona, et terra quod 
optima, et supposuit humerum suum ad portandum, factusque est serviens tributis.</p>
               <p>11. Ibi coluber devorans infantem interfectus est a malo cydonio agricolae: et malum 
cydonium conterritum a lilio: lilium autem avulsum ab induperatore monacho cuius filii et 
abnepotes tenebant terram illam sub tributo per satrapas:</p>
               <p>12. Mox Deus dominus exercituum dedit Viraginem principem populi: sicarii, publicani, 
et lenones moechati sunt eam, et facta est meretrix.</p>
               <p>13. Et Vultur prae se ferens vexillum Aquilae venit et dixit pullo suo: Ego dominus: tu 
autem princeps populi huius; et dabo tibi alas Leonis; et cornu unum Tauri bellicosi; et Piscatoris 
litora: verumtamen tu contemne prophetas, quia ego multitudine stultorum sapientiam prophetarum 
obruam.</p>
               <p>14. Principio Deus induit fortitudine ensem pulli; et mentem eius iustitia; et cor eius 
misericordia: et pulchritudo et castitas osculatae sunt in thalamo suo: et vidit virgines et matronas 
versantes rosas in lectulo filiorum suorum.</p>
               <p>15. Deinde res nimis prosperae et adulatores, et Synagoga Doctorum, et Senatus 
Parasitarum inflaverunt animam suam, et in ebrietate gloriae suae reiecit prophetam; vocavitque 
Synagogam Doctorum, et Senatum Parasitarum, et dixit ad eos verba Baruch:</p>
               <p>16. Ecce misimus ad vos pecunias, de quibus emite holocautomata et thus, et facite 
manna, et veneramini Nabuchodonosor trium Babylonum, et me Baltassar filium eius: magnificate 
bellipotentem:</p>
               <p>17. Ut omnes populi sileant sub umbra Nabuchodonosor: vos autem cantabitis eum sub 
umbra mea, ut serviatis mihi et servis meis multis diebus, et inveniatis gratiam in conspectu meo 
semper.</p>
               <p>18. Et dedit Hieromomo grabatum et ferulam, et constituit eum paedagogum Chaldaeum 
epheborum atrii regis.</p>
            </div2>
            <div2 n="Caput sextum">
               <head>CAPUT SEXTUM</head>
               <p>1. Onus Hieromomi.</p>
               <p>2. Dixit spiritus Dei vivi: Necesse est ut veniant scandala.</p>
               <p>3. Tradidit ergo Satanae scribas et paedagogos et anus poetrias libidinosas ut 
scandalizent.</p>
               <p>4. Haec dixit vir militaris ad me: Gallus homo i satiabitur fructibus terrae pinguis, et 
vociferabitur:</p>
               <p>5. Obliviscimini linguae patrum vestrorum quia profert inania: loquimini linguam meam 
quae habet verba sapientiae, et cantat mirabiliter in orchestra.</p>
               <p>6. Tunc et Hieromomus bibet vinum in convivio Eden satrapae, et una cum Gallo 
vociferabitur: Expuam fel e iecore meo super facies filiorum populi ad sanandos oculos eorum, quia 
prophetae excoecaverunt civitatem.</p>
               <p>7. Cives autem boni dicent Hieromomo: Extendis linguam tuam quasi arcum mendacii et 
non veritatis:</p>
               <p>8. Comede et bibe in paupertate tua sub rege prodigo, et superpone digitum ori tuo : ne 
lictores equestres adducant te in castrum civitatis paludosae usque ad mortem.</p>
               <p>9. Sed aures Hieromomi non erunt audientes verbo patientiae: et iterum subsannabit 
prophetas iustos terrae pinguis, ubi sedet Babylo minima.</p>
               <p>10. Cives autem dicent iterum: Hieromome presbyter; exue vestes amatorias iuvenum, et 
indue te indumento nigro levitico:</p>
               <p>11. Abiura sacrilegium adulterium et simoniam: mitte calamum sycophantae: tolle 
librum psalmorum, et cum sacerdotibus et populo dic canticum in templo Dei ad exoptandam 
pacem urbis , libertatem civium, et gloriam principis:</p>
               <p>12. Noli, tu sacerdos, magnificare clades triumphales: minus enim a Domino Deo 
petimus regem bellipotentem; magis vero sapientipotentem:</p>
               <p>13. Scriptum est: Tu es sacerdos in aeternum 6.</p>
            </div2>
            <div2 n="Caput septimum">
               <head>CAPUT SEPTIMUM</head>
               <p>1. Onus Hieromomi.</p>
               <p>2. Audi, Didyme, quia cives boni facient tertio verba patientiae Hieromomo: filiusque 
Vulturis praetendet alas suas super eum.</p>
               <p>3. Apostata autem obduratur in praevaricatione; nec habebit ultra medicinam: et cum 
tertio non audiet, et Vultur repulsus fuerit in nido ignominiae, onus ultionis corruet adversus 
eum.</p>
               <p>4. Lictores equestres ligabunt manus eius in pollicibus ferreis, et circumdabunt eum 
vinculis.</p>
               <p>5. Bibliopolae pro redemtione nummorum quos dederant ei ut scriberet cum atramento 
sycophantae ad liniendam libidinem improborum, venundabunt verromercatoribus 
papyrophylacium Hieromomi.</p>
               <p>6. Lectores ephemeridum execrabuntur eum in amaritudine quia crediderunt mendacio, 
et persecuti sunt veritatem.</p>
               <p>7. Ille recordatus dierum felicitatis suae, petet auxilium; et participes quoque sui 
recedent ab eo.</p>
               <p>8. Phlyrias histrio, filius Benach; et Ghoes poeta, filius Horos; et Psoriona ludimagister, 
filius Pbthoniae; et Agyrtes bibliopola, filius Bethon:</p>
               <p>9. Et alia genimina Mammonae quorum frons est attrita et cor non est carneum:</p>
               <p>10. Qui dictabant diaria Hieromomo, et instaurabant eum testem fornicationis calumniae 
in prophetas vivos, et in reges mortuos:</p>
               <p>11. Et prandebant cum illo agnum pinguem de grege, et vitulos Vaccae Pastoris 
boni:</p>
               <p>12. Dicebantque Hieromomo: Affer vinum et bibemus: Et in crapula et ebrietate 
amplectebantur invicem clamantes: Pax: et non erat pax.</p>
               <p>13. Tu ergo despice eos: neve convivia illorum adeas: quia manducant panem 
pollutum.</p>
               <p>14. Neque sermones illorum audies: quia falsiloqui, et subversores, et irritatores sunt, et 
spiritus oris eorum multiplex.</p>
               <p>15. Neque protuleris eloquium coram eis: quia increduli, invidi, delatores, et 
exasperantes.</p>
               <p>16. Quam ob rem, illis audientibus, pone signaculum labiis tuis: praestolator intellectus 
sui venundabit veritatem, et mercenarius animae suae tradet animam fratris sui.</p>
               <p>17. Iidem ergo omnes exprobrantes calamitatem Hieromomo, apponent peccata sua 
super eum.</p>
               <p>18. Unusquisque autem in abscondito cordis sui obdurabit cogitationes suas in 
impietate.</p>
               <p>19. Diu silet enim conscientia in praecordiis impiorum: conscientia impiorum leo 
dormiens.</p>
               <p>20. Scriptum est: Iniquitas surrexit in virga crudelitatis: sed crudelitas, sero quamvis, 
sibi flagellum.</p>
               <p>21. Ideo dum lictores equestres adducent Hieromomum in castrum civitatis paludosae 
usque ad mortem:</p>
               <p>22. Ghoes, et Psoriona, et Phlyrias, et Agyrtes filius Bethon prosequentur eum iacentem 
in compedibus super plaustrum, et canent tuba: Io.</p>
               <p>23. Et fricabunt faciem eius urtica ut discat erubescere.</p>
               <p>24. Tria tantum; Ara, Aratrum, et Arbor patibuli, filiis Adam opus sunt: unus vero 
inverecundis hominibus paedagogus optimus; Carnifex.</p>
            </div2>
            <div2 n="Caput octavum">
               <head>CAPUT OCTAVUM</head>
               <p>1. Gladius quem vidit Didymus clericus.</p>
               <p>2. Silentium circumstetit et tenebrae factae sunt in praesepia: vesperascebat enim 
dies.</p>
               <p>3. Et audivi vocem dicentem: Sume calathum et accede. Et sumsi calatbum et dixi: Ubi 
es?</p>
               <p>4. Et vir militaris evaginavit acinacem clamans: Sequere lumen fortitudinis.</p>
               <p>5. Et vidi acinacem coruscantem nudum: et cecidi ad pedes eius tamquam mortuus.</p>
               <p>6. Et apprehendit me in cincinno tonsurae meae: et adduxit me ad flumen urbis Firzah in 
aggere quirespiciebat ad aquilonem, ubi est sepulcretum quadrupedum.</p>
               <p>7. Minae turbinis possidebant terram: et stellae retraxerant lumen: nox solitaria 
gradiebatur in circuitu sepulcreti: et in cursu aquarum tonitrua.</p>
               <p>8. Gladius autem viri militaris, in aspectu aeris candentis, frangebat noctem.</p>
               <p>9. Et ex utraque parte chalybis, velut stellae magnitudinis minimae, praefulgebant literae 
duodecim:</p>
               <p>10. Ex parte una, literae sex: EST EST: ex parte altera, literae sex: NON NON.</p>
            </div2>
            <div2 n="Caput nonum">
               <head>CAPUT NONUM</head>
               <p>1. Verbum super anum poetriam.</p>
               <p>2. Et ecce similitudo mulieris nudae, annorum sexaginta: quae, quasi vulpis sitiens 
praedam per solitudinem, explorabat undique penetralia fovearum quadrupedum; et sub lumine 
aeris tenebrescentis veniebat,</p>
               <p>3. Distorquens oculos, intuitu procaci, dentibus fractis, mammis attritis, femore foedo 
proluvie, ventre praegrandi, cruribus valgis:</p>
               <p>4. In capite eius calvitium: et nesciebat consistere pedibus.</p>
               <p>5. Et habebat manu sinistra calamum.</p>
               <p>6. Et effodiebat morticina quadrupedum: congregabatque putredines conglutinans eas in 
ore suo.</p>
               <p>7. Et expuebat conglutinatum: et coagulatum est in atramento scriptoris.</p>
               <p>8. Post haec quatiens colubrum rubrum immanem, percutiebat manu dextera nates suas 
magno cachinno;
	9. Et continuo oculi mulieris sexagenariae insaniebant libidine.</p>
               <p>10. Et inhorruerunt pili carnis meae.</p>
            </div2>
            <div2 n="Caput decimum">
               <head>CAPUT DECIMUM</head>
               <p>1. Mors Hieromomi.</p>
               <p>2. Et ecce eunuchus quidam, ludimagister, nomine Philippus: homo spurius de terra 
transmigrationis Haramheorum.</p>
               <p>3. Gradiens incessu anseris: et conspicilli equitabant nasum eius: erat enim varus et 
lippus.</p>
               <p>4. Tenebatque ligonem vespillonis: et semitae eius erant involutae ambiguitate et 
caligine: quem cum conspexisset lamia clamavit currens obviam ei:</p>
               <p>5. Ecce coagulavi secundum praeceptum Psorionae atramentum calamo suo et fratrum 
suorum.</p>
               <p>6. Opus perfeci: veni et inebriemur amplexibus donec illucescat dies.</p>
               <p>7. Eunuchus respondens ait: Anna soror Calamoboa, Hieromomus cinaedus tuus 
mortuus est nudiustertius in vinculis et blasphemia.</p>
               <p>8. Phlyrias et Ghoes, et Psoriona filius Phthoniae, et Agyrtes filius Bethon, moechi tui, 
venient ad sepeliendum eum in Ptomotaphio: iidem enim exhumaverunt corpus eius de loco sancto 
ubi Synagoga Doctorum sepeliverant eum.</p>
               <p>9. Et ecce hic ego fossor sepulturae rursum.</p>
               <p>10. Et cum audivisset haec verba, poetria pererrabat ad similitudinem canis foetae 
lustrans tenebras et sepulcra:</p>
               <p>11. Et eiulabat valde dicens: Venena latentia in putredine, et morticina pestifera:</p>
               <p>12. Date mihi virus ad occidendos in convivio Ghoes, et Psorionam et Phlyriam, et 
omnes Apostolos eorum Iscariotes Hieromomi mei:</p>
               <p>13. Stillate atramentum et scribam alphabeto flammeo maledictionem aeternam: 
optimates enim urbis crediderunt mihi:</p>
               <p>14. Et sicut acuebam calumnias adversus maritos meos: et excoecavi Iustitiam calamo, 
et aperui aures suas lacrymis meis: Et e sacramento germinavit condemnatio mnocentium:</p>
               <p>15. Sic scribam in libro imprecationem et iuramentum et vae ad perdendos etiam 
nocentes:</p>
               <p>16. Quoniam participes et proditores cinaedi mei vivi, persecutores etiam facti sunt 
mortuo.</p>
               <p>17. Et bacchabor in Synagoga Doctorum, et in templo, et in emporio populi nuda:</p>
               <p>18. Conspicite me populi omnes quia etiam vestimenta mea tandem abominantur 
me.</p>
               <p>19. Cognoscite immunditiam meam quam texi indumento virginis:</p>
               <p>20. Numerate super frontem femoris mei oscula Phlyriae, et Agyrtes, et Ghoes, et 
Psorionae inquilini domus meae.</p>
               <p>21. Confitebor omnia facinora mea et fornicationes, et calumnias, et infanticidia; 
quoniam adulteri mei, adiutores mei hypocritae, exultant in amaritudine luctus mei: et sepulcrum 
Hieromomi erutum est manibus eorum.</p>
               <p>22. Corripite ergo me fune et igne et forcipe dummodo excrucientur adulteri mei 
mecum: et dulcificabo amaritudinem meam opprobrio adulterorum meorum, et consolabor in 
inferno.</p>
            </div2>
            <div2 n="Caput undecimum">
               <head>CAPUT UNDECIMUM</head>
               <p>1. Post haec mulier sexagenaria tinxit calamum atramento conglutinato in ore suo.</p>
               <p>2. Et scripsit super convexum femoris sui multitudinem adulterorum suorum, numero 
arabico: nomina autem eorum litera Haramhea:</p>
               <p>3. Et numerus et nomen convertebantur in ulcus: et nares meae abominatae sunt 
foetorem.</p>
               <p>4. Et dum lamia illa eiularet, vidi lacertum viridem contorquentem sese ex ore suo: 
habebat enim lacertum pro lingua.</p>
               <p>5. Et ex ore lacerti spicula mille: et in omni spiculo sulphur, et virus, et sanguis.</p>
               <p>6. Eunuchus interea Philippus effodiebat foveam ligone.</p>
               <p>7. Sedens autem fessus super aggerem glebae foveae deposuit ligonem in femore suo: et 
conserens manus suas, et emittens vocem tintinnabuli obtusi, dixit mulieri:</p>
               <p>8. Audi, Anna Calamoboa: Synagoga Doctorum ne scandalizarent plebem et ecclesiam 
sepelierunt corpus Hieromomi in circuitu dormitionis fidelium:</p>
               <p>9. Pavor autem viatoris vespertini obtulit hesterna nocte oculo suo similitudinem 
Hieromomi egredientis e tumulo, evertentis cruces defunctorum in pace.</p>
               <p>10. Et simulacra eorum in aspectu legionis columbarum timentium accipitrem orabant 
gementes ad Deum: <hi rend="italic">Inimicus animae nostrae exterrens ossa pacifica</hi>.</p>
               <p>11. Audi Anna, et parce mihi; quia conturbatio super conturbationem, et auditus super 
auditum i: etenim inhabitantes apud locum religionis audivere vocem Hieromomi:</p>
               <p>12. Clamabat enim ab inferis: Fili Horos, fili Bethon, fili Phthoniae, fili Benach: et vos 
omnes qui tractabatis consilium mecum:</p>
               <p>13. Ad quid dereliquistis solum in proelio?</p>
               <p>14. Eia depellite prophetas de nido vitae; umbra mea autem evertet reliquias eorum, et 
ossa eorum ludibria aquilonis:</p>
               <p>15. Ne viventes in posterum commemorent virtutes eorum super tumulos, et lugeant 
eos.</p>
               <p>16. Cives igitur qui audiverunt haec, reaedificaverunt hodie oriente sole sepulcra 
fidelium: et instauraverunt cruces super ea, et maledixerunt Hieromomo.</p>
               <p>17. Postea irruerunt adversus Ghoes et poetas; et adversus Phlyrias et scurras; et 
adversus Psorionam et ludimagistros; et adversus Agyrtem et bibliopolas, et genus omne scriptorum 
ephemeridum.</p>
               <p>18. Et adversus Synagogam Doctorum.</p>
               <p>19. Et etiam adversus me, quamvis custodiam vocemin faucibus meis, ne obstruantur in 
convivio Eden principis Parasitarum: quia esurio.</p>
               <p>20. Neque calamum tinxi in atramentario, neque chirographum dedi typographo: quia 
paveo.</p>
               <p>21. Verbum meum invisibile iactum in praecordia aurium irrisoris divitis: et cum 
germinaverit zizania de semine meo in ore alieno, ego dicam: Non novi.</p>
               <p>22. Ego ergo recogitans consilium, dixi in concilio adulteris tuis: effodiamus cito corpus 
Hieromomi; sepeliemus illud in Ptomotaphio.</p>
               <p>23. Futurum est enim ut locus sanctus sit in aeternum acies pugnae inter umbram 
Hieromomi et umbras fidelium.</p>
               <p>24. Sicut dictum est per poetam: <hi rend="italic">Curae non ipsa in morte 
relinquunt</hi>.</p>
               <p>25. Nam ubi rursus Hieromomus vocaverit vos ab inferis, revelans opera vestra, furor 
populi et lapides corruent m nos omnes.</p>
            </div2>
            <div2 n="Caput duodecimum">
               <head>CAPUT DUODECIMUM</head>
               <p>1. Funus Hieromomi.</p>
               <p>2. Et vir militaris dixit ad me: Convertere Didyme ad plagam orientis, et vide: Et 
continuo facta est lux lurida in circuitu aeris.</p>
               <p>3. Et vidi et ecce ibi sexcenta millia alarum vespertilionum micantia sulphure accenso, et 
supernatantia per fluenta fluminis.</p>
               <p>4. Et supervecta alis properabat ad nos cymba nuda velis et remis.</p>
               <p>5. Et in cymba similitudines virorum sex, et feretrum.</p>
               <p>6. Et cum adpropinquassent ligaverunt cymbam ad truncum arbuti in aggere.</p>
               <p>7. Et primus egressus de cymba homo pusillus qui vescebatur spongiis et glycyrrhiza: 
hic Agyrtes filius Bethon.</p>
               <p>8. Habebatque super humerum corbem voluminum, et in manibus cymbalum: et 
festinabat clamans loquaciter:</p>
               <p>9. Ecce aromata mea, aere alieno magni parta ad comburenda ossa Hieromomi.</p>
               <p>10. Secundum autem egredientem de cymba vidi hominem loquaciorem, capite tecto 
caliendro de pelle simiae; et larva personae in manibus eius; et alebatur cicadis: hic Phlyrias filius 
Benach.</p>
               <p>11. Tertius veniens oculis et lacertis excoriatis, manducans apes et expuens aculeos in os 
hominum concinnabat verba achaica, et in labiis eius murmur loiolitae; et in manibus eius radices 
verborum: bic Psoriona filius Phthoniae.</p>
               <p>12. Et vidi in fronte huius scriptos' cum fuco auripigmenti numeros arabicos undecim 
19876543210.</p>
               <p>13. Et cum adpropinquaret ad fulgorem gladii viri militaris, ecce numeri decem priores 
facti evanidi: numerus autem postremus <emph>zero</emph> factus grandior in medio frontis.</p>
               <p>14. Quartus autem egrediens intuitu tristi, manducans limaces et expuens salivam 
clamabat: Colligite argentum meum: Et commixta salivae exibant cornua limacis: hic Ghoes filius 
Horos.</p>
               <p>15. Et posuit super aggerem vasum plenum papyris carminum: et cum spiritus venti 
rapuisset carmina et obtulisset illa omnia ante oculos meos:</p>
               <p>16. Ego Didymus legens vidi: PRO LEGE, IN LEGEM: PRO REGE, IN REGEM: PRO 
GREGE, IN GREGEM.</p>
               <p>17. Interea ille canebat carmina cum tumultu: et discordia personabat in cantico lirae 
suae:</p>
               <p>18. Cumque dixisset carmen, circumspectans undique insidias'et aemulos, praetendebat 
palmam dexterae suae ad eleemosynam, veluti caecus in vestibulo templi.</p>
               <p>19. Sequebatur eos quattuor pygmaeus quidam anagnostes: et frons eius velut tabula et 
caries; vescebatur enim tineis librorum; clamabatque voce ranarum: Miserere:</p>
               <p>20. Et cum homo quartus proximus ei, plecteret illum valde crudeliter plectro lirae suae, 
anagnostes respondebat: Amen.</p>
               <p>2I. Hic schismaticus est, et sine nomine.</p>
               <p>22. Postremus autem et indutus vellere verris decoriati egressus est de cymba gigas: 
altitudinis quinque cubitorum et palmi:</p>
               <p>23. Vorans reliquias coenae magnae coenaculi filiorum Carnificis Sancti:</p>
               <p>24. Et ruminabat epulas velut Bos: et eructabat eas clamans:</p>
               <p>25. Unus ego omnia scio quae vos omnes nescitis: nam Iudas Iscariotes qui tradidit 
Filium hominis in osculo sancto erat de stirpe David. David enim rufus erat'.</p>
               <p>26. Tunc Vir militaris dixit ad me: Gigas ille indutus vellere verris nescit quod populi 
sciunt: etenim ipse quoque tradidit magistrum suum Synagogae Doctorum: Baltassar deceptus a 
Synagoga dedit quinque millia aureorum pretium proditionis, et constituit gigantem magistrum 
magistrorum.</p>
               <p>27. Hi sunt viri sex quos ego Didymus vidi egredientes de cymba.</p>
            </div2>
            <div2 n="Caput decimum tertium">
               <head>CAPUT DECIMUM TERTIUM</head>
               <p>1. Et gigas ille erat sandapilarius: et deposuit feretrum prope foveam defossam ab 
eunucho.</p>
               <p>2. Et cum subvertisset sandapilam ad eiiciendum cadaver, agnovi Hieromomum olim 
monachum, et lacrymae obortae sunt in oculis meis, et palpebrae meae caligavere.</p>
               <p>3. Recordatus sum enim dierum innocentiae meae, et lusus pueritiae nostrae: et omnes 
cogitationes meae fractae sunt statim formidine mortis aeternae.</p>
               <p>4. Et velavi manibus oculos meos ne forte vir militaris conspiceret veritatem adflictionis 
meae:</p>
               <p>3. Ille scrutans praecordia mea dixit: Initium virtutis misericordia: scriptum est: Iusti 
omnes misericordes sunt; et Deus custos misericordiae:</p>
               <p>6. Et si hi omnes qui stant coram te minati fuerint animae tuae, miserere eorum:</p>
               <p>7. Et ubi omnes homines timeant eos, terebit eos tribulatio, et conscientia, sero quamvis, 
vallabit eos.</p>
               <p>8. Inter haec filius Bethon instaurabat rogum de voluminibus corbis.</p>
               <p>9. Mulier sexagenaria assumpsit planctum super cadaver:</p>
               <p>10. Phlyrias autem cantabat iuxta eam voce meretricia cantiones melicas poetae exsecti: 
plorabatque lacrymis comoedi.</p>
               <p>11. Later iacebat in Ptomotaphio, et gigas coelavit in eo unguibus effigiem Hieromomi, 
atque epitaphium quod per alpha et beta pygmaeus anagnostes scripserat: sic:

<quote rend="block">
                     <lg>
                        <l>
                           <foreign lang="grc">ΤΑΦΟΣ. ΑΡΑΣ. 
ΙΕΡΟΝ
ΚΥΝΑΛΩΠΗΞ. 
ΙΕΡΟΜΩΜΟΣ. ΚΕΙΤΑΙ
ΝΕΚΡΟΣ. ΔΑΚΝΕΙ. 
ΦΕΥΤΕ</foreign>
                        </l>
                     </lg>
                  </quote>
               </p>
               <p>12. Pygmaeus ne forte alii conspicerent quae scripserat, sedit super laterem: et illudens 
illis locutus est sibi:<foreign lang="grc">Ἀλωπηκίζειν 
προagr;ς αagr;λώπηκα</foreign>.</p>
               <p>13. Et vir militaris, respondens illi, dixit ad me: <foreign lang="grc">Ὄφισ, εἰ μηagr; φάγοι 
ὄφιν, δράκον 
οὐγενησεται</foreign>.</p>
            </div2>
            <div2 n="Caput decimum quartum">
               <head>CAPUT DECIMUM QUARTUM</head>
               <p>1. Eunuchomachia. Exorta est enim rabies aemulationis inter Psorionam et Ghoes: alter 
enim malebat Hieromomum laudare pro rostris: alter vero cantare in strepitu lirae epicedium.</p>
               <p>2. Psoriona autem clamabat: Audi Ghoes; quia Nabuchodonosor rex trium Babylonum 
constituit me doctorem Synagogae suae minimae: quisquis igitur respuerit scripta mea, maiestatis 
reus erit; quippe qui subarguet ignorantiae Nabuchodonosor regem, qui me constituit doctorem.</p>
               <p>3. Ghoes autem clamabat: Sile, fili Phthoniae; quia orationes tuae ambulant pedetentim; 
carmina vero mea pennis volucribus volant: idcirco Nabuchodonosor rex constituit me praeconem 
nominis sui, ut confiteantur eum populi omnes: quisquis igitur antefert orationes suas pedestres 
cantionibus meis, antefert gloriam suam gloriae Nabuchodonosor regis: tu ergo maiestatis reus 
eris.</p>
               <p>4. Haec ego Didymus audivi in visione argumenta incredibiliter vera l: futurum est 
itaque ut tradantur laudata posteritati per hebdomadas Polygraphi.</p>
               <p>5. Tunc interim in Ptomotaphio invidia et livor antiquus exarsere in furore novo inter 
Psorionam et Ghoes:</p>
               <p>6. Et iurgia et minae et execrationes, et recriminationes scelerum: et Ghoes exprobrabat 
furta Psorionae; et Psoriona exprobrabat Ghoes lenocinia: et petebantur calumniis ad invicem.</p>
               <p>7. Et Ghoes adiunxerat sibi auxilium Agyrtes: Psoriona vero auxilium Phlyriae 
histrionis.</p>
               <p>8. Gigas percutiebat alapis tum Ghoes et Agyrtem; tum Psorionam et Phlyriam.</p>
               <p>9. Pygmaeus sedens seorsum, altero oculo plorans, deprecabatur rixam: altero vero 
sobridens, exhilarabat hypocrisiam cordis sui.</p>
               <p>10. Et Anna Calamoboa dum osculabatur proeliantes, vulnerabat eos omnes dentibus 
suis venenatis.</p>
               <p>11. Et oriebatur rursum disputatio maligna, de lege, rege, grege: et in disputatione 
crimina maiestatis, et sanguis sine ense: saxa autem et ossa quadrupedum ministrabant arma.</p>
               <p>12. Eunuchus interea Philippus exterritus fugiebat passibus anseris: meditabatur adire 
convivium Eden satrapae Pharisaei Doctoris Maximi: is enim ciebat Eunuchomachias, ut rideret 
Doctores rixantes, quibus tamen Pharisaeus iste Maximus praeerat.</p>
               <p>13. Et sepulcretum versum est in tabernam ardelionum.</p>
               <p>14. Et factus est terraemotus magnus.</p>
               <p>15. Et scissa est fragore horribili terra: et similitudo asini decoriati exsurgens de tumulo 
cursabat undique:</p>
               <p>16. Et ruditus eius longior eheu centum virorum bellatorum morientium.</p>
               <p>17. Et cum spiritus asini, me praesente, transiret, perterrita sunt omnia ossa mea.</p>
               <p>18. Rudor interim redactus est in cantilenam Synagogitae legentis ex cathedra sua.</p>
            </div2>
            <div2 n="Caput decimum quintum">
               <head>CAPUT DECIMUM QUINTUM</head>
               <p>1. Querimonia asini.</p>
               <p>2. Loquente asino, viri omnes et eunuchus et mulier tacebant: et deambulante illo, 
stabant.</p>
               <p>3. Haec locutus est asinus:</p>
               <p>4. Patres mei et fratres mei, et equi et muli necessarii mei, et boves et oves aliique filii 
terrae noti mei:</p>
               <p>5. Confecti labore, senio et tabe servitutis emortui sunt: et ad terram parentem nostram 
reversi, ubi pax.</p>
               <p>6. Vos autem humanae belluae quod praeter omnes creaturas animalium habetis 
loquelam et manum, exactores et carnifices nostri facti estis:</p>
               <p>7. Qui non reputatis vos filios terrae sicuti et nos, et affectatis viam coeli: sorduimus 
ergo coram vobis.</p>
               <p>8. Concedite saltem nobis domum terrae: domum maternam atque pacificam omnibus in 
aeternum.</p>
               <p>9. Quare conturbatis requiem nostram et in solitudine mortis nostrae vigilatis?
	10. Scilicet congeries putredinis asinorum et boum videtur vobis cathedra digna 
sapientiae:</p>
               <p>11. Vos enim, sicut audivi in lumine vitae meae, transvolatis nubes et luminaria 
firmamenti et Solem et septem moenia coelorum: Et oculo carneo, et cerebro carneo, et corde 
carneo, iudicatis Sanctum sanctorum in excelsioribus excelsi.</p>
               <p>12. Verumtamen audivi etiam sapientes vestros dum portarem onus decimae et primitias 
villici mei ad ostium altaris:</p>
               <p>13. Confitebantur enim haec tria in volumine sancto: Homo nihil habet iumento amplius: 
Unus interitus est hominis et iumentorum, et aequa utriusque conditio: Quis novit si spiritus 
filiorum Adam ascendat sursum, et si spiritus iumentorum descendat deorsum?</p>
               <p>14. Nos vero novimus duo munera quae seiungunt vos a nobis et superbire vos faciunt, 
esse munera aerumnae: loquela facit vos loquaces, falsiloquos, delatores; in manibus gladius et 
calamus:</p>
               <p>15. In ore vestro, fel; in manibus, sanguis: egetis ergo lege, quam fornicamini; et rege, 
quem adulamini; et vos estis grex devoratus aut devorans.</p>
               <p>16. Nunc fons calumniarum vobis est: an lex sit ante regem et gregem; vel an rex sit ante 
gregem et legem; vel an grex sit ante legem et regem:</p>
               <p>17. At ubi veritas? nonne dixistis scripta vestra esse aromata aere alieno magni parta ad 
comburenda ossa hominis? nonne venter vester devorat veritatem? nonne in statera praeponderat 
aurum?</p>
               <p>18. Sed veritas ex ore meo quia ego asinus et mortuus.</p>
               <p>19. Grex, est populus; lex, est canis vigilans; rex, est pastor: ergo rex primus et ante 
omnia, quia sine pastore neque canis neque pecus; praeterea habet baculum. Sed vulpes sunt inter 
pecora; et vos vulpes estis: nunc dicite in corde vestro: Ignorantia potior est stultitia; asinus novit 
nos.</p>
               <p>20. Neque ego arguerem aenigmata vestra dummodo quiescerem cum fratribus meis: sed 
nunc vos coinquinatis reliquias nostras cadavere inimico.</p>
               <p>21. Frater vester Hieromomus filius olim fuit agri huius.</p>
               <p>22. Et cum carnifices nostri venirent ad mactandos nos per cultrum et malleum, 
Hieromomus puer laniabat nos longa morte:</p>
               <p>23. Et excoriavit me senem et claudicantem admodum vivum cum scalpro librario, ad 
quaestum pecuniae: nolo ergo carnificem meum inquilinum esse domus meae sempiternae.</p>
               <p>24. Vobis itaque nullus exitus de loco isto, quin prius sepeliatis in ventre vestro cadaver 
Hieromomi.</p>
               <p>25. Saturamini carnibus fratris vestri' antequam fames deprehendat vos, et mors visibilis 
sternat corpora vestra convivia ferarum.</p>
            </div2>
            <div2 n="Caput decimum sextum">
               <head>CAPUT DECIMUM SEXTUM</head>
               <p>1. Sepultura Hieromomi.</p>
               <p>2. Et factus est terrae motus maior: et scissa est terra rursus; et similitudo asini reversa in 
habitaculo suo.</p>
               <p>3. Et lumen sulphuris accensi alarum vespertilionum vertebatur in fumum; et 
multiplicatae sunt tenebrae: et ventus rugiens arefecit gramina Ptomotaphii: et undae fluminis 
equitabant per tumulos.</p>
               <p>4. Et quattuor viri et pygmaeus et gigas et eunuchus et anus clamabant eiulatu teterrimo: 
Vae:</p>
               <p>5. Et cum vae hominum vox vulpis et lupae et canis foetae, et ranarum sexcentarum: et 
bubo et bufo et noctua et upupa, lugubri et funereo singultu: et chersydrorum, chelydrorum sibila, 
iaculorum, cenchrium, amphisbaenarum, aspidum, basiliscorum, parearum, et totius progeniei 
viperarum.</p>
               <p>6. Homines autem quaerebant cymbam in aggere, et cursabant palpantes tenebras: 
cymba vero nabat per aequor Tyrrhenum procul ab aggere.</p>
               <p>7. Et ecce legio corvorum super corpus Hieromomi: et omnia reptilia et animantia 
immunda cum eis.</p>
               <p>8. Clamavitque eunuchus: Esurio: Fratres viri, adimpleatur verbum asini, antequam 
animalia coeli, amnis, et terrae devorent coenam nostram, et mors visibilis epuletur nos omnes in 
Ptomotaphio.</p>
               <p>9. Timentes igitur filii hominis minas spiritus asini, comedebant carnes fratris 
putrefactas.</p>
               <p>10. Vir militaris exhorruit epulas sceleratas et dixit: Attende. Cucurritque cum gladio et 
cornu in medio convivii:</p>
               <p>11. Et ad fulgorem gladii, vidi Hieromomi carnes statim consumptas: et belluae 
rapiebant sibi ossa arida.</p>
               <p>12. Vidi sex homines et poetriam et eunuchum madentes a vertice capitis usque ad 
plantas pedum sanguine bullienti, et lambentes sanguinem linguis ad potum:</p>
               <p>13. Cumque vir militaris vibraret acinacem ad iugulandos eos, retraxit gladium, et 
abstinuit a caede, clamans voce magna:</p>
               <p>14. Non ego ultor iniquitatum quas iniqui perficiunt super iniquos; et calix irae nondum 
superfluens:</p>
               <p>15. Vivite nunc omnes a quibus ego aliquando immolatus fuero: tu autem, terra, ne 
operias sanguinem meum ante ultionem.</p>
               <p>16. Et adposuit cornu labiis suis, et sepulcretum desolatum est a multitudine illa: et 
restituit ensem vaginae suae, et obtenebratus est aer, et silentium et umbrae steterunt circum 
animam meam.</p>
            </div2>
            <div2 n="Caput decimum septimum">
               <head>CAPUT DECIMUM SEPTIMUM</head>
               <p>1. Nuditas trium Babylonum.</p>
               <p>2. Et cum mansissem una cum viro iuveni militari in solitudine obscuritatis, agnovi 
punctum medium noctis per duodecim ictus campanae turris urbis Firzah.</p>
               <p>3. Et audivi voces commotionis magnae discurrentes per nubes coelorum sicut tonitrua: 
et tendebant ad alam sinistram Aquilonis, dicentes:</p>
               <p>4. Babylo maxima, quia quaesivisti veritatem et invenisti et pervertisti eam, furiosa, in 
impietate libidinum populi tui; si sanguis effusus a te et per te refluxerit super te, fiet in te lacus 
sanguinis profundus altitudinis moenium tuorum, et latus latitudinis ter millia passum a Meridie ad 
septem Triones, et longus longitudinis sex millia passuum ab ortu ad occasum: Vae civitas! propter 
te veritas facta est execrabilis: ostendam gentibus nuditatem tuam; non recedet a te rapina.</p>
               <p>5. Et voces commotionis conversae sunt retrorsum quasi fulmina repercussa: et 
properabant ad plagam intra Solis ortum et Austrum, dicentes:</p>
               <p>6. Babylo perpetua, quia aperti sunt coeli et missa fuit lux super te; tu autem, vaferrima, 
super pulchritudinem collium tuorum offudisti nebulam commodam pastoribus tuis ut devorent 
greges alienos et tuos; et principes tui, septi obscuritate, in muneribus iudicant, et sacerdotes tui 
docent in mercede, et prophetae tui divinant in pecunia, dicentes: Numquid non lux in medio 
nostrum? Vae civitas! lumen habes divinum, et obtenebras id umbris terrae: ostendam gentibus 
nuditatem tuam; non recedet a te rapina.</p>
               <p>7. Repente voces flexerunt cursus tonitruum ad plagam intra Solis occasum et 
Aquilonem, dicentes:</p>
               <p>8. Babylo minima, quia stupida neque invenisti neque quaesivisti vias veritatis; sed 
aperuisti aures tuas ut satiarentur mendacio; obserasti oculos tuos ne cernerent lucem; et lingua tua 
promta in ebrietate, et mens tua lenta propter pinguedinem miscuerunt adulationem et iurgia; neque 
secernis iustos ab impiis, vel cives ab alienis; Vae civitas! piscina calumniarum, et invidiae 
dilaceratione plena: ostendam nuditatem tuam; non recedet a te rapina.</p>
               <p>9. Nunc gloriare et laetare, Babylo dives, in nuditate trium Babylonum: ad te quoque 
perveniet calix; inebriaberis atque nudaberis.</p>
               <p>10. Cum autem voces conticuissent, ego quidem stans admirabar: et sciscitatus sum a 
viro militari quid praenuntiarent; neque audivi responsum.</p>
               <p>11. Ille enim sedens in terra plorabat abunde, in desperatione: et lacrymae suae 
manabant tacitae quasi pluvia verna matutina quae fallit oculos aratoris.</p>
               <p>12. Propterea ego quoque sedens in terra iuxta eum non loquebar ei verbum: 
animadvertebam enim fletum suum esse sine consolatione.</p>
            </div2>
            <div2 n="Caput decimum octavum">
               <head>CAPUT DECIMUM OCTAVUM</head>
               <p>1. Verba novissima.</p>
               <p>2. Cum autem pertransisset dimidium primum noctis, et dimidium dimidii secundi, vir 
militaris adsurgens, statuit me super pedes meos;</p>
               <p>3. Ut faceret mihi verba novissima: neque ego quibam cernere eum per opaca noctis; 
verumtamen accepiin corde meo vocem eius.</p>
               <p>4. Et loquebatur ad me: Cum redieris ad collem cyparissorum, et plantaveris vineam et 
fructetum' ut impleas calathum labore tuo:</p>
               <p>5. Revertere in urbem tuam, et vaticinare visionem quam vidisti: neque posces 
eleemosynam, neque accipies mercedem ab homine ullo: scriptum est: Ignis devorabit tabernacula 
eorum qui munera libenter accipiunt.</p>
               <p>6. Ego autem recordatus ludibria prophetarum, clamavi dicens: Ecce omnia vidit oculus 
meus, et audivit auris mea, et intellexi singula:</p>
               <p>7. Concutit artus meus tremor: contritum est cor meum, et in cogitationibus meis 
sanitas.</p>
               <p>8. Pusillus sum tamen et insipiens et adolescens et pauper et clericus: ideo irridebunt me 
multi; et si quis inclinaverit aures ad me, quaeret signum.</p>
               <p>9. Respondit ille: Scriptum est: Lampas contemta apud cogitationes potentium parata ad 
tempus statutum. Requirentibus signum, signum sit fortitudo tua in paupertate.</p>
               <p>10. Verumtamen ure ephemerides et volumina paedagogiae monachorum qui 
abutebantur pueritia tua: vade ad sacerdotem ecclesiae tuae paternae, et accipies VOLUMEN 
UNICUM in quo prophetabis, et non fies contemtibilis.</p>
               <p>11. Igitur cum redieris in urbem aperi VOLUMEN, et dic Synagogae Doctorum: In 
antiquis est sapientia; audite quod dictum est antiquis:</p>
               <p>12. Congregatio hypocritarum sterilis in vaniloquio: utinam taceretis, et videremini esse 
sapientes.</p>
               <p>13. Deinde interroga Senatum Parasitarum qui aedificant sibi domos. Ubi est litura quam 
linistis?</p>
               <p>14. Scriptum est enim: Erumpere faciam spiritum tempestatum, et imbrem inundantem, 
et perniciem hiemis ab Aquilone; et destruam parietem quem reges liniunt absque temperamento, et 
revelabitur fundamentum inane.</p>
               <p>15. Propterea manus puerorum lascivorum diruet extemplo fastigium domus vestrae, et 
eiicient vos de sedibus vestris, et clamabunt: Non est domus; et qui modo aedificabant, non 
sunt.</p>
               <p>16. Deinde dic praedivitibus: Quando alieni capient exercitum civitatis vestrae, et 
ingredientur portas eius, et super fratres vestros mittent sortes:</p>
               <p>17. Nolite, confisi opibus vestris, laetari in die paupertatis fratrum vestrorum, neque 
magnificare os vestrum in die angustiae: Divites sumus et locupletati a patribus nostris, et nullius 
egemus.</p>
               <p>18. Suadeo vos emere aliquantulum caritatis et verecundiae, et animadvertetis vos esse 
cives eiusdem miserae civitatis, et in vinculis et in opprobrio sicut et alii habitant civitatem; at 
abiectio vestra, propter opes vestras splendidior.</p>
               <p>19. Quia vos estis aurei et argentei similes Diis idololatriae, qui dum caderent nesciebant 
consurgere; et cum superveniet vastatio, spoliati fueritis a potentiore: nonne bestiae agri meliores 
sunt vobis, quae possunt aut fuga aut furore prodesse sibi in die proelii?</p>
               <p>20. Deinde in alios qui sedent in tabernis, et sub porticibus platearum potantes, 
vociferantes, reprobantes omnia, exprobrantes omnibus, mitte sagittas asperrimas LIBRI:</p>
               <p>21. Vos estis nubes aqua carentes; arbores emarcidae, ventis omnibus circumactae, 
infrugiferae; undae maris efferatae, fallaces; lebetes bullientes et despumantes dedecora; aves 
excoecatae, clangentes quae alis errantibus quaerunt escam per caliginem tempestatum:</p>
               <p>22. Murmuratores queruli: in libidinibus vestris incedentes; quorum os eructat 
praetumida; multa minantes, nihil perficientes; dominationem iustam reiicientes; dignitatem quam 
timetis, probris secretis exagitatis: quaeque non nostis vituperatis:</p>
               <p>23. Inermes, inertes, flagitatis redemtionem ab alienis; libertatem poscitis, et irritabitis 
plebem ad seditionem; regem desideratis, et adulamini, utilitatis vestrae gratia, tyrannidem:</p>
               <p>24. Virtutem quaeritis et omnia recta pervertitis; qui neque scitis vulnerare hostes gladio, 
sed neque non calumniari victori: contradictione peribitis.</p>
               <p>25. Deinde et aliis, qui disserentes in concilio tenebrarum, praeclara moliuntur, dic 
tantum: Nil praeclarum in tenebris.</p>
               <p>26. Deinde illis omnibus qui cubantes in lectulis suis somniant somnium de universali 
felicitate filiorum Adam in terris, et expectant libertatem civitatis ab aequitate potentium, abrumpe 
somnum et spem, et dic unicuique:</p>
               <p>27. Novi te neque frigidum esse neque fervidum: utinam frigidus esses aut fervidus: 
itaque quoniam tepidus es, futurum est ut te evomam ex ore meo.</p>
               <p>28. Deinde praenuntia civibus optimis perpetuitatem antiquae et hodiernae captivitatis; 
et lege illis omnibus LIBRUM:</p>
               <p>29. Habeo adversus vos pauca; quia nimium laetati estis in spe redemtionis et gloriae: 
nunc estote animaequiores: nam reges terrae sedebunt loquentes adversus nos; servi autem 
excercebimur in iustificationibus: verumtamen in desperatione rerum unusquisque sibi dicat: 
Accingar zona fortitudinis, et patiens silebo.</p>
               <p>30. Vade quoque ad seniores Ecclesiae ut a te sciant multos extare Hieromomos in arca 
salutis: videant ergo ne fiat arca naufraga; eo quod sustinet, et quidem multos, apostatas, pharisaeos, 
et Simonis magi discipulos inhiantes aurum morientis, inquisitiones et sanguinem:</p>
               <p>31. Et in superliminaria aedium ubi satrapae novi aliquando congregabuntur, excribe de 
LIBRO: Eiicite adulatores, et exibit calumnia cum eis; eiicite delatores, et coniuratio quiescet; 
eiicite derisores, et cessabunt simultates et contumeliae.</p>
               <p>32. Haec dices denique plebi: Sudor thesaurus innocentiae. Et cum plebs clamaverit, 
compesce clamores; et si nudaverit gladios, accipe eos in sanguine tuo antequam convertat eos 
adversus civitatem.</p>
               <p>33. Post haec perge usque ad altitudinem iugi maximi Alpis mediae: et cum lustraveris 
oculis tuis universam terram patrum nostrorum, aperi rursus VOLUMEN:</p>
               <p>34. Assume luctum lacrymarum insolabilium et lege; exarata sunt enim in LIBRO omnia 
quae fuere, sunt, fient; quaeque adimpleta sunt in praeteritum, et adimplebuntur in posterum. Lege 
ergo super terram patrum nostrorum:</p>
               <p>35. Egressum est nomen tuum in gentes propter speciem tuam: et habens fiduciam in 
decore tuo, exposuisti fornicationem tuam omni transeunti, ut eius fieres.</p>
               <p>36. Et tulisti filios tuos et immolasti eos adulteris alienis: numquid parva est fornicatio 
tua?</p>
               <p>37. Et aedificasti tibi lupanar in omnibus civitatibus tuis: ad omne caput viae, ab 
umbilico usque ad sepes montium tuorum et ad duo maria tua, sustulisti signum prostitutionis tuae, 
et abominabilem fecisti decorem tuum, quia multiplicasti et multiplicabis fornicationes.</p>
               <p>38. Et ecce vapulas ab adulteris tuis, et nuda, et confusione plena, et petis auxilium 
filiorum tuorum quos tradidisti adulteris tuis; et ululas conculcata in sanguine tuo.</p>
               <p>39. Facta non es quasi meretrix fastidio augens pretium: tu es mater adultera quae super 
haereditatem pupillorum suorum inducit extraneos:</p>
               <p>40. Omnibus meretricibus dantur mercedes fornicationis: tu autem dedisti mercedes 
omnibus amatoribus, et lumen quoque oculorum tuorum donabis, ut intrent extranei ad te undique 
ad fornicandum tecum: et quos reieceras, petis.</p>
               <p>41. Propterea, meretrix, audi verbum Dei:</p>
               <p>42. Quia effusum est aes tuum, et revelata est ignominia tua, et abominationes tuae in 
sanguine filiorum tuorum:</p>
               <p>43. Ecce ego congregabo omnes amatores quibus commista es; et omnes super te 
undique quos dilexisti, cum universis quos oderas:</p>
               <p>44. Qui revelabunt sibi invicem pudenda tua: et adulter tradet te adultero, quia sibi 
pignerati erant te carne sua.</p>
               <p>45. Et iudicabunt te iudiciis adulterarum; et destruent lupanar tuum recens, et de 
maceriis reaedificabunt tibi postribulum vetus, et lapidabunt te lapidibus, et ex mammis tuis facient 
emulsionem lactis et sanguinis: neque desines fornicari, sed mercedes ultra non dabis.</p>
               <p>46. Haec ter a te, Didyme, recitata sint super terram patrum nostrorum, ut misereantur 
sui omnes: nam sicut autumnus et hiems in singulos annos, sic gloria et calamitas visitant certis 
tempestatibus saeculorum singulos populos terrae.</p>
               <p>47. Et cum descensum feceris de iugo Alpis mediae obsigna os tuum, atque abstine a 
civitatibus gressus tuos; et versare inter multitudinem agricolarum: et si ploraverint, plora cum 
multitudine, et dic:</p>
               <p>48. FIAT VOLUNTAS DEI.</p>
            </div2>
            <div2 n="Caput ultimum">
               <head>CAPUT ULTIMUM</head>
               <p>1. Et cum vir militaris dixisset haec tria verba tantum, ecce caligo illa domus mortis 
scissa ante oculos meos.</p>
               <p>2. Et unda amnis sicut electrum; et murmur aquarum velut cantus longinquus tibicinae; 
et cursus earum nitentes claro sub lumine lunae:</p>
               <p>3. Et spiramenta aeris suavia refrigerabant venas meas; et olentia florum in gyro aeris 
exhilarabant cor meum:</p>
               <p>4. Et magnificentia et gloria per caerula firmamenti; dulcisque horror, et amor 
harmoniae, quies et intelligentia ex omnibus splendoribus noctis.</p>
               <p>5. Et vir militaris clamavit: Hoc est tabernaculum Dei vivi; et conscius meus in excelsis. 
Et procidit in genua sua et adoravit.</p>
               <p>6. Et conversus ad me dixit mihi: Non sum apostolus nec propheta nec angelus, sed 
centurio Draconum:</p>
               <p>7. Et si fuero iudicatus, scio quod iustus inveniar: sed hora remigrationis meae 
instat.</p>
               <p>8. Et cum consummasset haec verba, conscendit equum, et oculi non viderunt eum 
amplius.</p>
               <p>9. Retuli pedes meos in praesepia ad aniculam Margaritam: et vidi eam dormientem 
super manipulum foeni.</p>
               <p>10. Et cum pax et silentium sederent in praesepe, abii cum calatho vacuo in manibus 
meis.</p>
            </div2>
            <trailer>
HÆC TRIA TANTUM<lb/>
EXPLICIT HYPERCALYPSIS EXARATA PER CAPITA XIX. ET PER COLA 333. LAUS 
DEO.</trailer>
         </div1>
         <div1 n="Clavis">
            <head>EN HYPERCALYPSEOS CLAVIS CUIUS XII TANTUM PRODEUNT EXEMPLARIA 
SUO UNUMQUODQUE ET NUMERO ET NOMINE AC PROPRIA EX ANTIQUORUM 
LIBRIS EPIGRAPHE DESIGNATUM.</head>
            <div2 n="n=Introduzione">
               <p>DIDYMUS: est persona ficta hominis qui postquam litterarum studia coluit virosque 
doctos cognovit, multorumque hominum mores inspexit et urbes, intellexit denique et rerum 
humanarum vanitatem et itinerum librorumque inanitatem. Ab anno tricesimo noluit quidquam 
amplius legere aut scribere, aut se ad quempiam applicare, aut quo loco moraretur scire, in otio et 
tranquillitate suis unice vivens moribus et opinionibus, citra aliorum offensionem: cui quidem 
persuasum esset, non id agi in hominum vita, ut ipsum inveniretur verum, sed ut quaedam 
haberemus probabilia, quae sequi facile, affirmare vix possumus.</p>
               <p>HYPERCALYPSIS: est satira in viros doctos Italiae, qui et disciplinam et veritatem 
cauponantes ipsius gentis litteras corruperunt; ambitionem atque errores Napoleontis aluerunt. In ea 
adumbrantur istiusmodi doctorum mores affectusque turpes et propria quorundam natura; eo 
consilio, ut intelligatur, calamitates rerum in Europa conversarum ac servitudinis Italiae ex 
litteratorum hominum natas esse mendaciis ad temporariam imperantium utilitatem 
promulgatis.</p>
            </div2>
            <div2 n="Caput primum">
               <head>CAPUT PRIMUM</head>
               <p>Vs. 1. HIEROMOMUS: nomen compositum ex <foreign lang="grc">ἱερός,</foreign> sacer, et <foreign lang="grc">Μõμοσ</foreign>; qui est deus convicii. Est monachus quidam 
<emph>Urbanus Larnpredius</emph>, scriptor ephemeridum et paedagogus litterarum 
doctrinarumque omnium. Huius profecto ea natura est, ut, ubicumque est, discordias ac lites serat, 
eademque hebdomade et laudes et in eosdem satiras edat. Senae monachus fuit, scripsitque inter 
turbas rei publicae Romae MONITOREM libellum famosum et teterrimum: abiecit togam atque 
adeo sacerdotium exuit. Itinera per Galliam fecit, ludimagistri partes agens: in Italiam reversus, in 
collegio apparitorum regis Italiae mathematica docuit: fecit cum <emph>Lambertio</emph> et aliis 
nonnullis POLYGRAPHUM, diarium litterarium, idque bile sua perfudit. Denique munus suum et 
Longobardiam reliquit; neque vero, quantum equidem cognovi, receptus est Florentiae in patria 
urbe sua. Ad annum MDCCCXIII Neapoli egit: ex eo tempore nusquam mihi visus vel auditus.</p>
               <p>Vs. 2. Studium scribentis ephemeridas. — REX LEX GREX: vide cap. xv, 16 
sqq. — Reliquum hoc caput omne describit mores sacerdotum catholicorum per agros Italiae, 
qui, specie religionis, spoliant agricolas in Italia, magis quam alibi, egenos.</p>
            </div2>
            <div2 n="Caput secundum">
               <head>CAPUT SECUNDUM</head>
               <p>Vs. 2. FIRZAH: Florentiae nomen vetustissimum, ut antiquarii volunt. Secundum 
eosdem, HARAMHEI sunt populi Arabiae qui ante Romam conditam terras incoluerunt Etruriae. 
FLUMEN: Arnus. PTOMOTAPHION: in ripa boreali fluminis Arni prope Florentiam infodiunt 
asinos, mulos, equos: haud longe ab isto ferarum sepulcreto vicus ubi natus est monachus 
Lampredius.</p>
               <p>Vs. 3. COLLIS CYPARISSORUM: secundum notitiam de Didymo editam in Italia, 
natus is fuit in loco <emph>Inverigo</emph>, qui est collis undique cyparissis exornatus inter 
Mediolanum oppidum et ripas fluminis Adduae.</p>
               <p>Vs. 5. sqq. Reliquum caput adumbrat inertiam et miseriam improbitatemque eorum, qui, 
quum nihil boni sciant, ephemeridas conscribunt.</p>
               <p>Vs. 10. VIR MILITARIS: est <emph>Hugo Phoscholos</emph>.</p>
            </div2>
            <div2 n="Caput tertium">
               <head>CAPUT TERTIUM</head>
               <p>MARGARITA ANICULA, quae rerum ignara nihil fere extimescit, dum agrestes et 
animalia tubae viri militaris sonitu conterrentur, imaginem praebet hominum simplicium, qui nihil, 
nisi suas res agitant, atque interim infelices consolantur: itaque Margarita amplexu suo fractam 
Didymi mentem erigit.</p>
            </div2>
            <div2 n="Caput quartum">
               <head>CAPUT QUARTUM</head>
               <p>Hoc toto capite comparatur improbum negotium scribentium ephemeridas cum honesto 
bonorum sacerdotum usu. Non enim ignorari licet, plerosque omnes ephemeridas per Italiam 
conscribillantium aut homines esse Ecclesiasticos, aut sacerdotio exutos, qui simul praetorum 
speculatores sunt.</p>
            </div2>
            <div2 n="Caput quintum">
               <head>CAPUT QUINTUM</head>
               <p>Vs. 7–9. Vid. supra notam Cap.I, vs. 1. BABYLO MINIMA: est Mediolanum. 
TERRA FERTILIS: Longobardia.</p>
               <p>Vs. 10. ASINUS: Populus Mediolanus.</p>
               <p>Vs. 11. Domus Visconti in armis suae gentis habebat insignia colubri infantem tenentis 
mordicus. Deiecti fuerunt a F. Sforza, nepote cuiusdam rustici cuius erat scutum malo cydonio 
distinctum: Sforzae autem pulsi ab Gallis liligeris; hique rursus a Carolo V in monachorum ordinem 
transituro; cuius posteri primum Hispani, deinde Austriaci Longobardiam tenuere sub tributo per 
satrapas.</p>
               <p>Vs. 12. VIRAGINEM: Libertatem.</p>
               <p>Vs. 13. VULTUR: <emph>Napoleon</emph>. PULLUS: princeps <emph>Eugenius 
Boharnensis</emph>. Conflatum fuit Italiae regnum partim ex vetere Longobardia Austriaca 
civitatibusque Venetiarum Leonis alati imagine conspicuis; partim ex fertilissimis Pedemontanorum 
regionibus, quorum insigne Taurus; partim ex civitatibus Papae ad mare Hadriaticum.</p>
               <p>Vs. 14. Tale Proregis ingenium fuit sub initia imperii sui.</p>
               <p>Vs. 1;[–16]. SYNAGOGA DOCTORUM: <emph>Institutum 
Regium</emph> doctrinarum, litterarum et artium regni Italiae. SENATUS PARASITARUM: 
Senatus regni. NABUCHODONOSOR: <emph>Napoleon</emph>. BALTASSAR: 
<emph>Prorex</emph>.</p>
               <p>Vs. 18. Vid. not. 1, cap. 1, sub finem.</p>
            </div2>
            <div2 n="Caput sextum">
               <head>CAPUT SEXTUM</head>
               <p>Vs. 4–5. GALLUS HOMO: <emph>Abbas</emph> quidam 
<emph>Gullionius</emph>, homo Gallus, deposito sacerdotio, sub auspiciis popularium suorum in 
Italiam venit ediditque librum adulatorium superbiae ac puerilis Gallorum vanitatis. Hic probare 
instituit scribentibus Italis Gallico sermone utendum suamque deserendum esse linguam tamquam 
inutilem ad disciplinas atque adeo minus canoram quam Gallicam. Idem 
<emph>Gullionius</emph> terna quotannis milia librarum meruit scribendo de rebus litterariis in 
Diario Italico (<title>Giornale Italiano</title>), quae tabulae publica auctoritate prodierunt. Ipse ne 
verbum quidem Italice sciebat, suaque litteraria ex Gallico sermone transferri curavit, in quibus 
ipsis nihil nisi fatua protulit. Contemptus quidem et derisus timebatur tamen, utpote speculator 
principis, idemque magister apparitorum in lingua Gallica.</p>
               <p>Vs. 6. EDEN SATRAPA: appellatur etiam cap. XI, vs. 19. PRINCEPS 
PARASITARUM: et cap. XIV, VS. I2. PHARISAEUS MAXIMUs. Fuit is Comes 
<emph>Paradisius</emph>, homo unus omnium astutissimus, qui ipse contemnendus, multa arte 
omnes, qui circa eum erant, contemnere soleret. Qui quum esset et Senatui praefectus et Instituto 
Regio, quotidie magna ad eum ventitabat unda salutantum, habebatque apud se vespertinos 
hominum eruditorum coetus. Filius fuit poetae haud ignobilis Regiensis: patrisque fama filius ad 
nimiam de sua doctrina opinionem abusus est, inter poetas geometram se ferens, poetam inter 
geometras. Ceterum nihil aliud egit, nisi ut necessarius esset <emph>Bonapartae</emph>, cui 
quidem gratum fecit hominibus doctis in contemptum adducendis: hoc enim non abhorret a 
tyrannorum consiliis.</p>
               <p>Vs. 8. LICTORES EQUESTRES (<emph>La Gendarmeria</emph>). — 
CASTRUM CIVITATIS PALUDOSAE:Mantuae.</p>
            </div2>
            <div2 n="Caput septimum">
               <head>CAPUT SEPTIMUM</head>
               <p>Vs. 1–7. Quicquid de <emph>Lampredii</emph> punitione dicitur fictum, neque 
ulla inest rerum veritas: sed quae praecessit et quae hic legitur de illius vaniloquentia narratio ad 
vivum expressa est.</p>
               <p>Vs. 8. Quae hoc versu habentur nomina explicantur capite XII.</p>
               <p>Vs. 9. sqq. En ipsissimum nulla amplificatione deformatum ingenium hominum 
eruditorum, qui Mediolani ministrabant <emph>Bonapartae</emph> et aulae 
<emph>Eugenii</emph>. PASTOR BONUS CUM VACCA: intelligitur comes 
<emph>Vaccarius</emph>, homo animi nobilis, firmi rectique, sed qui malo suo Minister rerum 
domesticarum regni, facere non potuit, quin adhiberet mensae suae viros doctos aulae deditos; 
quibus ille multa conferens beneficia saepe expertus est immemores et ingratos.</p>
            </div2>
            <div2 n="Caput octavum">
               <head>CAPUT OCTAVUM</head>
               <p>In hoc capite omni GLADIUS VIRI MILITARIS est figura gladii, quam veritati tribuere 
solemus. — EST EST: NON NON: sunt verba Evangelii apud Matthaeum V, 37; quae 
annulo suo inscripsit <emph>Hugo Phoscholos</emph>.</p>
            </div2>
            <div2 n="Caput nonum">
               <head>CAPUT NONUM</head>
               <p>ANUS LIBIDINOSIOR: est omnium imago doctarum muliercularum, expressa tamen 
ad naturam cuiusdam mulieris: cuius nomen non temere prodendum videtur.</p>
            </div2>
            <div2 n="Caput decimum">
               <head>CAPUT DECIMUM</head>
               <p>Vs. 2. EUNUCHUS: est quidam <emph>Philippus del Rosso</emph> etiamnum 
Professor eloquentiae in Lyceo Breidensi: Florentinus, parasita, maledicus et delator professus. 
Ceterum hic et sequentibus capitibus, ubi de eodem sermo fit, descripta est ipsa hominis natura, qua 
corpus qua animum. Vid. cap. XI, vss. 19, 20, 21, et cap.XIV, vs. 12. <emph>Philippus</emph> 
erat unus e speculatoribus <emph>Paradisii</emph>: nihil umquam scripsit.</p>
               <p>Vs. 7. CALAMOBOA: ducta est appellatio ex nomine Demetrii cuiusdam 
<emph>Calamoboae</emph> de quo in Plutarchi, ut opinor, Opusculis Moralibus mentio fit. Illi 
hoc cognomen datum fuerat ab inani strepitu calami sui, quod convenit in mulierem doctam de qua 
hic agitur.</p>
               <p>Vs. 14. ANNA CALAMOBOA duobus deinceps viris nupta, calumniis in utrumque 
sparsis, duplicem sibi hoc artificio conciliavit annuam pensionem; eoque pretio ab illius viperae 
nodis soluti sunt. Sane incredibilis quaedam magnitudo tum stoliditatis tum improbitatis coniuncta 
est in ista muliere.</p>
            </div2>
            <div2 n="Caput undecimum">
               <head>CAPUT UNDECIMUM</head>
               <p>Integrum hoc caput poeticae inventionis est, neque adhuc mortuus 
<emph>Lampredius</emph>. Verum nobis illo mortuo opus fuit ad declarandam animi ipsius 
improbitatem, et ad corpus per sodales condecorandum. Vid. cap. XVI.</p>
            </div2>
            <div2 n="Caput duodecimum">
               <head>CAPUT DUODECIMUM</head>
               <p>Spectacula huius capitis et sequentium usque ad finem Hypercalypseos, peraguntur in 
Ptomotaphio ad ripas fluminis Arni.</p>
               <p>Vs. 7. AGYRTES FILIUS BETHON: est <emph>Bettoni</emph> librarius Brixiae, 
homo omnium impudentissimus. Hic nihil aliud nisi libros suos novis imperantibus blandiens 
dedicat, semper quidem male de prioribus quos adulatus fuerat, loquens. Qua arte magnam 
pecuniam fecit: sed per nequitiam suam adeo rem familiarem profligavit, ut iam ferme 
decoxerit.</p>
               <p>Vs. 10. PHLYRIAS HISTRIO FILIUS BENACH: est quidam nomine 
<emph>Anelli</emph>, deditus in <title>Opera Buffa</title>, e lacu Garda, qui etiam Benacus 
vocatur. Homo omnium loquentissimus, qui nocet garriens sine fine: nec sentiens fortasse suam 
inconsiderantiam, saepe ignarus ipse speculatoris personam gessit.</p>
               <p>Vs. II. PSORIONA FILIUS PHTONIAE: <emph>Ludovicus Lambertius</emph> 
Bibliothecarius Breidensis, Inspector scholarum publicarum, Membrum Instituti, Eques duorum 
ordinum: corpus eius maculatum specie quadam gallae quae oculos et manus laniavit, animus sedes 
fuit invidiae sordidissimae et suspicacissimae. Nomen in philologia habuit, consultusque fuit de 
omnibus, quae pertinerent ad auctores classicos Italos, Latinos, Graecos: at nunquam quidquam 
tanto nomine dignum fecit, immo paucissima scripsit. Iuvenis, Horatium imitatus, pulcros aliquot 
versus composuit. Sed eius fama deminuta, et post mortem ipse oblivioni traditus est. Ceterum 
aulicis artibus peritus, cadente fama altius evectus, reditus multiplicavit. Multum suis rivalibus 
nocuit aliorum ministerio. Iesuita disertior, citra opinionem, insidiosissimus omnium doctorum 
Italiae fuit. Educatus autem in aula Romana, adolescens inter famulos cuiusdam principis egit.</p>
               <p>Vs. 14. GHOES FILIUS HOROS: <emph>Montius</emph> poeta, qui sane poetico 
praeditus ingenio, caruit longanimitate: festinandi nunquam non voluntas illi atque etiam necessitas 
fuit, quippe occasionem captanti ex usu magistratuum quibus calamus eius inserviebat. Quo nescio 
an post hominum memoriam nullum uspiam maioris vel varietatis vel impudentiae exemplum 
extiterit. Anno MDCCXCII ad MDCCCXIV quae pro Papa scripsit, immoderatissimam spirant 
superstitionem; quae pro Iacobinis, parem impietatem; modo laudibus, modo exsecrationibus 
persequutus est omnia iuris civilis principia atque principes, prout quis pecunia pelliceret. Iam 
Austriae Imperatorem blanditiis demulcet, cuius annis superioribus famam laceraverat. Eius oratio 
nitida, quamvis auri splendore magis quam puritate luceat: agnoscas imitatorem et eadem saepius 
iterantem. Uxor intemperantia celebris, dominumque ornant cornua limacis. Educatus est 
<emph>Montius</emph> in aula Romana.</p>
               <p>Vs. 19–21. SCHISMATICUS ET SINE NOMINE: est qui suam ipse famam, 
nimia versutia, iugulavit: celabo nomen. Sed fuit talis, qualis hic describitur et amplius explicatur 
cap. XIII, vs. II sqq.;XIV, vs. 9.</p>
               <p>Vs. 22. GIGAS RUMINABAT VELUT BOS: est pictor nomine <emph>Bossi</emph>, 
mortuus quum ederetur Hypercalypsis. In delineandis corporum figuris felix, in coloribus 
temperandis oculorum iudicio caruit; in eaque propria picturae laude plane nullus erat. Idem tali 
ingenio fuit, ut et principia sequeretur perquam mirabilia et ad falsissima delaberetur consectaria: 
qui quidem praeter Michaelem Angelum et Leonardum Vincium nullos agnoverit bonos pictores: 
ceteros ipsumque adeo Raphaelem, contempserit. Quid? Quum Leonardi tabula de Sacra Coena 
propemodum vetustate deleta esset, ad hoc eximium artis opus restituendum 
<emph>Bossius</emph> haud est veritus semet ipse commendare; doctique aulici non sine flagitio 
professi sunt apud Proregem, eum esse <emph>Bossium</emph>, qui partes impleret Leonardi 
Vincii; et tanta Proregis fatuitas fuit, ut ad tria nummorum milia aureorum in hunc impudentem 
profunderet artificem. Tabulam <emph>Bossius</emph> refecit, at infra tironem. Et tamen creatus 
est Professor Picturae Sublimis, novo nimirum Gallica solertia titulo invento. Sane pereruditum 
<emph>Bossius</emph> de Coena Leonardi librum conscripsit; in quo utinam acquievisset, nec 
certamen commisisset cum illo principe ingenii et operis. Facta per <emph>Bossium</emph> 
descriptione primi exempli reliquiae neglectae iacuerunt, et iam ruinam spectant.</p>
               <p>Vs. 23. IN COENACULO FILIORUM CARNIFICIS SANCTI: Leonardi Coena posita 
erat in refectorio Dominicanorum propaginis Sancti illius qui invenit Inquisitiones et <emph>Auto 
da fe</emph>.</p>
               <p>Vs. 25. <emph>Bossius</emph> se unum omnium disciplinarum orbem emensum 
iactavit, ceteros imperitorum numero habuit. Atqui pro sua illa stupiditate fecit Iudam ardentem 
crinibus rufis, qui fuere proprii posterorum Davidis; vid. lib. I Regum, cap. xvi, 12. Contra 
Leonardus hanc Iesu caesariem dederat: Iudae vero capillos penitus nigricantes infuscaverat.</p>
            </div2>
            <div2 n="Caput tertium decimum">
               <head>CAPUT TERTIUM DECIMUM</head>
               <p>Per se clarum est.</p>
            </div2>
            <div2 n="Caput quartum decimum">
               <head>CAPUT QUARTUM DECIMUM</head>
               <p>ARGUMENTA INCREDIBILITER VERA: iisdem prope verbis repetita legebantur in 
diario litterario quod singulis diebus Solis prodiit inscriptum nomine <emph>Polygraphi</emph>: 
fuit hoc diarium publicum, in quo Lampredius (Hieromomus) et Lambertius (Psoriona), quasi 
quidam defensores Napoleontis et aulae, accusabant principia iuris rivalium suorum: quumque de 
libris disserere deberent, eorumque vitia iudicii acumine inventa proponere, illi de aliorum moribus 
loquebantur vel calumniabantur tecti praesidio imperantis, qui cetera prohibuisset diaria. Venetus 
quidam <emph>Contarenus</emph> ediderat per duos tresve menses 
<emph>Antipolygraphum</emph>: sed est prohibitus.</p>
            </div2>
            <div2 n="Caput quintum decimum et sextum decimum">
               <head>CAPUT QUINTUM DECIMUM ET SEXTUM DECIMUM</head>
               <p>Sunt satis clara.</p>
            </div2>
            <div2 n="Caput septimum decimum">
               <head>CAPUT SEPTIMUM DECIMUM</head>
               <p>Vs. 4. BABYLO MAXIMA haec est <emph>Lutetia</emph>.</p>
               <p>Vs. 6. BABYLO PERPETUA haec est <emph>Roma</emph>.</p>
               <p>Vs. 8. BABYLO MINIMA haec est <emph>Mediolanum</emph>.</p>
               <p>Vs. 9. BABYLO DIVES haec est <emph>Anglia</emph>.</p>
            </div2>
            <div2 n="Caput duodevicesimum">
               <head>CAPUT DUODEVICESIMUM</head>
               <p>Vs. 14. Scilicet haec est infelix illa in Ruthenos expeditio, cuius frigore adusti periere 
iuvenes exercitus Italici ad octies et quadragies mille: itaque post Gallorum cladem, Italiae regnum 
caruit defensoribus.</p>
               <p>Vs. 18. [ma 15]. Sic profecto per lascivos ex nobilitate pueros, per famulos 
atque etiam per mulierculas illo motu Mediolanensi e curia Senatores eiecti sunt, Senatorum pueri 
tribunalia spoliarunt, et sicarii pretio Patriciorum concitati illas effecerunt turbas, quam rei publicae 
mutationem dici voluere: an. MDCCCXIV, die XX April.</p>
               <p>Vs. [16–]19. PRAEDIVITES: Nobiles Mediolani, qui quidem Italico 
insultavere exercitui, quo die Austriaci Mediolanum urbem ingressi reapse civitatem extinxerunt, 
tuituros polliciti.</p>
               <p>Vs. 22–24. Indoles <emph>Patripetarum</emph>, 
<emph>Iacobinorum</emph>, <emph>Republicanorum</emph>, <emph>Plebicolarum 
Italiae</emph>, praesertim Mediolani, qui omni tempore nihil nisi lucrum et qualemcumque 
nominis celebritatem quaesivere.</p>
               <p>Vs. 25. <emph>Francs–Maçons</emph> sive Fratres Liberi.</p>
               <p>Vs. 26–27. <emph>Metaphysici</emph>, qui nihil agendo expectant humani 
generis perfectionem, eamque quasi imminentem canunt; quare mox post paucos annos liberam 
atque beatissimam aiunt fore universam Europam: interim ipsi dormiunt.</p>
               <p>Vs. 28–29. Sunt boni Italiae cives imprudenter de patriae suae miseria 
conquerentes, ut olim Thrasybuli temporibus <hi rend="italic">fortius boni pro libertate 
loquebantur, quam pugnabant</hi>.</p>
               <p>Vs. 30. Sacerdotes.</p>
               <p>Vs. 31. Gubernatores Austriaci qui animorum dissidia movent et coniurationes 
somniant.</p>
               <p>Vs*33. VOLUMEN UNICUM: Biblia sacra.</p>
               <p>Vs. 34 sqq. Usque ad finem capitis agitur de Italiae statu praesente, praeterito ac futuro, 
quem e sacris libris fatidico ore interpretamur.</p>
            </div2>
         </div1>
      </body>
   </text>
</TEI.2>
