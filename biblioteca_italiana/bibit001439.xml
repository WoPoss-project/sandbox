<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Prudentissimi et gravi documenti circa l'elettion della moglie</title>
      <author>Francesco Barbaro</author>
    </titleStmt>
    <extent>179 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001439</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Prudentissimi et gravi documenti circa l'elettion della moglie</title>
        <author>Bocci, Eliana</author>
        <publisher/>
        <pubPlace/>
        <date/>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>Eliana Bocci</name>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-08-23T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-09-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 type="Titolo">
<p><hi rend="sc">PRUDENTISSIMI ET GRAVI DOCUMENTI CIRCA LA ELETTION DELLA MOGLIE</hi>; dello Eccellente et dottissimo <hi rend="sc">M. FRANCESCO BARBARO GENTILHUOMO VENITIANO AL MOLTO MAGNIFICO ET MAGNANIMO M. LORENZO DE MEDICI</hi> cittadin Fiorentino: nuovamente dal Latino tradotti per <hi rend="sc">M. ALBERTO LOLLIO</hi> Ferrarese.</p>
</div1>
<div1 type="Dedica">
<opener><salute><hi rend="sc">AL MOLTO MAGNIFICO ET MOLTO VERTUOSO M. FEDERICO BADOERO GENTILHUOMO VINITIANO.</hi></salute></opener>
<p><hi rend="sc">ESSENDO</hi> gia per lungo spatio di tempo, et da gli antichi, et da i moderni scrittori inviolabilmente servata questa consuetudine; di mandare in publico le fatiche de' loro ingegni sotto il favore et patrocinio di qualche gran personaggio; affinche l'auttorita di lui dalla invidia, et dalle false calunnie de' maligni riprensori gli habbia a difendere, et render sicuri: per qual cagione dovevo io hora dubitare di consacrar questa mia traduttione al glorioso et honorato nome del gentilissimo et cortesissimo <hi rend="sc">M. FEDERICO BADOERO</hi>? le cui virtu son tante, et di sì fatta eccellenza; che chi non le ammira et riverisce, invidioso piu tosto, che chi le lauda, adulatore è reputato. Talche non è poi maraviglia, se essendo voi il fiore, l'honore, et l'ornamento della vostra Republica a voi solo gli honori; a voi le dignità, a voi gli uffici, e i magistrati del Vinitian Dominio meritamente si aspettano, si desiderano, et si convengono. Certo quando ben lo essempio di tanti huomini egregi a questo fare non mi havesse invitato, sì mi ci havrebbe potuto incitare la gran sagacità della natura: laquale come ottima et prudentissima maestra di tutte le cose, dovrebbe sempre da noi essere imitata. Ella con maravigliosa providenza insegnò a gli animali di riporre i parti suoi ne i piu securi luoghi, che se gli offeriscano; accio che usciti nella luce, senza sospetto, et con minor pericolo s'allevino, et allevati possano meglio godere la tranquillità della vita loro. Et chi è sì cieco, che non vegga, che in alcun altro luogo, io non havrei potuto ne meglio collocare, ne piu securamente fidare questa mia fetura, che nel benigno et amorevol grembo della cortesia vostra? La onde io la prego, a degnarsi di aggradire il dono, che riverentemente le porge la molta affettione, che io porto, et porterò sempre al gran valore, e a gli infiniti meriti di lei. Et se peraventura egli non potra con la bassezza sua arrivare all'altezza di quelli; supplisca (prego) la solita humanità et gentilezza vostra i diffetti suoi: massimamente ricordandosi, che il grande Artaxerse (non alla humiltà del dono, ma alla pronta volontà del donator riguardando) l'acqua offertagli dalle mani d'un rozzo contadino, con piacevole et lieto viso non si sdegnò d'accettare. Nell'opera si ragiona delle buone qualità che debba haver la donna, cui intendiamo di pigliar mogliera.Circa che il Barbaro ci da così savi ricordi, et ci porge così utili consigli; che se essi hoggidi fossero con quella diligenza che si conviene, da gli huomini osservati; con molto maggior honore, et con assai piu quiete d'animo passerian gli anni loro. Io nel tradurla ho tenuto quel modo, et servato quell'ordine, che mi è paruto piu convenevole alla materia: non gia rendendo parola per parola, (come usano di far molti, che poco intendono) ma sì ben isprimendo, et illustrando i sensi, e i concetti dello Auttore, con quella maggior fedeltà et facilità che ho potuto. La S. V. stia sana, et viva felicemente: tenendo per certo che il Lollio è tutto suo, acceso d'ardentissimo desiderio di far sempre cosa, che le sia di piacere. Alla cui buona gratia et me stesso, et l'opera raccomando con ogni diligenza. Di Ferrara. alli XV. di Febraro. Affettionatissimo di V. S. Amico et servidore. Alberto Lollio.</p>
</div1>
<div1 type="Proemio">
<opener><salute><hi rend="sc">PRUDENTISSIMI ET GRAVI DOCUMENTI CIRCA LA ELETTION DELLA MOGLIE</hi>; dello Eccellente et dottissimo <hi rend="sc">M. FRANCESCO BARBARO GENTILHUOMO VENITIANO, AL MOLTO MAGNIFICO ET MAGNANIMO M. LORENZO DE MEDICI</hi><lb/>
Cittadin Fiorentino, nuovamente dal Latino tradotti per <hi rend="sc">M. ALBERTO LOLLIO Ferrarese.</hi></salute></opener>
<p><hi rend="sc">PROEMIO.</hi></p>
<p><hi rend="sc">USAVANO</hi> gli antichi nostri maggiori M. Lorenzo carissimo le nozze de parenti et degli amici loro, in segno dell'ufficio che gli dovevano, et in memoria dell'amore,che gli portavano, con qualche sorte di doni honorare. Laqual consuetudine(come veggiamo esser avenuto di molt'altre) a tempi nostri non è piu servata. Percioche molti, che hanno diversa intentione, fanno spesse volte debiti gravissimi per poter poi piu largamente donare a coloro, che sono fra tutti gli altri ricchissimi. Questi tali nel seminare(per dir cosi) i beneficij, mi paiono assomigliarsi a i contadini di Babilonia: dove per la gran felicita del paese, la terra (si come scrive Herodoto padre della Historia) rende sempremai ducento et trecento per ciascheduno. Io chiamerei costoro ogni altra cosa, fuor che benefici o liberali. Conciosia che essendo essi poveri et male agiati, mandano a i piu ricchi quei doni, delli quali eglino hanno piu bisogno che tutti gli altri. Per laqual cosa è da credere, che tirati dalla speranza del guadagno, prestino i loro benefici ad usura. La onde meritano che l'aspettata mercede gli riesca vana e fallace; poi che con adombrata e finta liberalità cercano acquistar gratia: et indi molte et grandi utilita bramano conseguire. Da costoro io mi trovo grandemente lontano. et massime considerando di havere a fare con essovoi, appresso il quale in tante e tali ricchezze, et in si fatte e continue prosperita della fortuna, non so vedere che luogo havere si possano i miei doni. Pero che lasciando da parte quelle cose, che sono al sostenimento della vita nostra necessarie, voi havete e panni, e veste, e gioie, e addobamenti honorevoli e pretiosi: et sete in molti luoghi d'una copiosa e magnifica masseritia benissimo accommodato. Ma tornandomi a memoria alcuni ragionamenti familiarmente per lo adietro fra noi passati, ho giudicato dovervi essere molto piu accetto, et assai piu grato, lo essere da Francesco vostro, che da la fortuna di lui appresentato. Per tanto io ho fra me stesso deliberato, di scrivere a nome vostro alcuni brevi commentarij, delle qualità che debbe havere la moglie. Liquali in questo tempo delle vostre nozze, penso che non vi habbiano ad essere ne disutili ne discari. Conciosia che da i comuni precetti de gli altri non poco si trovano differenti. Le quai cose per la mediocrità del mio ingegno, ne piu ornatamente dire, ne piu ampiamente esplicare si havriano potuto. Ma io ho per la maggior parte seguitato quello che udij gia raccontare a M. Zacharia Trivisano illustre cittadino di questa patria; huomo all'età nostra, per prudenza, per ingegno, per giustitia, per lunga esperienza di cose grandi, e per opere memorabili singolare, et a me in amicitia strettamente congiunto: quando entrato in un proposito tale, cioche si trova da gli antichi scritto circa il caso delle mogli, ornatamente raccolse. Ne voglio che alcuno si creda, che io mi sia posto a scrivere di questa materia, per instruirne voi; ma accioche alcuni altri de nostri tempi, da voi pigliando l'essempio, piu facilmente possano imparare. Et mentre che io insegno loro ciò che far si dovrebbe, voi quello che havete gia fatto, fate, e sete per fare, tanto piu acconciamente in voi medesimo riconosciate. E in vero come posso io esser buono per amaestrar voi, il quale essendo stato da la natura formato alla laude, a gli honori, et alla dignitade; havete poi ancho trovato tali essempi domestichi, et sete ornato di si bella dottrina: che tutte le strade che tendono alla gloria, vi si dimostrano facili et espedite. Conciosia che io veggo che voi imitate l'honoratissimo M. Giovanni vostro padre, et il gentile e vertuoso M. Cosmo vostro fratello: dalla prudenza, dall'autorità, et da i consigli de quali, continuamente frutti copiosissimi potete ritrarre. Oltra di ciò havete anchora parecchi altri huomini e ottimi, e sapientissimi, la cui laudabile et honestissima conversatione, honore non picciolo, et non mediocre utilità puote arrecarvi. Però che mi ricordo quando io era con essovoi, la grande stima che voi facevate del non men dotto che cortesissimo M. Roberto Rosso, dal lato del quale (et ragionevolmente) quasi mai non vi discostavate. Aggiungesi a questo la intrinseca familiarita dello eloquentissimo M. Lunardo Aretino, insieme con quella dello erudittissimo M. Nicolo nostro; da liquali si come molte altre cose, cosi confido etiandio che assiduamente bellissimi discorsi intorno a questa materia dobbiate udire. Stando le cose in questi termini, hò nondimeno giudicato non dovere essere disconvenevole allo amor nostro, il farvi circa cio anchora intendere il parer mio: stimando che queste medesime cose siano per esservi assai piu grate, se le vedeste secondo la mia opinione scritte di mia mano. Il Magno Alessandro quando Xenocrate (come de i Regali doni non havesse bisogno) non volse accettare li cinquanta talenti d'oro, che gli haveva mandato a donare; disse che se ben a Xenocrate non era forse necessaria la munificenza d'Alessandro, che egli era nondimeno ragionevole ad Alessandro il mostrarsi, et esser verso di esso Xenocrate liberale. Similmente avenga che voi siate di maniera instrutto et amaestrato, che io non pensi per aventura che il mio consiglio vi sia molto necessario, non dimeno questa cosa et della cognitione de giovani, et dell'amicitia nostra degna mi è paruta. Percio che essendo tutta la Filosofia utile e fruttuosa, in tanto che non è in lei alcuna parte, che non debba esser con ogni diligenza cultivata: quel luogo specialmente sera in essa fertilissimo, se le Nozze, da le quali tutti li domestici uffici si traggono, saranno secondo gli ottimi costumi, et le santissime discipline, con honestà e con prudenza accuratamente cominciate e finite. di qui anchora si potrà facilmente comprendere, et la memoria della volontà nostra, et la fede dell'amorevolezza che è fra noi. Parrami di haver un bel premio, et una gran mercede guadagnato, se io conoscerò che questa mia operetta non sia a voi (al quale mi sento di tutte le cose debitore) ne spiacevole ne ingrata. Raddoppiarassi poi il mio contento, se io intenderò che la gioventu di questi nostri precetti si diletti. Liquali essendo alcuna volta ociosi, habbiamo principalmente scritto per giovare a lei: con animo che quelli che sono instrutti circa le cose che alla moglie appartengono, confermati dal giudicio de savij huomini, si habbiano a rallegrare: et quelli che cio non fanno, ne possano essere avertiti. Se per caso alcuna parte di questi ragionamenti nostri non vi piacesse, io spero però che tutte raccolte insieme da voi debbano esser approvate. Conciosia che si come nei conviti se egli aviene che da qualche cibo particolare ci astegniamo, non per questo il rimanente della cena cessiamo di commendare. Et certo quelle cose che rifiuta lo stomaco, non levano il sapore, o la gratia a quelle che gli dilettano. Io comincierò dunque a trattare il negocio del pigliar mogliera, sforzandomi di dire cio piu brevemente che dire si possa una materia si grave. Lequai cose (come io dissi) dal mio eccellente M. Zacharia, et da molti altri huomini dignissimi sono state approvate. Hora io seguirò il mio proponimento: voi con benigna attentione so che mi ascoltarete, et questa mia operetta (comunque ella si sia) per la scambievole nostra benivolenza in luogo d'un sontuosissimo dono, in queste vostre nozze riceverete.</p>
</div1>
</front>
<body>
<div1>
<head>CAPITOLO PRIMO</head>
<p><hi rend="sc">INNANZI</hi> che io cominci a parlare della elettione et ufficio della moglie, dirò prima alcune cose circa il maritaggio. Et piacemi in questo luogo diffinire primieramente che cosa sia Matrimonio, accioche ad essempio di molti huomini eccellentissimi, incontanente si possa conoscere di che materia noi habbiamo a trattare. Percio che intesa prima bene la somma et la sostanza di tutta la cosa, molto piu agevolmente, et con maggior certezza di tutto il resto giudicare potremo. Matrimonio adunque è un strettissimo legame, et una perpetua unione del marito et della moglie, legittimamente, et per la creatione de figliuoli, et per ischifar la fornicatione ordinata. Circa che molte et diverse sono state le intentioni, delle quali il cercare hora, et mostrare qual sia di tutte la piu vera, sarebbe cosa troppo lunga. Ma egli fu sempre appresso di me di maggior valore il parere d'alcuni illustri Gentili, insieme con la determinatione Christiana, laquale per consentimento di tutti gli huomini è riputata degna di molta laude. I Romani adunque affinche la città d'huomini honestamente nati si riempisse, con decreto publico ordinarono, che coloro fossero condannati a portare nello Errario buona somma di denari, liquali infino alla vecchiezza vivuti fossero senza moglie. Et in questo cercarono d'imitare la maestra natura. laquale a tutte le sorti de gli animali diede per instinto, che per cagion della generatione, de i carnali congiungimenti fossero appetitosi, istimando poi la loro propria salute, et la vita istessa, nei figliuoli da se prodotti contenersi. Et cio si conosce apertamente, discorrendo per la specie di cadaun di loro. Noi veggiamo gli uccelli, con quanta industria, et con che attenta sollecitudine fabricano i loro nidi; ne iquali si scorge una certa similitudine di maritaggi, nel procreare di comune concordia i figliuoli, et con ogni debita cura et diligenza nutrirgli. A questo modo la generation de gli huomini et delle bestie si viene a far perpetua. Licurgo, le cui santissime leggi servando la eccelsa Republica de' Lacedemonij, stette sempre in fiore, et disprezzatele andò subito in ruina; volse che tutti quelli che erano arrivati alli XXXVII anni senza tuor mogliera, fossero notati per infami: vietando etiandio à ciascuno, che per anchora non fusse maritato, di potere essere presente a spettacoli et giuochi: accioche o per fuggire la infamia, o per il desiderio d'esser nobilitati, la città d'huomini liberi si rendesse molto piu honorata et piu piena. Per la qual cosa argutamente parmi che facesse un certo giovanetto, quando a Callide valorosissimo capitano, che non haveva mai generato figliuoli, in Lacedemone, dove la vecchiezza era da tutti havuta in riverenza, non volse dare il luogo nel theatro: dicendo, ne tu anchora Callide, hai fin qui fatto nascere alcuno, ilquale levandosi da sedere, sia per honorarmi. Egli si vede per evidente pruova, dal commercio delle leggittime nozze nascere i figliuoli piu atti alle cose egregie, essere allevati con piu gravitade; et finalmente diventar migliori cittadini; delli quali trovandosi poi la città ripiena, ella si rende a gli amici assai piu cara per la giustitia, e a gli inimici per la sua virtù piu terribile. Percioche la istessa esperientia di tutte le cose ottima maestra, ci ha fatto conoscere, che quelli che sono di concetto prohibito generati, per la maggior parte vitiosi et perversi, e a tutte le iniquità piu inclinati si trovano; dove che quelli che nascono di honesti congiungimenti, non possono patire che la luce della paterna gloria sia dalla loro dapocaggine oscurata: considerando che gli honori, i titoli, et le imagini de' suoi maggiori, gli sono piu tosto di biasmo che di loda, se alla dignità, e alla grandezza de gli avoli suoi, col mezo delle virtuose opere loro peraventura, non si fanno conformi. Percioche non gliè nascosto, che l'espettatione ha voltato in se stesso gli occhi di tutti gli huomini; liquali pare che da essi ricchieggano il patrimonio della virtù hereditaria, Però quelli che nascono per adornare il nome loro di laude et di gloria, potranno esser chiamati le mura et le fortezze della citade. Agesilao udendo uno lamentarsi che Lacedemone non havesse muraglie, tu t'inganni, disse, perche la città nostra è molto ben fornita di ripari, et di ogni sorte di fortezza: conciosia che non co i legni, o con le pietre, ma con la virtù, et col valore de gli huomini la patria, i Dei, le case, gli altari, i fuochi, i padri, le moglie, i figliuoli si hanno à guardare et difendere. Piu oltre che cosa si può dire piu dolce, che trovandosi libero dalla cura familiare, potere alle cose publiche con tranquilità dell'animo attendere? et havere in casa una donna da bene, laquale et nelle cose prospere, et nelle contrarie, ci sia sempre fidelissima compagna et amica; alla quale come a noi medesimi possiamo tutti li nostri pensieri communicare: al cui savio governo i piccioli fanciulli rimettiamo; nel cui amorevole et soave parlare ogni nostro fastidio, dolore, et affanni riponiamo: laquale sia con tanta tenerezza da noi amata, che nella salute di lei una gran parte della nostra vita contenersi crediamo. Catone Censorino hebbe sempremai in tanto honore, e in tanta veneratione il Matrimonio, che egli stimava qualunque percotesse la moglie, non altrimenti dovere essere perseguitato et abhorrito, che se egli havesse contaminato i simulachri delli Dei immortali, onde egli usava dire, che gli pareva molto piu difficile lo essere buon marito, che ottimo Senatore. Con questo legame Cadusio ridusse gia in amicitia li seditiosissimi popoli di Caria. Con questo mezzo Ciro placò i Chaldei co suoi vicini, che gli erano inimicissimi. E a Roma, in un medesimo giorno i Sabini et nimici, et cittadini diventarono. Questo medesimo riconciliò insieme gli animi di Pompeo e di Cesare, che erano discordanti. Et quel che parrà forse piu incredibile, Alessandro con questo nodo, et non per vigor di quel superbissimo ponte, l'Asia con l'Europa congiunse. Non troverei il fine, se io volessi raccontare hora in quanto pregio, et di quanta efficacia sia sempremai stato questo consortio appresso à Philosophi, Istorici, e Poeti; et appo i Re, e i Principi delle cittadi; liquali dalle antiche memorie delle lettere quasi dal cavallo Troiano potressimo in luce richiamare. Ma queste cose sono assai manifeste, et io cerco di esser breve; non mi parendo massime necessario, di usare i testimonij in una cosa chiarissima. Vero è, che la ordinatione Christiana non deve essere da noi con silentio trappassata, la cui dignità (et meritamente) è tanta, che senza ragione anchora, la sola sua auttorità puote assai. Essa adunque con gli ordini suoi lauda et extolle tanto le nozze, lequali in vero et per la fede, et per il sacramento, et per la generation della prole, sono da se fermissime; in modo che si puo dire, ch'elleno da principio comandate, et da poi concedute ci fossero. Lequali anchora quanto sieno da comendare, ci fu nel Evangelio dimostrato da <hi rend="sc">GIESU CHRISTO</hi> nostro Signore, et quando egli prohibì che si lasciasse la moglie, et quando invitato alle nozze, v'andò molto volentieri. In somma quando ben elle da se non fossero desiderabili, per il bene et per i commodi che da esse risultano alle cittadi, al parer mio non si dovrebbeno ricusare. Noi cerchiamo d'acquistar per se stesse la sapienza, l'amicitia, et la sanità, lo ingegno, la dottrina, la scienza, la integrità de' costumi, il matrimonio, il coito, il mangiare, il bere, e'l dormire; come cose à quelle necessarie sono da noi appresso desiderate. Noi stimiamo adunque che le nozze sien buone, si per la generation de figliuoli, come ancho per la compagnia dell'uno et l'altro sesso; la quale ci è stata sopra modo dalla natura lodata. Altramente la dignità del maritaggio non potrebbe esser ne' vecchi; se ò non havessero figliuoli, o vero che fossero in tutto privi della speranza del generare; in che consiste quella bella lode, che la bruttezza della incontinenza è ricoperta dalla honestà del desiderio del propagar della prole. Di qui è che il marito e la moglie sono infra se con tai leggi, con tal patto, e con tanta strettezza di nodi congiunti, che per dividersi ancho l'un da l'altro separar non si ponno. Parmi qui vedere alcuni, al primo tratto rimproverarmi i difficili et noiosi costumi di Xantippe: alli quali piacerà il gusto di quel Lacone, ilquale havendo per moglie presa una donna di statura picciola, ma di pessima et odiosissima natura, et sentendosi da molti per ciò biasimare: rispose loro che l'antico proverbio ci avertisce, che di tutti e mali dobbiamo sempre eleggere il minore. Molte, e molte cose si potriano rispondere à costoro. et specialmente quel detto di Socrate, ilquale havendo dalle scuole menato seco à casa Euthydemo, per aggiungere alla benivolenza ch'era fra loro, le ragioni della hospitalità; occorse che Xantippe da non so che sdegno incitata, riversò sottosopra la tavola; onde accorgendosi Socrate ciò esser dispiaciuto all'amico, non ti turbar gli disse, Non ti ricorditu che noi sopportiamo spesse volte da gli animai bruti cose piu gravi? solo per ritrar da loro vuova, polli et simili altri frutti assai piu vili che non son quelli che dalla moglie ci nascono? Appresso habbiamo quella bella oratione di Metello Numidico, huomo di virtù singolare, et gravissimo Censore di Roma, nella quale parlando del prender mogliera, disse queste parole. Romani, se noi potessimo stare senza le mogli, sarebbe in verità benissimo fatto il fuggire quella molestia: ma poi che la natura ha cosi ordinato, che con loro commodamente, ne senza esse à modo alcuno possiamo vivere; parmi che si debba piu tosto alla salute perpetua, che à un breve piacer nostro provedere. Et questo basti haver detto del matrimonio, conciosia che molti dottissimi huomini hanno della eccellenza et dignità di lui pienamente trattato. Però che solo per dir quello che ci pareva piu necessario habbiamo insieme queste cose raccolto. Hora le parti et le qualità che debbe haver la moglie, lequali non troviamo che con ordine alcuno siano state disposte dalli nostri antichi: succintamente, quasi dinanzi à gli occhi cercherem di proporre: se però prima di che sorte debba esser la moglie scielta, haverem dimostrato. Dove sopra tutte l'altre cose dobbiamo ben avertire, che non si possa trovare maniera alcuna di Nozze tanto magnifiche, e di tanta eccellenza, alle quali il volere et consentimento del padre sempremai prepor non si debba: ricordandoci massime del saggio ammaestramento di Ciro, ilquale essendo da Cyaxare persuaso, e pregato à pigliar per moglie una bellissima giovane, con dote molto grande, non prima gli volse dar risoluta risposta, che egli havesse per certo inteso, ciò essere dal padre et dalla madre di lui approvato.</p>
</div1>
<div1>
<head>CAPITOLO SECONDO</head>
<p><hi rend="sc">GLI ANTICHI</hi>, l'autorità de quali et per la gran dottrina, et per la esperienza di molte cose vive anchora; pensarono che nella moglie la età, i buon costumi, il parentado, la bellezza, et la dote si havessero à ricercare; lequai cose se saranno da noi disprezzate, e vergogna alla casa, e pentimento sempre, e spesse volte affanno, e tribulatione à noi medesimi apporteranno. Dall'altra parte poi se con diligenza noi le osserveremo; alla domestica laude, alla dignità, e alla perpetua allegrezza, et consolation di noi stessi provederemo. Dovemo adunque in una donna primieramente considerare la virtù; laquale ha in se tanta forza e tanta dignità, che se ben le altre parti vi mancassero, le Nozze però ci dovriano esser grate. Ma se elle vi si ritrovaranno, gioconde in vero, gratiose, et perfette si potranno chiamare. Percioche la cura familiare, allaquale la moglie è preposta, non potrà mai ben succedere, se ella non sarà dalla prudenza, dalla sollecitudine, et dalla industria della donna, che n'è padrona, ordinata, governata, et disposta. Pruovasi per quotidiana esperienza, che li cittadini, i costumi de i Re, et de i Principi; i soldati de i capitani, i figliuoli de i padri, le serve delle madri di famiglia, per lo piu cercano d'imitare. Di questo ci è gravissimo testimonio Homero, appo ilquale le fantesche della pudica Andromache furono di si honeste et si lodevoli maniere adornate, che di castità, di sollertia, di fatica, et di diligenza quelle di Helena trappassavano. La donna adunque di che noi parliamo, farà facilmente star le ancille nel loro ufficio, se ella sapera prima contener, et moderar se medesima. Ne potrei in questo luogo commendare il consiglio d'alcuni, liquali nel far scelta della moglie, vanno cercando cose eccellentissime, et sopranaturali: mostrando di desiderare con troppo fastidiosa ansietade quelle cose, che nel girare di molti e molti secoli, à pena si potrebbono ritrovare. Noi habbiamo già letto, et udito di molte cose, et sempre habbiam veduto quelli esser degni di molta laude; liquali per la imitatione della virtù, avenga che fossero suoi inferiori, i piu eccellenti et i piu celebrati huomini si sono sforzati di seguitare.Hassi nelle antiche memorie, che Philemone ne i giuochi olimpici fu nobilitato con l'honore della ghirlanda: non perche egli havesse abbattuto Glauco, quel famosissimo Lottatore, ma per havere con la virtù et col valore tutti i piu forti combattitori del tempo suo trapassati. Similmente se ben le Portie, le Cornelie, et le Panthie, lumi della donnesca gloria, alla età nostra non sono concedute; pur che vogliamo usare la debita diligenza, noi troveremo di quelle, che di molta utilità, di non mediocre ornamento, et dilettatione essere ci potranno. Et non è però molto difficile da trovare il modo, col quale queste cose si habbiano à investigare. Marco Catone et consulare et Censore, essendo gia di eta provetta, tolse una giovane per mogliera, il cui consiglio volentieri esporrò da piu alto principio; percioche nella narratione di lui tolta dalle greche memorie, quasi in un piacevole alloggiamento potrò riposarmi. Havendo adunque M. Catone d'anni ripieno, veduta spesse volte la figliuola di Salonio suo amico, l'aspetto et i costumi di lei gli piacquero sommamente. Avenne un giorno che Salonio accompagnava Catone alla piazza, onde cosi andando, con allegro viso à lui voltatosi, io ho (disse) Salonio trovato à tua figliola marito. nel quale se l'età un poco matura non ti da noia, son certo che le altre sue qualità ti dovranno piacere. Dopo i ragionamenti che si usano di fare intorno à cotali negocij, egli confessò di essere quel vecchio, che tanto volentieri la figliuola di lui per sua legittima consorte accettarebbe. Salonio rimase di ciò tutto attonito et stupefatto; considerando, che le virtu di sua figliuola fossero state di tanto momento, che Catone fusse per introdurre una povera donna, nata di vilissima schiatta, in quella famiglia, laquale et per consulari, et per triomphali imagini era fra l'altre honoratissima. Per dir brevemente, ei promise di dargli la figliuola. Questo fatto dispiacque molto à Catone suo figliuolo, delquale non nacque mai huomo ne il piu religioso, ne il piu da bene. Ei gli domanda perdono se per caso havesse offeso l'animo suo in cosa alcuna, per laquale fosse indotto à menare in casa la matrigna. laudatolo della sua riverenza, rispose, che i costumi, et le honeste e virtuose maniere di quella giovane gli gustavano estremamente, onde non dovesse pensare, che per trovargli una matrigna, ma per generare de gli altri figliuoli simili à lui, et per lasciare dopo se molti cittadini protettori della Republica ciò havesse operato. Da questa medesima ragione mosso Pisistrato, havendo gia i figliuoli grandi, et ornati d'ogni bella virtù; tolse per moglie una donna di modestia, di costumi, et di honestà singolare: tanto era il desiderio che egli haveva di procreare delli figliuoli simili a i primi. Manifesto è adunque et per la gravissima authorita di Catone, et per il prudentissimo giudicio di Pisistrato, quanto la integrità de buon costumi in una donna debbano essere apprezzati. La città nostra anchora di cosi fatti essempi si truova ripiena, delli quali alcuni per hora basterà raccontarvi. M. Andrea Barbaro padre di M. Marco, vecchio senza menda, ricchissimo et honorato cittadino, tolse per moglie Madonna Lucia Viara; le ottime qualità, della quale egli conosceva benissimo. Onde chiamati seco alcuni suoi amici, andò a trovarla a casa; et in presenza di quelli si le disse, che se cosi a lei piacesse, senza far della dote alcuna mentione, le sue nozze gli sariano gratissime: et cosi disprezzate le famose ricchezze dell'altre, tratto all'odore de i costumi, et delle bontà sue, con lieto animo accettò lei per donna. Laqual cosa non ingannò punto il giudicio dell'huomo prudentissimo. Percioche con quello amore, et con quella charitade trattò sempre i figliastri, che in conto alcuno meglio non si haveria potuto desiderare. Dopo molti anni, il Barbaro da M. Giusto Contarini huomo illustrissimo et nostro honoratissimo cittadino fu imitato. Percioche havendo inteso la gran modestia congiunta con la honestà e bellezza di Madonna Francesca figliuola di M. Pantaleone Barbo: andò a trovar suo padre, et quello in luogo secreto ritirato, dice che sua figliuola gli piace sopra modo, onde ei desidera (quando ciò non gli sia di molestia) di haverla per moglie, ne della dote gli dice parola alcuna. Di questa cosa M. Pantaleone huomo di nobilissima famiglia, et di dottrina singolare, si rallegrò molto, et domandato il tempo a deliberare, chiamò parecchi suoi amici per consigliarsi di cio con esso loro; al giudicio de quali M. Giusto di età gia matura, fu giudicato degno di havere quella bellissima et vertuosa giovane per mogliera, benche con picciola dote, come alla povertà delle faculta sue si conveniva. Queste nozze si possono con verita chiamar felici, poi che per il solo splendore della virtu cominciate, con somma sincerità di fede, et con perpetua benivolenza fino all'estremo giorno inviolate durarono. Pero lasciando hora da canto molte altre laudi, che meritamente dare se le potrebbeno, ella con tanta humanita, et con tanta amorevolezza governò sempre i figliuoli de la prima mogliera, che nella cotidiana conversatione con esso loro, fuor che il nome di matrigna, cosa veruna non conobbero mai. Sopra tutte le cose adunque M. Lorenzo carissimo, si come veggo che voi comprobate, i costumi della moglie ci hanno a piacere: senza li quali, non so vedere che bene sperare si possa in una casa. Essendo interrogato Agesilao in che modo operando, potessero i Lacedemonij esser vittoriosi; rispose che ciò otterrebbono facilmente, se un prudentissimo Capitano governasse la guerra. Cio possiamo noi a proposito nostro accommodare. chi è quello che ordini, rassetti, et accresca la robba, et le massaritie di casa, se non la diligenza, la frugalità, et la prudenza della moglie. Medesimamente il Principe del Senato non potra mai ben governare la cittade, se egli non sara et delle leggi et delle usanze de suoi maggiori, et delle cose della Republica peritissimo. Ne il nocchiero ignorante dell'arte marinarescha assalito da una fiera tempesta, la conquassata nave al disiato porto sapra mai condurre, Ne un carratiero correndo acquistara mai il palio, se egli non sara benissimo instrutto nel suo essercitio. Cosi a punto le cose nostre di casa mai non potranno andar bene, se l'accortezza della madre di famiglia non sara come una chiara lampa, che porga col suo essempio la luce a tutti gli altri. Et si come alla guerra i soldati, che hanno un prudente e valoroso capitano, si vergognano di abbandonare il luogo a lor commesso; cosi i famigli e le serve intorno a quello ufficio che gli havra dato una donna prudente, non useranno negligenza. Platone philosopho gravissimo ne i libri ch'ei divinamente scrisse della Republica ordinò che i magistrati et le dignitadi a i vertuosi, et non a gli ambitiosi si dovessero consignare. Percio che egli antivedeva che pochi sarebbono quelli, che nella vertu si volessero affaticare, se la corona della nobilitade non a quei che la meritavano, ma a quei che la desideravano fusse conceduta. Per laqual cosa egli constitui, che gli ufficiali dallo erario publico fossero salariati: affinche per il bisogno delle cose necessarie, di essercitarsi con la debita diligenza intorno al maneggio della Republica non havessero à rimanere. Parimenti noi dobbiamo havere in tanta consideratione il giuditio, et la discretione della donna, che se le qualità della nostra Fortuna il comportano, dovemo piu tosto con la ricchezza nostra esaltar la sua povertade, che mirare alla dote, per conseguire un buon governo, et guadagnar la pace et la quiete dell'animo et della casa. Laqual cosa in verita ci sara di maggior gloria cagione, che se la moglie priva della bontade, di oro, di perle, et di ogni altra cosa pretiosa copiosissima si trovasse. Mostrando un tratto una donna di Ionia alla moglie di Phocione i suoi thesori et le sue gioie con molta vana gloria: disse lei, il mio bene, il mio thesoro, et le mie ricchezze sono il mio marito Phocione: ilquale per i meriti delle gloriose opere sue, gia venti anni sono, fu fatto Principe di tutti gli Attheniesi. A questo modo à noi converra il gloriarci del splendore et della dignita delle mogli: et lasciaremo quelli da canto, liquali arricchiti dalla robba della donna, à molti fastidij; et infinite molestie si trovano sottoposti. Queste sono cose fragili et caduche, ma quelle di sopra ferme, stabili, et diuturne si trovavano. Philippo padre di Alessandro; ilquale da Theophrasto et per il gran favor della Fortuna, et per le molte sue vertuti, è chiamato il principal Re fra gli altri: con tutto lo affetto del cuore amava una giovane di Thesaglia: in tanto che si diceva che ella per virtu de incantesimi lo haveva quasi tratto fuori di se medesimo. Olimpia intesa questa cosa, operò in modo, che la prefata giovane gli fu condutta nelle mani. La quale veggendo essere di modestia, di costumi, et di bellezza singolare adornata: vadano (disse) in mal'hora gli oltraggi et le villanie; percioche tu porti con esso teco le malie et gli incanti di provocar ciascuno à volerti bene: et gli empiastri amorosi son conditi con la piacevolezza della tua bontade. Che piu? noi pigliaremo la moglie piena di ottimi costumi: la modestia, la diligenza, et la integrità della quale congiunta con gli honori, i commodi, et i piaceri che da lei ritrarremo, sarà da noi lodata, honorata, et amata sommamente.</p>
</div1>
<div1>
<head>CAPITOLO TERZO</head>
<p><hi rend="sc">POI CHE</hi> habbiamo fin qui parlato de i costumi che si convengono alla mogliera, liquali se ella sarà con debito modo allevata, potrà facilmente acquistare: dirò hora brevemente della etade quello che il mio M. Zacharia, et molti altri dotti huomini hanno con l'aiuto della lunga experienza giudicato ragionevole. Dove egli è prima molto ben d'avertire, di non far scelta di una vedova, ma d'una vergine: non d'una vecchia, ma d'una giovane. Conciosia che ella impararà molto piu facilmente le nostre usanze; et se per sorte ella haverà qualche vitij, assai meglio et piu tosto da lei si potranno levare. Imperoche quando la cera è tenera, con grande facilità se le imprime l'imagine, ma con molta fatica poi à pena si può cancellare quella, che nella dura stampata si trova. Però l'animo d'una tenera giovane potremo noi con quegli amaestramenti che piu ci piaceranno instruire: le vedove parte alli suoi, parte a gli altrui costumi assuefatte, per indurle alla consuetudine del viver nostro, di molto ingegno, di grandissima industria, di fatica estrema, et di infinita sollecitudine ci sarà necessario. Chi è quello che speri di poter drizzare le viti nate e invecchiate ne i nodi tortuosi? chi pensarà mai che lo stomaco d'un fanciullo allevato nelle Alessandrine delitie, mutato l'ordine del suo vivere, habbia à fare la vita d'un vecchio continente? Chi crederà che uno sia per esser nella vecchiezza costumato et modesto, la cui giovanezza sia piena di libidine, di petulanza, d'audacia, et d'insolenza? cosi avien delle vedove, lequali se sono infettate di qualche brutto vitio, che elle si possano mai emendare, ò correggere, à gran pena sperare si puote. Per laqual cosa soleva Timotheo, quello eccellente et nobile sonatore, domandar doppia mercede à coloro, li quali havessero gia da altri maestri di quell'arte qualche principio havuto: contentandosi poi de la metà meno da quelli, che rozzi et inesperti entrassero la sua schuola. Percioche si come questi d'essere insegnati, cosi quelli di desimparare havevano di bisogno. Questo anchora si conferma con la ragione tolta dal centro delle cose naturali. Dicon coloro, che vanno investigando le nascoste cagioni delle cose, che la Natura desidera sempre di far quello che sia il meglio. onde non possendo tal'hor produrre il maschio, genera la femina; laquale à quello accostandosi, et si nobilita et si fa perfetta. Et che le donne sogliono amare sopra tutti gli altri quell'huomo, ilquale de suoi primi congiungimenti fecero possessore. A che proposito questo? Per dimostrarvi, che una vergine delli nostri costumi piu facilmente si vestirà, et li suoi con molta nostra sodisfattione si spogliarà, et con maggiore affetto il suo amore, il suo core, tutto ci donerà. A questo si aggiunge che presso à Romani le vedove che si rimaritavano, erano di leggierezza, et d'impudicitia tassate; et pur fra loro era conceduto il repudio: ma quelle che d'un solo marito fossero state contente, con la gloria et con la corona della continenza honoravano. Ne privarono della debita laude quelle matrone, lequali e in vita, e in morte, la fede à lor mariti sincera et incorrotta havessero conservato. A chi non spiacerà meritamente la intemperanza di colei, la cui sfrenata voglia non puote essere da una gran frotta d'huomini satiata? Chi è quello che non lodi sommamente la castità di Didone? laquale dopo la morte del suo caro marito, soleva dire, <quote><hi rend="italic">Quel che seco il mio amor primo congiunse, Morendo seco il trasse; et nel sepolchro Lo serba, et serberà perpetuamente.</hi></quote> Ne deve cio parer maraviglioso, considerando, che le Cornacchie, e le Tortore, morti che siano i loro mariti, vedove e caste menano il rimanente della sua vita. Ho fatto troppo lunga digressione,mentre che io biasimo il rimaritar delle vedove, et accuso la incontinenza delle impudiche. Ritornando adunque al mio segno, dico, che egli sarà di grandissima utilità per la pace et per la quiete della casa; che il marito et la moglie d'un voler medesimo, et di costumi conformi si trovino. Per questo rispetto la savia antichità in uno istesso tempio e Venere et Mercurio, et le gratie, e il santo desiderio di compiacere collocava. Percioche al condimento del matrimonio, e la ragione, e il consenso delle volontà, et la piacevolezza de' costumi tengono il primo luogo. Segue che noi diciamo del tempo, nel quale la donna sia atta per tor marito. Hesiodo poeta vetustissimo, et Xenophonte scrittore di molta laude, alla donna il quintodecimo, e all'huomo il trentesimo anno assegnarono. Licurgo poi alle femine il decim'ottavo, e à i maschi il trentesimo settimo attribui; pensando cio dovere essere di molto profitto à i figliuoli; nel generar delli quali non tanto alla moltitudine, quanto allo esser forti e gagliardi hebbe lo avertimento. Piacciavi (priego) il mio <hi rend="sc">M. LORENZO</hi> gentile, che io possa in questo luogo diffondermi largamente; la qualcosa spero che non vi debba essere ingrata. Per questo rispetto adunque egli ordinò che gli huomini non stessero la notte à dormire nella camera delle mogli: ma che di giorno con esso loro, quasi furtivamente, si mescolassero; accioche liberati da quella commodità dell'assiduo coito, che porge loro la libertade; tanto meglio alla diuturnità della propria salute potessero haver riguardo; et accio che i corpi de i figliuoli fossero piu robusti. Vide l'huom prudentissimo tutti e mortali essere molto inclinati e proclivi al piacere della libidine: dalle dolci lusinghe della quale egli confidò di potere in gran parte difendere i suoi cittadini, se egli, che essi non potessero a continui piaceri dar opera, havesse proveduto. Alla qual cosa etiandio giovò molto il diligente disciplinar delle donne. Percioche con lo spettacolo di molti giuochi, et di parecchi et varij torniamenti operò in modo, che il decoro della dignità matronale ne per ocio, ne per inertia, in cosa men che honesta si havesse a contaminare. Onde alle donne Spartane lo essercitio del correre al palio; del lanciare i dardi; del girar il disco; del giocare alle braccia propose: affin che stando esse frequentemente in queste laudabili fatiche, i figliuoli et le figliuole quasi dalla radice, un natural vigore, et la ingenita fortezza conseguissero. Dichiarando appresso per questa cagione havere introdutta questa legge, accio che le Spartane con maggiore franchezza d'animo i dolori e i tormenti del partorire tollerassero. Et se per caso sopragiungeva loro qualche pericolo, virilmente per la salute de' figliuoli, o della patria potessero contrastare. Parmi etiandio de indovinar con la coniettura, quegli anni del maritarsi esser stati da lui distinti, accio che per quanto fusse mai possibile, la imbecillità di quel sesso dalle insidie de i piaceri fusse piu sicura. Per laqual cosa le femine di Laconia in ogni sorte di vera lode, et massime nella pudicitia furono eccellentissime. Ilche dal gravissimo testimonio di Gieradata Lacedemonio fu comprobato: ilquale essendo da Xento interrogato con qual pena le leggi di Licurgo punissero gli adulteri, rispose che Licurgo di quelli non haveva fatto mentione alcuna, percioche adultero niuno non si trovava fra loro. Ne ti maravigliare disse Xento, di questo; essendo le delitie, le ricchezze, gli ornamenti, et le altre cose, che soglion provocare l'huomo a men che honesti piaceri, da noi grandemente vituperate e fuggite; ma la frugalità, la modestia, et la continenza sono in pregio et honore grandissimo tenute. In queste leggi nate et nodrite le donne di Sparta, esse sole non solo huomini, ma huomini fortissimi et valorosi partorirono. La qual cosa fu da Gorgone moglie di Leonida confirmata. Percioche biasimando uno amico di suo marito le donne di Lacedemonia, che fuor del costume dell'altre comandassero a gli huomini, rispose che cio era molto ben ragionevole: conciosia che elleno sole i veri huomini havessero generato. Ma io son peraventura stato piu prolisso, che non faceva di bisogno: dove non penso che sia hora necessario il diffinire quale di questi dui pareri sia piu verisimile: trovandosi massime ciascun di loro dalla auttorità di gravissimo giudice sostentato. Ne per quel che io mi creda, voi vi curate molto ch'io'l faccia: per non mostrare che io voglia dar certe leggi immutabili del tor moglie, ordinate come si dice dal consentimento et consiglio delle comitie centuriate. Ma io seguiterò principalmente quelle cose, che o dal mio studio apparate, o dal giudicio del lungo uso approvate saranno; nondimeno queste cose medesime secondo la opportunità de' tempi, delle cause, de gli accidenti, et delle occasioni lodo io che si debbano variare. Percioche il consiglio et la prudenza, laquale gli antichi della esperienza et della memoria volsero esser figliuola; in tutte le cose, et in qualunque negocio è molto necesaria. Havendo adunque fin qui detto della età della moglie, segue appresso che della nobiltà si ragioni: laqual cosa un poco piu altamente cominciaremo.</p>
</div1>
<div1>
<head>CAPITOLO QUARTO</head>
<p><hi rend="sc">IO VORREI M.</hi> Lorenzo amantissimo, che la cosa istessa comportasse, che cio che mi viene à memoria di questa materia, largamente da me si potesse esplicare. mostrerei certamente, si come io stimo, le imagini de i nostri maggiori doversi tenere in maggior riverenza, che non usa di tenere la consuetudine, che di giorno in giorno si va tuttavia piu invecchiando. Ma noi toccheremo al presente quelle poche cose, che piu segnalate, et di maggior utilità ci parranno: le altre un'altra volta forse con piu copia d'otio potremo trattare. Piacemi adunque in questa cosa di pigliare il mio principio dalla natura. I fioriti prati, i campi ben piantati et cultivati da seminare, sono in cio di non picciolo documento allo avvertirci, che per cagion de' figliuoli à donne di generoso cuore col mezzo delle nozze ci congiungiamo. Conciosia che i semi à i suoi principij quasi sempre ritornano. Noi habbiamo spesse volte veduto delle buone semenze nascer le biade maravigliose: cosi trovansi alcune sorti d'alberi fruttiferi, che senon ne i propri et eletti luoghi non nascono. Per modo che se si piantano in un terreno ignobile, lasciano la nativa lor bontà, et dal suo natural seme degenerando, perdono la gratia et la soavità de' primi sapori. Medesimamente i rampolli di natura gentili, se in un tronco di rozzo arbore vengono innestati, producono frutti assai cattivi. Il che è verisimile che debba etiandio accadere ne gli huomini, liquali dalle donne eccellenti aspettano figliuoli illustri, magnanimi, et generosi. Di qui aviene, che ben spesso le materne sembianze del corpo et dell'animo ne i proprij figliuoli riconosciamo. Però che non è dubbio alcuno, che alla generation de' figliuoli le donne non sieno di grandissima importanza. Conciosia che io veggo esser parere d'alcuni Medici accuratissimi, che le femine non da altro che dalla femina siano generate. ma quello maggiormente è da considerare, che i figliuoli per virtù delle leggi acquistano la ingenuità. Chiaro è che da Romani fu gia publicamente ordinato, che ciascuno che havesse origine da una madre ingenua, anchora che'l padre fusse servo, nondimeno per huomo ingenuo et libero si dovesse tenere. Laqual cosa sapiamo etiandio esser piaciuta à i Legislatori di Litia; appresso iquali se una donna di honorata stirpe ad un servo, o ad uno ignobile si marita, i figliuoli però nascono et nobili, et generosi. I poeti ci sono anchora di questa cosa testimoni; liquali à i figliuoli delle Dee la divinità attribuirono. Non mi basterebbe un giorno tutto intiero, se io volessi numerarli tutti ad uno ad uno. Achille, Enea, e Orpheo, furono specialmente per questo rispetto reputati Dei. Ma non solo al generare, ma allo allevare anchora la nobiltà della madre è di gran giovamento. Chi è quello che non conosca, questa cosa à i figliuoli esser di molto momento? Conciosia che se ben le semente (per star nella medesima similitudine) saranno elettissime et belle: se il campo non sarà poi con industria, con fatica, et con ingegno cultivato; i suoi frutti però saranno à varij incommodi, e à molte difficultà sottoposti. Non è alcuno che dubiti, che le donne illustri non siano per sforzarsi sempre di far che lo splendore de i padri nel valor de i figliuoli maggiormente riluca. liquali se non vi sarà usata diligenza, saranno piu tosto conosciuti per vitiosi, che per la nobiltà della stirpe esaltati. Appresso la dignità et la grandezza de' maggiori, opera spesse volte che i posteri sieno giudicati degni di grandissimi honori; Et accio che alla lor propria virtu appoggiati, cerchino acquistar gloria, sono quasi da certe leggi della natura constretti. percioche se con le opere non vanno imitando la virtù de' suoi antecessori, con grandissima sua vergogna, accompagnati dalli obbrobrij d'ognuno, dimostrano apertamente haver degenerato dalla lor stirpe. Et si come per la ricordatione della primiera gloria, i soldati assuefatti à i triomphi, divengono molto piu pronti, et assai piu animosi al combattere: cosi la commemoratione della domestica laude, sarà come un sperone à coloro, che volentieri corrono per se stessi. A quelli che sono da alto legnaggio discesi, è facil cosa di ottenere gli honori, imperò che non è dubbio, pur che nell'altre cose di dignità non si trovino inferiori, che per commune giudicio a gli humili e vili huomini tuttavia non sieno preposti. Chi non confessa, anchora che per se stessi non meritino honore alcuno; concedersegli però molte cose, per il rispetto, et per la riverenza de' suoi maggiori? Habbiamo letto di molti, che volsero morire per difendere la patria, non tanto per adempire in cio l'ufficio loro, quanto per lasciare un larghissimo patrimonio di gloria nella memoria del suo nome a figliuoli. Gli Atheniesi facevano le spese del publico a i figliuoli di coloro, che per cagion della patria fossero stati uccisi. I Romani dirizzavano una statua pedestre nella piazza a quelli, liquali andando per Ambasciatori della Republica nel viaggio dalla morte fossero soprapresi. et questo in testimonio della honesta morte loro: et perche i suoi figliuoli honore perpetuo di cio conseguissero. Appresso di noi, ne i difficili et pericolosi tempi della nostra Republica se alcuno con le opere, et con la diligenza si dimostra d'animo pronto, et acceso per aiutarla; non solo egli è da noi et con honori, et con doni premiato, ma suoi figliuoli anchora della publica gratitudine facciamo participare. Alcuni anchora per questo rispetto si creano cittadini; dassi loro de i piu honorati ufficij della città. Io ho fatto questo discorso, per dimostrare di quale importanza, et di quanto ornamento sia la gloria del padre a i figliuoli. Il medesimo anchora voglio che s'intenda delle madri. la cui virtù, e i meriti delle quali sono stati presso a i posteri a suoi figliuoli di molta gratia cagione. A molti poi la disgratia della ignobilità fu di tanto impedimento alla gloria; che ne acquistarsi parte alcuna di honore, ne pur uscir dalle tenebre de gli avoli suoi alla luce poterono giamai. A gli huomini nuovi è sempre dalla altrui invidia rimproverato la indegnità loro. I cani (come si dice in proverbio) anchora che a i forestieri che non conoscono, sogliano sempre abbaiar crudelmente, a i domestici poi, et a i famigliari mansueti et piacevoli si dimostrano. Dobbiamo adunque con ogni nostra possibile diligenza da ogni canto ritenere la dignità della nostra famiglia; cercando sempre di lasciarne heredi et successori li nostri figliuoli. Ne per questo son'io per laudare il consiglio di quelli, liquali essendo di vilissima et bassa stirpe discesi, cercano di havere una moglie di sangue nobilissimo et illustre. Questi tali acconciamente si possono assomigliare a coloro, liquali non potendo montare sopra i piu alti Cameli, di inginocchiarsi secondo il costume di Siria, et di portare il basto si sforzano d'insegnarli. La onde noi lodaremo sempre sommamente quelle nozze, lequali essendoci state di qualche honore, et magnanimi et virtuosi figliuoli ci produrranno. Donde si vede quella antica consuetudine de Romani havere havuto principio; per laquale era prohibito il pigliar per moglie una donna, laquale fusse stata nostra intrinseca amica: accioche lo amore et la charità, con laquale per ragion di questa amicitia siamo legati insieme, in cosi stretti confini non si havesse à rinchiudere: et che i posteri di molti felici successi, che per via delle parentelle sogliamo ottenere, non fussero fraudati. Si aggiunge à questo la congiuntione delle famiglie, con laquale quasi con certi nodi stringendosi, la città diventa piu unita; ma quella peste, quella ruina dello imperio Romano, Claudio Nerone, con la forza della sua importunità impetrò dal Senato un decreto, nel quale si concedeva dal zio il pigliar la nepote per mogliera: accioche la incontinenza et sfrenata sua lussuria dalla publica auttorità fosse ricoperta. Non fu però di tutte le conditioni de gli huomini trovato alcuno, che di questa scelerità si volesse contaminare; fuor che un solo Taledio Severo, cavaliero Romano; ilquale però (si come vogliono alcuni nobili scrittori) fu à cio per desiderio di compiacere ad Agrippina sospinto. Per tanto noi cercheremo di pigliare (si come havete fatto voi) la moglie di stirpe, et di casa honorata: accioche la compagnia nostra con esso lei ci habbia da essere piu grata, et piu gioconda: dalla quale trahendo noi figliuoli, et per natura, et per educatione ingenui et nobili; è da credere, che da gli esempi domestici stimolati, allo acquistar honore si accenderanno tuttavia maggiormente. Percioche ricordandosi da cui siano discesi, si sforzeranno con ogni studio, cura et diligenza di lasciare à i posteri loro (quasi una heredità) la dignità et lo splendore, che haveranno non solo dal padre, ma da la madre anchora ricevuto.</p>
</div1>
<div1>
<head>CAPITOLO QUINTO</head>
<p><hi rend="sc">HORA</hi> noi habbiamo a parlare di quella parte, dalla quale sogliono pigliare il principio del lor consiglio coloro, che hanno pretermesso quelle cose, che si sono dette in fin qui. Percioche egli segue che si ragioni della bellezza; laquale nella grandezza del corpo, nella proportionata misura del volto, ne la vaghezza de gl'occhi, de i capelli, del collo, delle mani, et del petto si contiene. Le donne picciole di statura, anchora che nell'altra compositura del corpo sieno tolerabili, sono al parer mio piu tosto atte all'ufficio della concubina, che della moglie. Percioche à i nostri piaceri piu tosto, che al procreare una bella prole si possono accommodare. Però gli Ephori magistrati di Lacedemone il Re Archidamo in grandissima somma di danari condannarono; per havere egli per moglie tolta una giovane picciola di statura: quasi come se di generare figliuoli solamente, et non di lasciar dopo se de i Re havesse deliberato. Et per non mi diffondere troppo lungamente nelle altre parti, i capei soli sogliono alle donne arrecare tanto di gratia, che ad Homero pare esser bastevole da questa parte sola de gli ornati capelli spessissime volte chiamare Helena bella. Il nostro Marone del dipignere il piatoso et prudente Enea, per mostrare ancho che egli era bello della persona, questa parte de i capelli specialmente vi aggiunse dicendo, <quote><hi rend="italic">Ne gli homeri e nel viso a Dio simile, Percioche al car figliuol la santa madre Dato haveva l'honor di bella chioma: Et postogli ne gli occhi, e nell'aspetto, Un giovanil vigor, colmo di gratia.</hi></quote> Credetelo a me <hi rend="sc">M. LORENZO</hi>, che se Marte havesse veduto Venere senza capelli, che quello ardore che trafigeva il cuor del Dio della battaglia, incontanente si sarebbe estinto: di maniera che Vulcano con l'astutia delle industriose sue reti non lo haverebbe legato. Questa parte de i capelli un vostro cittadino, il quale per rispetto d'honore non voglio nominare, diceva essere nella vaghezza della donna la principale et la piu importante. Io, si come non negherò mai che la eleganza della capellatura in una donna non sia sommamente da comendare, cosi non le darei ancho il vanto sopra tutte le altre parti, che si ricercano alla perfetta bellezza; la cui forza si comprende esser tale, et di tanta efficacia; che per tutti li secoli ella ha sempre abbattuto e vinto i vincitori delle genti, et vinceli di e hora. Giove per commune parere de tutti e Poeti fatto padre de gli huomini e de gli Dei, si trasformava hora in pioggia, hora in Cigno, et quando in altre figure, per goder meglio la bellezza che lo predominava. Taccio di molti altri Dei della gentilità, delli quali si come scrive Anacreone, quel cieco fanciullo gloriosamente triompha. Possiamo anchora col testimonio della antichità mostrare che molti sono stati Dei solamente per la eccellenza della loro bellezza reputati. Appresso Paris fatto giudice tra Pallade, Venere, et Giunone, lequali a gran gara contendevano, qual di loro meritasse essere chiamata la piu bella. rifiutò apertamente et lo essere sempre vittorioso nelle battaglie, et lo havere l'Imperio di tutta l'Asia; solo per ottenere quella famosa Helena, laquale egli haveva inteso essere fra tutte le altre donne bellissima. Egli è nel vero di grandissimo momento questo, che la bellezza contiene in se una certa scintilla di divinità, per laquale gli huomini sono stimati degni di grandissimi honori. Chi è quello che sia tanto austero, o tanto inhumano, a cui le bellezze non piacciano sommamente? I belli sono quasi ugualmente da tutti amati, e riputati degni d'honore et d'Imperio; et a quelli piu facilmente, et piu volentieri i popoli obediscono. Non senza cagione adunque il prudentissimo Poeta Virgilio affermò che la virtu era molto piu grata, se ella in un bello et ben proportionato corpo si trovava: quando disse, — In corpo bello è la virtu piu grata. Che se ben la virtu per ciò non diventa migliore, o piu perfetta; ella però in un certo modo si rende piu accetta, et piu riguardevole. I forti, i giusti, i sapienti, quando sono brutti, sono piu tosto dal vulgo temuti, che amati. Onde Platone soleva gentilmente ammonire Xenocrate suo precettore, ilquale era di corpo estremamente deforme, che egli dovesse spesso far sacrificio alle gratie. Percio che la gran prudenza di lui congiunta con la somma bruttezza de i membri, a molti era in fastidio, et pochi erano quelli che l'havessero cara. Ma a che fine ho io detto tante parole? accio che noi si sforziamo di vivere con belle mogli; per le quali molti non hanno dubitato morire. Ne ciò si creda esser detto da me per cagion del piacere; ilquale da gli animi forti e generosi, si come l'onde da i sassi, viene indrieto ribbattuto: ma per rispetto della procreation de figliuoli, et per l'allegra conversatione del vivere, et della vita, voglio che s'intenda. Fu saviamente ciò da Virgilio dimostrato in quei versi, quando Giunone con la speranza del beneficio volse indurre Eolo a dar la briglia a i venti, accioche havessero a sommergere le navi di Enea: <quote><hi rend="italic">Ho quatordici Nimphe assai leggiadre Di corpo et di bellezza singulari, Delle quai la piu vaga et piu gentile, C'ha nome <hi rend="sc">DEIOPEIA</hi>, in matrimonio Darotti, accioche teco tutti gli anni Della sua vita viva; et d'alta prole Ti faccia lieto e aventuroso padre.</hi></quote> Nel qual luogo perche cagione le belle mogli si debbono havere in pregio (se non si narra la favola al sordo) facilmente si può vedere. Veggo che per il desiderio ch'io hò di ragionare con esso voi, mi sono allargato piu che peraventura non era necessario; per la qual cosa io mi ritiro, et al proposito nostro con maggior caldezza ritorno. Avenga che io habbia detto molte cose intorno alla bellezza, voglio nondimeno che elle s'intendano con questa conditione, che se ella sarà con la sincerità de' buon costumi, et con le altre honeste qualità congiunta, io ne farò grandissima stima: ma separata da quelle, non mi parrà laudabile in alcun modo. Imperò che si come il fuoco facilmente nella paglia si accende, ma se non se gli pongono appresso fomenti durabili per nutrirlo, si ammorza, et sparisce incontanente; cosi à punto lo amore che dalla sola bellezza del corpo nasce tra il marito et la moglie, se la bontà dello ingegno, l'ornamento de i costumi, et la integrità della vita non lo sostenta et mantiene; in brevissimo tempo è forza che si consumi. Olimpia moglie di Philippo Re di Macedonia, havendo inteso che un certo giovane cortigiano del Re, haveva preso mogliera, laquale era d'aspetto bellissima, ma di fama non troppo buona: se costui (disse) si havesse cosi voluto consigliare co suoi maggiori, huomini savij et accorti, come egli ha fatto con se medesimo: senza dubbio egli non prendeva moglie con gliocchi solamente. Percioche questa gratia de la bellezza, se ella non porta seco una forma et una espressa significatione della bontade, non merita ne laude, ne pregio veruno. laqual cosa chiaramente ci dimostrò quel gran philosopho et eccellente poeta Homero, appo ilquale Nireo di tutti e Greci salvo che Achille, giudicato bellissimo, non fu da lui in luogo alcuno, fuor che nello arrivare insieme con gli altri in Aulide, nominato. Il che procedette, perche se ben egli era di corpo venustissimo dotato, non fece però mai alcuna memorabile opera nello assedio di Troia; ne rese conto alcuno della sua virtude; la propria et vera mercede della quale è l'honore et la gloria, con la quale il buon poeta haveva seco deliberato di rendere immortali tutti quei Semidei. Et non solo parlando delle mogli, ma delle amiche anchora, la bellezza del corpo sola non è bastante per mantenere, et conservare in noi la gratia loro. Qui mi torna à memoria di un certo philosopho Padovano, ilquale essendo nato di padre nobile et ricco, amava con amore intensissimo una puttana: dallo amor della quale, ne per l'auttorità, ne per ammonitione ò consiglio del padre si poteva distorre. laqual cosa considerando il padre, deliberossi di soccorrere al figliuolo, che in breve tempo era per venir meno. onde egli tolse in casa quella femina pubblica, dedicata alla libidine di ogniuno, et la concesse allo arbitrio del giovane lascivo: ilquale per alcuni giorni prese di lei tutti quei sensuali piaceri, che piu desiderava il cuor suo; nelli quali egli si dava ad intendere che il solo et sommo bene, et la perpetua felicità sua si ritrovasse. Indi à poco cominciando per la sacietade la fiamma ad estinguersi, la gran copia che egli haveva della cosa amata gli generò fastidio, di maniera, che quello che solea da lui si smisuratamente esser desiderato, non si apprezzava piu in conto alcuno. A poco a poco il giovane si andò riconoscendo, et cosi per cura et opera del padre, da una terribile et pericolosissima infirmità si venne a liberare, che pensiamo noi che fosse per avenir nella moglie? se dovendoci et per la integrità della vita, et per la candidezza de'costumi esser grata; per mezo della bellezza sola si havesse acquistato la gratia nostra. Ma perche voglio io tanto di questa cosa, come se ella fusse ben molto dubbiosa disputare? Per concludere adunque noi pigliaremo le mogli belle, pur che nell'altre parti sieno corrispondenti: affin che le nostre nozze à noi allegrezza, a gli amici consolatione, e a tutti gli altri non mediocre piacere e contento possano apportare.</p>
</div1>
<div1>
<head>CAPITOLO SESTO</head>
<p><hi rend="sc">PARMI</hi> in fin qui di havere mediocremente dell'età, de i costumi, della stïrpe, et della bellezza parlato: da qui inanzi come havevamo proposto, delle ricchezze, che è l'ultima parte, che alla elettion della moglie si richiede, alcune cose diremo. Et poscia che noi andiamo ricercando tutte quelle cose, che a i commodi, alla honestà, alla copia, et alle facultà della moglie appertengono; dico, che della dignità, et dell'utile insieme si deve haver gran cura. I frutti di coteste sono la gratitudine, la liberalità, et la magnificenza; nelle quali lo splendore della virtù riluce sommamente. Quantunque in quanto alla nostra volontà noi siamo grati, officiosi, et magnanimi; nientedimeno a guisa de i capitani, oratori, et medici, noi non saremo degni di molta laude; se con gli effetti istessi non dimostraremo i sensi del nostro cuore. la onde io concludo, che le ricchezze ci sono e commode e utili a molte cose. Percioche con l'aiuto loro noi possiamo usare la liberalità, secondo che si conviene al grado di ciascheduno; et habbiamo questo contento, di poter sovvenire et aiutare ò i prossimi nostri, ò gli amici che hanno di bisogno. Et però con questi mezzi noi verremo a fortificare la vita de' nostri figliuoli con l'aiuto et la gratitudine di coloro, verso de' quali noi saremo stati cortesi et liberali; essendo che i padri sono amati et honorati ne i propri figliuoli. Imperò che non è ufficio alcuno che ci debba essere piu a cuore, che il mostrarsi grato verso de i benefici ricevuti: dal quale chi di suo voler manca,debbesi crudele contra Dio, contra la patria, contra il padre, contra gli amici, et contra la generation di tutti gli huomini riputare. E in vero colui offende ciascuno, che havendo ricevuto beneficio da un altro; ne in fatti, ne in parole se ne dimostra conoscente. Però gli ingrati ragionevolmente dalle leggi de Persi à pene gravissime erano condannati. Conciosia che si come scrive Herodoto, egli è appo loro istimato vitio grandissimo il dir bugia: et dopo quello lo essere debitore ad altrui. Et parmi che cio sia drittamente da essi considerato, perche colui che non si vergogna di trovarsi debitore d'un altro, è quasi necessario che egli faccia in molte cose contro il dovere e il debito che si conviene a persona d'honore, ingannando, mentendo, et defraudando chiunque negocia con esso lui. Sono adunque le ricchezze in questo modo da esser stimate: lequali se saranno tali, che n'habbiamo davanzo, noi potremo l'uso di quelle honoratamente verso e bisogni de gli amici, et di tutti gli huomini accommodare. Alessando mandò un tratto à donare una gran quantità d'oro à Phocione, huomo dignissimo sopra modo, ilquale constantemente lo ricusò. dicendo che egli non ne haveva di bisogno. onde ei gli domandò, se egli haveva alcuno àmico, et rispondendo di si; va dunque (disse) con questo mezzo mostrati verso di lui amorevole et liberale. Per questo rispetto à pena che i grandissimi et incredibili tesori di Dario furono sofficienti à sostenere la liberalità, che usava il medesimo Alessandro verso i meriti di quelli che gli eran cari. Sono anchora le ricchezze di gran commodo à i padri, accioche quello che è fra tutte l'altre cose importantissimo, possano tanto meglio sovvenire à i figliuoli nello instruirli, et ammaestrarli ne i studi delle buone arti. Delle quai cose adornati, si dimostrano poi degni figliuoli delli honoratissimi padri loro: rendendo anchora i suoi maggiori piu illustri, piu nobili, et piu pregiati. Dobbiamo adunque haver buona cura, et usare ogni debita diligenza intorno alle nostre facultade, accioche non paia che noi portiamo invidia alli posteri: et che de i commodi, et della reputation nostra conto non ci facciamo. Vero è, che si come quando noi mischiamo l'acqua col vino, avenga che la quantità dell'acqua sia maggiore che non è quella del vino, nondimeno lo chiamiamo però vino: cosi i beni et le ricchezze communi non della donna, ma del marito solo si chiameranno, se ben la moglie ne havesse arrecato la maggior parte. Benche non colui che porta in casa maggior quantità di robba, ma chi meglio la sa governare, et moltiplicare merita d'esser piu commendato. Appresso gli è parere de Medici, che se uno debbe esser perfettamente sano, sia necessario che per tutte le parti del corpo l'humido si comparta. A questo medesimo modo vogliamo noi che tra il marito et la moglie non solo i denari, de i quali hora si parla, ma gli animi, gli attinenti, et gli amici habbiano ad esser communi. Per laqual cosa saviamente fu dalle Romane leggi proveduto, che il marito et la moglie non potessino l'uno à l'altro cosa alcuna donarsi affin che niente di proprio, ma ogni cosa fra se commune riconoscessero; et accioche con maggior cura, fede, et diligenza le cose domestiche fossero da loro ugualmente trattate, et custodite. La onde io conosco che il detto di Dione à Dioniso era verissimo, cioè, che non si trova alcuno, che non sia piu sollecito, et piu diligente ne i fatti propri, che in quelli d'altrui. Però prudentemente sogliono essere avertiti gli Principi à dover stimare che le città sieno le sue case; i cittadini i suoi figliuoli, et essi padri e governatori della famiglia, accioche con ogni loro possibile cura, consiglio, industria, et vigilanza, alla salute et commodo di loro che gli sono soggetti habbiano à provedere: in modo che quietissimamente vivendo, contenti et felicissimi si possano chiamare. Piacesse à Dio che l'età nostra fosse venuta in quei tempi, ne iquali si havesse solamente ad insegnare alla gioventù, et non à fargli deporre i cattivi habiti delle abusioni. Percioche noi gli faressimo conoscere, che nel fare elettion della moglie, le ricchezze e i denari non debbono essere da altrui con tanta avidità d'attention considerate; e a questo modo in verità il comercio et la conversatione de gli huomini molto meglio si mantenirebbe. Ma si trovano molti per infin da fanciullo tanto avezzi à una certa vana speranza del guadagno, che non mirando à fatiche, disaggi o pericoli; non lasciano adietro cosa alcuna laquale possa in qualche modo à questa loro immoderata cupidigia sodisfare. Per laqual cosa non mi pare hora da incitare et persuadere la gioventù, che nelle moglie facciano grande stima delle ricchezze; ma piu tosto desidero se le loro facultadi lo comportano, che di cotesto dopo tutte le altre cose, si come io ho scritto, cosi ella faccia deliberatione. Io temo di non essere molesto à qualcuno, pure io dirò il parer mio. Non posso a bastanza riprendere et vituperare coloro, liquali per diventar piu ricchi, con ogni studio fanno elettione di quelle mogli, nelle quali ogn'altra cosa, fuor che il debito ufficio della moglie si truova. Si come li specchi ornati di oro et di pietre pretiose, di niun frutto ci sono, se la effigie nostra fedelissimamente non ci rappresentano: cosi à punto le ricchezze della mogliera inutili del tutto debbono essere stimate, se ella poi con la candidezza et facilità de' costumi non fara tralucere in se medesima la imagine della disciplina di suo marito. Laudasi meritamente Alessandro, per havere con grande constanza d'animo ricusato le nozze della figliuola di Dario, ilquale una somma grandissima d'oro gli volea dare in dote: et in suo luogo pigliando Barzine figliuola di Artabazzo nato di stirpe Regale. laquale avenga che povera fusse, era però modesta, et savia: et era nelle Greche lettere benissimo ammaestrata. Sonosi trovati di molti Principi et privati anchora, liquali et nelle altre cose, et specialmente nel disprezzar le ricchezze della moglie, furono, et si mostrarono magnanimi et generosi. Le honorate laudi delli quali à guisa di stelle lucentissime illustrano le historie da ogni canto. ma quelli che habbiamo detto di sopra, ne per possessioni, ne per ville, ne per la copia di molte pretiose massaritie, la immensa loro ingordigia possono satiare. Onde sommersi nello immenso et profondissimo pelago del desiderio delle ricchezze, sono poveri e miseri; non le piu degne, ma le piu ricche nozze desiderando. Et si come quelli che non sanno cavalcare, de cavalli con fornimenti magnifichi et belli adobbati: et uno che non sia mai piu stato alla guerra, di arme et arnesi dorati: gli ignoranti de libri cattivi, ma riccamente ornati si dilettano: cosi molti si trovano di quelli, liquali non curandosi delle altre qualità convenienti alla moglie, le ricchezze sole con brama et con desiderio inestinguibile appetiscono. Lequali dal dottissimo et gentilissimo mio Guarino drittamente sono assomigliate à quelle superbe et sontuose sepolture, lequali mostrando di fuori un bello et gratioso aspetto, di dentro poi sono horrende, et piene d'ogni lordura: in modo che altri che i morti lo abhominevole fetor loro non possono sopportare. Esopo antichissimo scrittor di Phrigia, nelle cui piacevoli favole et gravità non picciola, et giocondità mirabile si comprende: volse anche egli in questa parte gentilissimamente consigliarci, appo il quale la Volpe entrata in una botega d'un Musico, trovò una Lira, nella cui sommità era la testa d'un huomo con molta et arte et industria lavorata; et con oro e gioie di valor grandissimo egregiamente adornata; laquale poi che tacitamente hebbe alquanto mirata, per certo (disse) questo capo si potrebbe chiamar felice, se egli non fusse privo di cervello. Il medesimo potremo noi dire alle mogli ricchissime, se nelle altre parti poi per sodisfare al debito loro ufficio non saranno bastanti. Il temerario Paris tolse Helena ricchissima, ma il prudente Ulisse pigliò Penelope pudicissima, della quale i suoi tempi non videro la piu modesta, la piu vertuosa, ne la piu casta. Le nozze di costei sono meritamente da tutta la antichità ammirate, honorate, amate, celebrate, et con gloriose laudi inalzate infino al cielo. Allo incontro il maritaggio di colui fu dalla istessa per la memoria della posterità, con gravissime note d'ignominia vituperato: come quello che dello incendio, della peste, del guastamento, de i danni, et dello esterminio di tutta l'Asia fu cagione. Il che da altro non procedette, senon per volere egli le smisurate ricchezze cercare; lequali furno poi ministre et incitatrici di quel furioso appetito, che gli infiammava il core. Però prudentemente ordinò Licurgo, che le mogli si pigliassero senza dote; affinche le donne Spartane ne per la povertà restassero senza marito, ne per le ricchezze si havessero à maritare; percioche à questo modo gli huomini nelle mogli la virtù, et non la robba cercherebbono, et le donne similmente con tanto maggior studio le doti dell'animo si sforzarian d'acquistare. Laqual cosa accioche piu facilmente si havesse à fare, quegli avoli nostri Semidei, quasi in un alto poggio saliti, per poter meglio da lontanissimo provedere alla posterità, statuirono, non come si usa hoggi, che le donne à gli huomini, ma che i mariti alle mogli le doti assignassero. et questo perche eglino non havessero à circonvenirle per le ricchezze loro; ma piu attentamente à chi e se stessi, e i figliuoli, e tutte le cose sue dovevano fidare, considerassero. Questo savio et utile precetto, se la mala consuetudine non ci havesse corrotto le menti, et che le delitie non ci havessero à poco à poco fatto molli et effeminati; da rinovare et osservare, et non da tralasciare piu oltra giudicheremo. Percioche se noi paghiamo à prezzo e i campi, e l'opera de gl'agricoltori, per poter poi far di cio beneficio à chi pare à noi: perche non facciam noi il medesimo nella moglie? dalla quale si importanti, si necessarij, et si soavi frutti di ricogliere aspettiamo. Ma io conosco per certo che se noi prima da i piaceri, Signori lusinghevolissimi non saremo liberati, et che i pretiosi ornamenti degni d'un huomo ambitioso et superbo, et le altre cose che punto necessarie non sono, da noi sbandite non saranno; et che questa nostra cupidigia, che da termine alcuno non si puo contenere, non sia del tutto spenta et estirpata: mai ne prudentemente, ne modestamente circa il caso della moglie deliberar non potremo. Laqual cosa essendo da se chiara e manifesta, non voglio in questo luogo piu dilatarmi. Ritirisi adunque in se medesima la gioventù nostra, et delle nozze, mossa dal commendabile vostro essempio, piu cautamente, che avidamente cominci à deliberare: accioche allettati dalla speranza del guadagno, facendosi servi della dote, non vengano ad eccitare in casa un fuoco, che cosi tosto poi spegnere non si possa. Se vorranno adunque i giovani in ciò seguire il mio consiglio, et se desiderano di far cosa che torni à se e i suoi di commodo e di honore: doveranno cercare di pigliar le mogli di età, di virtù, di nobiltà, di bellezze, et di ricchezze mediocremente ornate. Delle quai cose se accaderà talhor dubitare, qual sia meritamente da preferire, tosto dichiareremo, se però prima quel che ci paia e ottimo e necessario haverem disputato.</p>
</div1>
<div1>
<head>CAPITOLO SETTIMO</head>
<p><hi rend="sc">POTREBBE</hi> peraventura dire alcuno, che cosa fai tu? havendo promesso di dare i precetti circa la elettion della moglie, tu lasci i poveri e i vili cosi da canto, che i ricchi e i nobili solamente da te vengono ammaestrati. A costui posso io facilmente rispondere, che io desiderarei sommamente, che questi nostri brevi commentarij fossero e communi e utili à ciascheduno: ma se si troverà peraventura alcuno, che o per essere da una vile et privata stirpe disceso, o per difetto di facultà sia povero et male agiato; colla sua mala fortuna, et non con li nostri precetti si debbe adirare. Tornando adunque al proposito, parmi di sentire alcuni, li quali dicano che tutte quelle parti, che noi habbiamo detto dover essere nella moglie maturamente considerate, si possono da altrui piutosto desiderare, che separarle. Et però con grande instantia ricercheranno che questa comparatione tra i ricchi e i poveri sia da noi introdotta. Conciosiacosa che tutti gli huomini non sono simili à voi <hi rend="sc">M. LORENZO</hi>, alquale per essere delle doti del corpo, della fortuna, et di quelle dell'animo ornatissimo et abondevole; le mogli d'ogni grado, et di qualunque ordine sono offerte. A questi tali per quello che ho scritto di sopra, pensavo io di havere pienamente sodisfatto; quando di quelle qualità che sono piu da stimare, et poi dell'altre di mano in mano si ragionava: nondimeno sogliono spesse volte intervenire molte cagioni, ò del tempo, ò del bisogno, ò della occasione; per lequali (come piace à i dotti huomini) noi concediamo che i ricordi et gli ammaestramenti si possano variare. Imperò che si come fu Tolmide saviamente da Pericle avvertito, dobbiamo sempre mai in ogni nostro negocio accommodarci et consigliarci col tempo, prudentissimo di tutte le cose governatore. Et si come gli innamorati della casta Penelope; disperati di poter mai godere delli abbracciamenti di lei; volentieri, et con infiammato desiderio con le sue fantesche cercavano mescolarsi: cosi a punto se noi per aventura non potremo haver le mogli da tutte le parti, che lor si richieggono, perfette, di quelle che noi potremo, secondo il grado della dignità nostra ci doverem contentare. Ne si conviene che noi imitiamo i fanciulli, liquali con molto riso e piacere di chi li mira, si calzano le scarpe de' padri loro. medesimamente quelli sono degni di essere sbeffati e ripresi, liquali essendo vili, poveri, et abietti; con grandissimo studio però cercano haver le mogli, nelle quali ogni ragione di perfettissima laude si ritrovi. Per la qual cosa io aviso questi tali, che guardino che non intervenga loro come ai Cameli d'Esopo: liquali trovandosi in compagnia di molti altri animali, et desiderando di haver le corna de' cervi; con larghissime risa di tutti li circonstanti, andarono a pericolo di perder le orecchie. Il che fu un dare essempio a gli altri, che contentar si dovessero di quello, che la maestra Natura haveva giudicato che se gli convenisse. Si che li nostri giovani doveranno sforzarsi, di pigliar mogli di grado uguali, et di qualità conformi a loro. Essi per le altrui passate calamità bastevolmente possono essere avertiti: guardinsi di non esser per l'avenire essempio a gli altri. Per tanto io stimo che quello antico proverbio si come a molte altre cose, cosi al proposito nostro sia benissimo accommodato: cioè, che i pari con gli uguali ottimamente si confanno. E in vero che cosa si puo dir piu facile, piu commoda, ò piu ragionevole; che il torsi per compagna una donna, laquale ci sia di sangue, di età, et delle altre qualitadi uguale e conforme? La onde io non posso per alcun modo lodare il parer di coloro, a quali non è cosa che tanto diletti, quanto la sconvenevolezza della inequalitade. Dopo questo (come habbiam detto) alla sincerità de i costumi si deve havere gran riguardo: alli quali in questo negotio sempre il primo luogo assegniamo. Perciò che quantunque la donna fusse ornata di tutte le altre parti, et mancasse solo della virtù, et della honesta creanza de i candidi costumi: io non la riputarei però degna di molta laude. Essendo adimandato Demosthene quello oratore eccellentissimo qual fusse la piu degna parte della eloquenza, alla maestà della prononcia il primo, il secondo, et il terzo luogo concesse; come à quella, che nel persuadere (che è il proprio fine di tutta l'arte) era la piu importante. Questo si conferma col grave testimonio di Hortensio. Ilquale essendo nelle altre cose a molti inferiore, in quella sola quasi tutti gli altri oratori fu creduto avanzare. Quello che soleva Demosthene nell'arte oratoria attribuire alla prononciatione,noi nel caso della moglie alla virtu dobbiamo attribuire. E però i buon costumi, liquali meritamente habbiamo posto nel primo luogo, saranno da noi con somma diligenza considerati et esaminati. conciosia che senza quelli, le nozze non possono essere ne grate ne comendate. Ne i costumi adunque si deve ponderare la facilità, la piacevolezza, et la desterità, con cui si cerca di gratificare altrui: accioche le discordie, le offese, e i divortij, habbiano a star da lungi: et che per ritornare in gratia non siamo poi necessitati di far sovente sacrificio alla Dea Viriplaca. Leggesi che un cittadin Romano, la moglie che era nobile, ricca, et molto bella ripudiò. onde gli amici ignorando la causa, grandemente di ciò con esso lui si maravigliavano. Però desiderando egli di far conoscere altrui, che con prudente giudicio, et con honesta ragione haveva diviso da se la moglie, mostrò loro una scarpa, dicendo, voi vedete come ella è bella e pulita, ma non è alcun di voi che sappia (come so io) dove ella mi stringa, et come mi offenda il piede. Conforto adunque i mariti a non voler nella moglie far piu stima della stirpe, della dote, et della bellezza, che della virtù et della soavità de i costumi. Soleva Socrate persuadere a i giovani, che nello specchio spesso si guardassero; affin che s'erano brutti e deformi, con la bontà s'ingegniassero di farsi belli et grati a ciascuno: et se erano belli et gratiosi, dal non imbrattare il dono della natura nella abominevol macchia delle tristitie, con ogni possibile diligenza si havessero à guardare. cosi eshorto io che habbiano a far li sposi, liquali se haveranno tolto una che non sia molto bella, trovandosi ella per la età, per la nobiltà, et per la pudicitia riguardevole; doveranno però riputarla bella a bastanza: ricordandosi del savio parere di Gorgia, ilquale stimava che la buona fama, et non la bellezza della moglie esser dovesse da noi apprezzata. Et caso che ella sia di povero ceppo discesa, pur che nell'altre cose la sia comendabile, mossi dallo esempio del prudentissimo Re Agamemnone, le nozze di lei non saranno da ricusare. conciosia che egli nel matrimonio Chriseide vergine captiva, a Clitemestra figliuola del magno Giove antepose; havendola et di volto, et di statura, et di prudenza, et per la cognition di molte arti superiore a quella giudicato. Qualunque con ardente sete cerca con le facultà della moglie arricchire, sappia certo che egli è fuori di strada, et che egli è molto meglio et piu utile assai, il pigliar per moglie una donna da bene, che ricca. A questo ci sarà buon testimonio Themistocle. ilquale essendo interrogato da un padre, a qual di due egli doveva piu tosto maritare una sua figliuola, o a uno, che era persona vertuosa, accorta et da bene, ma povero: o vero ad un'altro di mala fama e di poco ingegno, ma molto ricco: rispose che egli lodava molto piu lo havere un genero, a cui mancasse la robba, che le ricchezze che havessero bisogno d'un huomo. Questo che il principe della Grecia parlò de gl'huomini, diciamo noi del caso delle mogli: parendomi cosa ragionevole, che le donne, et non le ricchezze sieno da noi nel matrimonio ricercate. Per laqual cosa gli Ephori fecero a quei Lacedemonij patire le meritate pene, liquali havendo gia promesso a Lisandro di pigliar sue figliuole per mogli; dopo che egli fu morto, ricusavano di volerlo piu fare. Pero che essendo essi da l'avaritia vinti; et per cio le piu ricche donne desiderando; queste che erano povere, quantunque d'ogni virtu ornatissime si trovassero, disprezzavano apertamente. Per recare adunque le molte parole in una, il mio parere è che noi pigliamo per moglie quelle donne, lequali sieno di honesti costumi, et da ogni canto meritino di essere comendate. Laqual cosa essendo molto difficile a ritrovare, della mediocrità di ciascheduna parte contentar ci dovremo. Et si come Autumedon, et gli altri periti nell'arte del cavalcare, solevano chiamare quei cavalli e buoni e generosi, liquali haveano in se piu cose da lodare che da biasimare; cosi noi diremo che quelle femine saranno degne di essere accettate per mogli, nelle quali molte, o almeno le principali di quelle qualità che habbiam narrato, si ritrovino. Ne son io per dar tanto carico massime a gli huomini della nostra età; percioche sarebbe cosa difficile et quasi infinita, se io volessi minutamente in una donna la perfettion d'ogni cosa trovare. Ma sopra tutto si deve (come ho detto) ricercar la virtu, col mezzo della quale possiamo poi confidentemente sperar le altre cose. Delle quali piu a lungo non mi par di parlare, però che elle sono comuni a tutti, et a ciascuno (pur che d'ingegno et di prudenza non sia in tutto privo) facilmente potranno essere in pronto.</p>
</div1>
<div1>
<head>CAPITOLO OTTAVO</head>
<p><hi rend="sc">RESTA</hi> che noi parliamo dell'ufficio che si conviene alla moglie. Nel quale ogni cosa è talmente piena di piacere, di soavità et d'allegrezza; che da lo impeto del dir soprapreso, quello che principalmente scriver si dovea, quasi ho tralasciato. Delle nozze adunque prima che io faccia altro, intendo alcune cose contare. Lequali io caverò dalle vecchie memorie dell'antichità. Conciosia che egli sarà molto utile al negocio di che si tratta, se noi attentamente consideraremo quello, che quelli antichi savi circa la pompa e lo splendore delle nozze havevano ordinato. Liquali veggo che noi in gran parte cerchiamo imitare. Et di vero essendo gli ordini circa ciò da essi posti significativi d'una cosa di grandissima importanza, non si puo dire che a caso, et senza molta consideratione fossero instituiti. Et accioche alcuno peraventura in questi nostri scritti non desiderasse di sapere il modo che tener si debba in menar la moglie à casa; son contento di toccare ancho di ciò alcune cose brevemente; lequali da certi annali vecchissimi ho raccolto. Voglio pigliare il mio principio da Dio, dal qual e la ragione a i dotti, e la necssità a i Barbari, e la consuetudine alle genti, et la Natura istessa persuase a tutti gli huomini che cominciar si dovesse. Gli antichi adunque primieramente i sacrificij con specialissima cura solevano celebrare: accioche il Dio di quel santissimo patto del matrimonio, con l'autorità del testimonio suo gli havesse tanto piu efficacemente a favorire. Onde si come appresso noi Dio ottimo massimo: appo gli Atheniesi Himeneo; cosi da Romani Thalassio, affin che il maritaggio fosse buono. fausto, fortunato, e felice, era con prieghi e con voti supplichevolmente invocato. Fu questo Thalassio un giovane molto gratioso e gentile, fra i carissimi soldati di Romulo (per essere egli una gemma del valore e del senno) honorato e riverito da tutti. A costui nel rapir delle donne Sabine, toccò per sorte una bellissima e delicata giovane; laquale essendo custodita a suo nome, fu quasi da i compagni, che ciò non sapevano, lacerata: ma udito subito ricordare l'amato nome del generoso Thalassio, cadde incotanente il furore a soldati, et ella fu dal soprastante pericolo liberata. Visse poi con esso lei in tanto amore, con si fatta unione, e con tanta felicità; che ciascheduno per memoria di ciò, il nome suo nelle nozze invocava. Questa congiuntione adunque (per ritornar donde io mi son partito) ha in se tanta forza, et è di tanta efficacia; che quella grande et illustre riverenza che si de haver verso il padre e la madre, dal splendor di lei è oscurata. Percioche egli è lecito al marito et per l'autorità de gli antichi, et etiandio per il parere della nostra santa religione, circa la charità de la moglie chiudere alquanto gli occhi della mente: Intanto che abbandonando tutte le altre cose, egli deve amarla, honorarla, et accostarsi a lei, come a vera parte di se medesimo. A questo si aggiunge il gravissimo testimonio di Homero, ilquale mostrando come Hettore era per sopportar generosamente la morte del padre, della madre, de i fratelli; et insieme per tolerar la ruina et la destruttione della propria patria: ma pensando poi alli spiacevoli e fieri accidenti, che potevano intravenire alla dolcissima sua consorte Andromache, non poteva in alcun modo le lagrime contenere. Nella qual cosa il franco e fortissimo barone si mostrava d'animo si tenero, et si dilicato, che gli pareva essere del tutto mutato dal suo proprio valore, et non è maraviglia percioche il magnanimo e generoso personaggio poco, nulla di se stesso curandosi, il caso della moglie sospirando e gemendo, ansiosamente temeva. Molti altri esempi si potrebbono addurre in questa materia, liquali per brevità voglio lasciar da canto. Et però non dirò hora delle ghirlande, con lequali e la sposa, e la porta si solevano adornare. Lascio anchora gli ornamenti del letto, con il rimanente de gli apparati, liquali però che alla magnificenza, et al splendor delle case appertengono, sono sommamente da commendare. Egli è dalla comune usanza osservato, di sposar la moglie nella man sinistra, nel dito propinquo allo auriculare; affinche il perpetuo segno della benivolenza ch'ella ha verso il marito, stia sempre ne gli occhi a ciascuno. La ragion di questo costume nacque(come vogliono alcuni pregiati scrittori) percio che da quel dito si parte un picciol nervo, che arriva fino al core. Era appresso consuetudine di appresentare alla nuova sposa il fuoco e l'acqua, et ella l'uno e l'altra con le mani toccando, dava facilmente ad intendere, che per generare principalmente figliuoli si pigliava la moglie. Impero che si come il calore et la humidità che in quelli elementi si trovano eccellenti, sono cagione della generation delle cose;cosi a punto la copula del maschio e della femina per la produttion della prole è stata dagli huomini introdutta. Solevano anchora le spose guardarsi da non toccar co i piedi il limitare dell'uscio del marito; ma col fare il passo in alto, entravano in casa per dichiarare altrui, che mal volentieri, et quasi sforzatamente perdevano il casto della loro honestà. Per laqual cosa presso essi antichi in certi giorni, et massime nelle Kalende di tutti e Mesi, le quali à Iano sono dedicate, era prohibito il menar mogliera che fosse donzella: parendo loro quasi che se le usasse violenza. Havevano etiandio per cosa ignominiosa, che una vedova si maritasse: dove che à nostri tempi ne legge, ne religione alcuna ce lo vieta. Però che (come diceva Verrio Flacco) i giorni feriati egli è lecito rimondar le fosse vecchie, ma non gia farne di nuove. Per haver lo errore della gentilità consecrato la soglia della porta à Iano, temendo nel primo ingresso quasi in dispregio di non lo calpestar co i piedi, usavano (come si è detto) di sospendere il passo, procedendo senza toccarlo. I giorni delle feste anchora quando il popolo era adunato al spettacolo de i Lupercali, de i Megalesi, de i Circensi, o di alcun altro giuoco; non era lecito alle vergini di andare à marito; il che però alle vedove non era vietato. Sono alcuni che s'imaginano che ciò fusse principalmente per questa ragione ordinato, accioche le donzelle quei giorni attentamente osservassero, ricordandosi che nel tempo de i giuochi, le donne Sabine furono da Romani violentemente rapite: laqual cosa fu poi di gran vituperio, et d'una grave et pericolosa guerra cagione. Ma alle vedove et à quelle che erano state da i mariti ripudiate, cio era liberamente concesso: parendo loro, che à quel modo elleno fossero di non poca vergogna scemate, se o morto, o vivo che si fusse il marito, per esser tutto il popolo occupato nel pascer gli occhi nella vaghezza de i giuochi; nello andare à marito da pochi, o da niuno fossero vedute. Nelle nozze (pur che le forze delle facultà lo comportino) desidero io che sia usata molta magnanimità; Laquale col splendor suo illustri et illumini il procedere delle attioni nostre. Conciosia che io vedo che i conviti publici, le giostre, gli abbattimenti, et gli apparati de i spettacoli magnifici, sono molto da molti degni et eccellenti huomini comendati. A queste cose fu gia Theofrasto in maniera inclinato, che egli chiamava queste spese che si fanno per guadagnar la gratia della plebe, il proprio e vero frutto delle ricchezze. Et parmi che egli dicesse la verità, perciò che chi non sa à luogo e tempo prevalersi, e farsi honor della robba; non merita d'haverla: che accade che io nomini hora Q. Mutio, Gn. Appio, Q. Hortensio, L. Sillano, P. Lentulo, Scauro, Pompeo, i Grassi, e i Lucilij? Liquali aggiungendo alla industria e lo studio e la diligenza; la loro Edilitade con pompa di sontuosissimi spettacoli celebrarono. Lequai cose però da huomini gravissimi sono state, et sono tuttavia riprese grandemente; dove che la magnificenza delle nozze da niuno biasimata et da molti sommamente lodata si trova. Aristotele quel huomo dottissimo, ilquale meritamente è chiamato il capo e principe di tutti e filosofi: in quei libri liquali de i costumi de gli huomini ragionano, la magnificenza che si usa nelle nozze non cessa di comendare. Lo eccellente huomo e profondissimo filosofo M. Emanuele Chrisolora, quando ei diede mogliera à M. Giovanni suo nepote, huomo di tutte le buone qualità ornatissimo, fece nelle nozze si bello, si splendido, et si pomposo apparato; che egli da un suo amico familiarmente ne fu ripreso. onde ei piacevolmente rispondendo, li disse, che nelle cose di somma allegrezza ripiene, era concesso ad ogniuno il mostrar si con gaudio magnifico festeggiante: et pur che non si faccia ingiuria ad alcuno, che secondo la dignita della casa nostra, questo sontuoso splendore non ci era interdetto. Ma che vado io intorno a questa materia molte cose adunando? La cosa parla da se medesima, et non ha bisogno di piu lungo discorso. Oltra la copiosa et abondante varieta delle vivande, ei si conviene ancho secondo l'antico costume de' Sabini, lo introdur nelle nozze qualche giuoco da ridere, contar burle, sparger motti piacevoli, et simil cose, affinche da ogni canto e i corpi, e gli animi nostri si possano ricreare. Per questo rispetto si fanno venire i buffoni, et quelli che recitano in Comedia. Liquali erano gia in Roma in tanto pregio tenuti, che essendone un tratto per la morte loro priva la citta, piacque al Senato di condurne molti dalla vostra Thoscana, Provincia fioritissima della Italia. delli quali quello che era di eta piu provetta, et nella pratica dell'arte meglio instrutto de gli altri, (si come scrive Claudio Ruffo) si chiamava Histro: dal quale poi tutti gli altri Histrioni, come gli Epicurei, i Gnatonici, i Pithagorici, da i primi auttori delle loro sette furono nominati. Il convitar de parenti et de gli amici alle nozze, e consuetudine et negli antichi, et ne i moderni tempi osservata da tutti: accio che tutti quelli, a iquali et la honesta et la letitia delle nozze appartiene, possano tanto meglio con esso noi del contento, et della consolation nostra partecipare. Solone uno de i sette famosi savi della Grecia, ordinò, che avanti che la donna si accompagnasse col marito, dovesse prima mangiare un pomo cotogno; quasi volendo inferire, che la voce e il parlar della moglie doveva sempre essere inverso il consorte soave, piacevole, e gioconda. Soleva etiandio la donzella quando ella entrava in camera per consumare il matrimonio col marito, ricoprirsi il viso con un velo: et invocando il favore della pronuba Venere, i dolci e cari abbracciamenti dello sposo aspettare. Laquale usanza m'imagino io che fusse introdutta, accio che la verginal verecondia, i debiti et honesti congiungimenti piu pertinacemente, che non si conveniva, non ricusasse. Et affinche nella celebrità di quel giorno pieno di gioia et di giocondità scintilla alcuna di tristezza non intravenisse, usavano anchora di sparger per casa delle noci: nel cadere et ricogliere delle quali, la frequentia delle persone adunate non potesse cosi udire le voci, lequali o per cagion di dolore, o per zelo dell'honor suo uscissero dalla sposa. Molte cose mi ammoniscono a non dover procedere in questa materia piu oltra. Et prima dubitando se io mi vorrò estender largamente, di non offender le vostre orecchie purgatissime. Lequali dopo che voi havete con ogni cura, studio, et diligenza applicato l'animo a questi bellissimi studi d'humanita, altro che il parlar puro e sincero pieno di gravità e di dottrina non possono ascoltare. Dapoi percio che io stimo di haver detto a bastanza per eshortare et incitare amichevolmente li nostri Cittadini allo amore e alla ammiratione di quelli nostri maggiori, le egregie virtù de' quali sono dalla memoria delle lettere illustrate; sforzandosi et nelle altre cose, et in queste principalmente (per quanto comporta la santità della nostra religione) imitarli. Il che accio che piu facilmente da quelli ottenessi, non ho voluto aggravarli con molta somma di precetti: ma scegliendo quelli che meglio et piu propriamente fare a questo proposito mi parevano, holli co'l mezzo della varietà posto loro inanzi. Io gli conforto adunque con quella maggior efficacia ch'io posso, a rendere infinite gratie a quelli savi antichi, i cui prudentissimi scritti spesso leggendo et osservando, et eglino diventeranno migliori, et far elettione di moglie piu vertuose, et le nozze con piu bello et piu magnifico apparato celebrare sapranno.</p>
</div1>
<div1>
<head>CAPITOLO NONO</head>
<p><hi rend="sc">TEMPO</hi> è hormai che dell'ufficio della moglie si ragioni. et questo è della nostra prima divisione il secondo membro. Percioche io vi promisi di dover prima della elettione, et poi dell'ufficio della moglie trattare. La onde se le mogli, o di suo voler proprio, o pur dall'auttorità de lor mariti sospinte, a i miei precetti vorranno ubidire; non è alcuno di si poco giudicio, che non sia per confessare, me havere si copiosamente parlato di questa materia, che la gioventù possa tutti li gradi della età sua con pace et con tranquillità dell'animo trapassare. Tre cose sono adunque, lequali con diligenza osservate dalla mogliera, la rendono laudabile et admirabile appresso ogniuno. il charitatevole amore verso il marito: la modestia et la mansuetudine de i costumi, et la industriosa et sollecita cura delle còse di casa. Noi diremo della prima, tosto che della facilità del compiacere il marito, che è di lei compagna e guida, et della quale non e cosa piu grata, o piu desiderata da gli huomini; haveremo parlato. Fu questa facilità da gli antichi nostri maggiori havuta in molta consideratione, intanto che statuirono, che nel sacrificare alla Dea Giunone, (laquale per essere preposta alle nozze, chiamavano Gamilia) il fele alla vittima si trahesse: quasi volendoci prudentemente notificare, che dalla matrimonial compagnia ogni rancore, ogni odio, ogni livore, ogni malivolenza si dovea sbandire. Di qui è, che la risposta di quella donna Spartana viene tanto da molti dotti huomini commendata. Costei sentendosi per mala riputatione fattale da una pessima vecchia, entrare in colera contro il marito: partiti con la tua mala ventura si le disse: Però che essendo fanciulla io imparai di ubidire a i miei genitori: et hora conosco che egli è molto ben ragionevole, che io cerchi di compiacere il mio marito, se io voglio sostenere il grado di quella che io debbo, et che mi si conviene. Al marito adunque sta il comandare, e alla moglie appartiene lietamente et con prestezza esequir le sue voglie. La onde quella Gorgone al parer mio merita d'essere non biasimata. Laquale essendo interrogata se ella andava talhor da suo marito, non io (disse) ma il marito da me se ne viene a piacer suo. Ciro quel valoroso e prudentissimo Capitano, comando a suoi soldati che se i nimici con tumulto et con strepito gli venivano affrontare, lo impeto loro sostenessero con silentio: dall'altra parte se eglino venissero taciti e quieti, con gran strida e romore la zuffa seco dovessero cominciare. Il medesimo consiglio darei io alle donne, cioè quando il marito adirato leva le voci piene di furia e di terribilità, deve allhor la moglie tutta humile, e tutta timida starsene senza dir parola che offendere lo possa: ma se egli sarà poi tribolato, fastidito, et di mala voglia; sforzisi con voce soave, et con parlar modesto allegrarlo, confortarlo, et racconsolarlo. Quelli che domano gli Elephanti, non usano il vestir bianco: et quei che governano i Buffoli, non si mettono cose rosse d'intorno: perciò che quelle bestie nel veder tai colori, ogni hora incrudeliscono maggiormente. Cosi i Tigri dallo strepito de' tamburri spaventati, a maggior ira et a piu rabbiosa ferocità si accendono. Il simile hanno a osservar le donne. Percio che se non piace al marito ch'elle portino un qualche habito, incontanente deporre lo debbono: ne mai piu ritorlo senza sua licenza: accioche dal loro caro consorte, co'l quale e dolcemente, e pacificamente elle hanno a vivere; in cosa alcuna non paiano discordanti. Io stimo che sia piu necessario il ricoprir le orecchie alle mogli, che a i lottatori, conciosia che questi, in nessuna altra parte, salvo che nelle orecchie non possono essere offesi; ma a quelle il libello del ripudio pieno di molta e grave ignominia si suol proporre. Per laqual cosa elle si hanno con ogni diligenza cautamente a guardare, di non ricevere per via delle orecchie il livore, il sospetto, o la gelosia. Ciò potranno elleno schifar facilmente, se la prudenza del Magno Alessandro in cio cercheranno imitare. Esso quando alcuno gli veniva con calunnie accusato, haveva per costume di tirarsi senpre con la mano una orecchia: affine di riservarla intatta per colui che volesse appo lui difendere e giustificare i casi suoi. Parmi che Hermione senza dubbio dicesse la verità, quando ella confessava espressamente, se haver macchiato il candor della sua honestade, solo per la familiarità ch'ella teneva con alcune femine di mala vita. Pertanto se egli accaderà che il marito venga in sospitione di haver rotta la fede alla moglie, ella in quel caso non deve dare adito alle ciancie delle donne malvagie; anzi chiudasi subito le orecchie, et scacci da se questa velenosissima peste di maligne persone, lequali le infettarebbeno l'animo con la loro iniquitade. Non sia cosi facile al credere ogni parola, però che ciò farebbe proprio (come si dice in proverbio) non giungere esca al fuoco. Habbia ella sempre in memoria et in bocca quella bella sententia del Re Philippo. Ilquale incitato da suoi familiari a dovere con grosso essercito andare a danni de' Greci, liquali quantunque fossero stati da lui accarezzati con molti beneficij, nondimeno erano perfidiosi et ingrati, et tuttavia dicevano mal di lui: hor che farannno (diss'egli) se noi con le ingiurie a maggior odio li provocaremo? Parimente quando alcuna di queste femine ribalde, lenguacciute, e bugiarde, diranno, Non ti accorgi tu povera sventurata, che tuo marito non havendo riguardo alla sincerità de' tuoi santi costumi; ne alla grandezza dell'amore che tu gli porti, ha volto l'animo altrove, et non fa stima alcuna de' fatti tuoi? Allora dica la savia donna, et che farebbe egli, se io insieme con la vergogna la honestà, et con lo amore il desiderio che io ho di piacerli volontariamente perdessi et gittassi via? Ritrovando un certo padrone un suo servo che poco dianzi gli era fuggito, nel Pistrino: parendoli esser di cio a bastanza sodisfatto, et dove haverei voluto io piu tosto (disse) che in questo luogo trovarti? La donna laquale per cagion di gelosia diventa fistidiosa, et cerca di partirsi dal suo consorte, vorreiio che da se stessa ruminasse et masticasse ben co'l giudicio queste parole. Oime meschina, che cosa potrei io fare, ò pensare, che piu desiderabile, o piu grata fusse all'inamorata del mio marito; che partendomi da lui, lisciarla tranquillamente possedere il mio genial letto, et in esso godere la persona di quell'huomo, che io piu che la mia vita amo, riverisco et honoro? Euripide gravemente riprende coloro, liquali ne i conviti sonavano la lira, giudicando esser molto piu ragionevole, lo adoperare i suoni e i canti per amorzare la colera, et per scacciar da noi la malinconia, che per effeminare gli animi di coloro, che ne i piaceri et nelle delitie si ritrovavano immersi. Io non altramente biasimarei quelle donne, lequali mentre sono in pace e in concordia con i loro mariti,dormono seco volentieri; ma caso che nasca tra essi (come qualche volta suole accadere) per un minimo sdegno, incontanente corrono à far due letti, e non vogliono piu i soliti amorevoli abbracciamenti aspettare. Et non veggono sciocche loro, che quelli sarebbono potissima cagione di farle subito la perduta gratia racquistare; riconciliando et congiungendo dolcemente gli animi l'un dell'altro con quei debiti modi, che tra persone che di core si amano si convengono. Volse ciò (se ben mi ricordo) inferire la Homerica Giunone, quando ella promise di rappattumar insieme le discordie, et di rachetare i corrucci che erano fra Theti et Oceano, con la sola soavita de i mescolamenti amorosi. À Roma quando fra il marito e la moglie nasceva qualche contesa, entravano amendue nel tempio della Dea Viriplaca, nel cui conspetto trovandosi soli, et allegando l'uno e l'altro le sue ragioni; in buona et amorevole concordia se ne tornavano a casa. E sarà adunque di grandissima importanza per il profitto, et per lo accrescimento delle cose familiari che la moglie in mantenersi la gratia et la benivolenza del marito, ogni suo studio, cura, diligenza, et sollecitudine adoperi: ingegnandosi giorno e notte di far sempre cosa, che li possa essere gratissima. Mentre che Gorgia Leontino oratore eccellentissimo, cercava con la forza della sua eloquenza di persuadere a i Greci, che dovessero fra loro unirsi, et concordemente confederarsi l'uno con l'altro; Melantho hebbe a dire, questo nostro Oratore si affatica per far che noi ci rappacifichiamo tutti fra noi, et non si ricorda che egli, la moglie, la fante, che non son senon tre persone, non possono mai esser daccordo insieme. Et questo procedeva dal gran martello che havea la moglie, accorgendosi che Gorgia era fieramente innamorato della sua fante. Stette Philippo con la Reina Olimpiade et con suo figliuolo Alessandro adirato buon tempo. In tanto Demaratho Corinthio suo ambasciatore ritornò di Grecia: et interrogandolo Philippo diligentemente ciò che i Greci havessero deliberato circa lo accordarsi con esso lui; egli mi pare (disse) ò Philippo, cosa molto inconveniente, che tu ti pigli tanto affanno, e tanto pensiero della unione di tutta la Grecia, et che tu non sij anchora con la moglie et col figliuolo ritornato in concordia. Per tanto desiderando la donna (come è molto ragionevole) di posseder la quiete et la pace di tutta la casa sua; ha da fare ogni opera, di esser sempre in amorevole concordia con suo marito: per non parere di voler seguitar quello ch'ella peraventura grandemente riprenderebbe in altrui.</p>
</div1>
<div1>
<head>CAPITOLO DECIMO</head>
<p><hi rend="sc">TORNIAMO</hi> hora allo amore et alla charità che debbe essere tra il marito e la moglie; la cui grandissima dignitade, et la immensa efficacia della quale (si come attestano molti huomini dottissimi) esprime et ci rappresenta la imagine della vera amicitia. Molte cose mi bisognano trappassare, per poter meglio quello che principalmente osservar si debba dichiararvi. Voglio adunque che la moglie con tanta fede, studio, charità, e tenerezza, ami, et honori il marito; che in questa parte cosa alcuna maggiore da lei desiderar non si possa. Viva e conversi con esso lui in maniera, che senza la presenza di quello, apaia facilmente, cosa veruna non le poter essere, ne grata, ne piacevole, ne gioconda. Tutto questo fara lo amore: ilquale solo sa trovare il modo e la via di facilitar le cose che paiono impossibili. Et certo (come diceva Socrate) ne piu breve, ne miglior mezzo si puo trovare a cio, che lo essere tali, quali noi desideriamo di essere tenuti. Quanta fatica, e quanta industria, e diligenza è necessario che adoperi un contadin da poco, se egli vuol parere d'essere valente huomo? Similmente quanta astutia, e quanta arte si conviene usare a i Cavalieri, a i Medici, e a i cittadini ignoranti, se vogliono dare ad intendere altrui, di essere eccellenti, et di saper quello, che mai non conobbero? Percioche sogliono spesso accader molte cose, per lequali la finta et adombrata laude dell'agricoltura, della medicina, et della cavalleria, diventa vana e fallace. Questi tali se si degneranno i miei consigli accettare, piu facilmente, et con maggior certezza, che se tenessero sempre i banditori della loro ambitiosa estimatione a canto, la vera, stabile, et perpetua laude potranno acquistare. Et poscia che in ogni cosa la verita vince la imitatione, lo agricultore s'ingegnera e con l'arte, e con la esercitatione, di lavorar benissimo il suo terreno: il Medico nel curar de gli infermi mostrera il valor de l'arte et l'esperienza della sua dottrina: il cavaliero con molta leggiadria movera i feroci cavalli mò in questa parte, mò in quella: hora al corso incitandogli, et hor con la destrezza della mano raccogliendoli in picciol spatio su quattro piedi li farà fermare. Il Citaredo fara uscire dello strumento suo si dolce, si grata, et si soave melodia, che di piacere e diletto infinito riempirà le orecchie de circonstanti. Per laqual cosa se le mogli desiderano di parere d'amar da buon senno il marito, aminlo dico con tutto lo affetto, et con tutto lo intrinseco del suo cuore. Facciano in modo che egli conosca, che delle cose prospere si rallegrino, et delle adverse seco si contristino. Però che si come il congratularsi nelle felicità ci è molto caro, cosi la consolatione nelle disgratie et nelle tribolationi accadute, ci suole esser gratissima. Conciosia che noi proviamo, che la noia et la molestia che altri sente di qualche dispiacere, co'l consiglio et con la soavità delle parole di persona che s'ami si viene a mitigare, et a scemare in gran parte. Cosi il marito quasi compagno divenuto de gl'affanni di lei, andra compartendo, et alleggierendo la soma delle pene che la tormentano. Et se i fastidij saranno di sorte che del tutto per aventura spegnere non si possano: si amorzeranno almen per quel tempo, che ella nelle amate braccia del suo caro consorte riporrà i suoi sospiri. La onde bramo io che le donne procedano in modo co'l marito, che se possibil fosse, congiungano et unischino gli animi l'un con l'altro: et come diceva Pithagora dell'amicitia, di due ne formino un solo. La qual cosa accioche piu facilmente si possa fare, i popoli di Candia, che gia molt'anni sotto l'imperio de la nostra Republica vivono; non concederebbeno mai ad alcuno in matrimonio le lor figliuole, se prima con manifesti inditij, et con espressi segni non conoscessero che l'una parte et l'altra si amasse grandemente. Persuadendosi, che quelli debbano essere assai piu cari alle mogli, che inanzi la copula del matrimonio le sono stati ancho grati. Si vede naturalmente, et si pruova per cotidiana esperienza, che tutte le attioni della Natura sono fatte e produtte con processo di tempo: Onde è che nel toccare il fuoco noi di subbito non ci abbrusciamo. Cosi le legna gittate in mezzo d'una fornace ardente, subito non si avampano. Per la qual cosa i popoli predetti hanno per molto necessario, che si come si suol far de gli amici, cosi le donne nella elettion del marito debbano accettar quello, che esse conoscano meglio confarsi alla complessione et gusto della natura loro: tenendo per cosa certissima, che allo improviso non si possa far vero giudicio, ne causarsi amore che sia di gran fondamento. Quanto questa loro consuetudine sia da comendare, non dico: ma non negherei gia, che alla gratia e alla constantia dello amore, non sia grandemente accomodata. Non sono ancho da tacere quelle, che con malie e con incanti si sforzano di indurre i mariti al loro amore. Queste tali soglio io assomigliare a i pescatori. liquali con certa lor pasta pigliano il pesce, ilquale per cagion di lei fatto stupido et tutto attonito divenuto; riesce insipido et ingrato alla bocca: in che paiono imitare quegli huomini, liquali vogliono piu tosto giudicare i ciechi, che seguitar quelli che hanno buona et acuta vista. Cerchisi adunque dalla propria volontà di ambedue lo amor reciproco; ilquale di giorno in giorno vada crescendo con ogni tenerezza. Queste cose con la vita e co i gesti di donne eccellentissime si trovano illustrate. Alla honorata e vertuosa imitation delle quali, le donne de' nostri tempi doveranno appoggiarsi. Amo Panthia il Principe de Susi Abradata suo marito cordialissimamente. Alquale essendo fatta captiva, servò sempre la fede immaculata, e l'inimico Ciro riconciliò con esso lui; et nello adornarlo tutte le sue ricchezze, et ogni suo thesoro spese volentieri. Esso virilmente combattendo contra gli Egittij compagni di Creso, mentre che per mostrarsi grato verso di Ciro, et per far conoscere altrui, se essere degno marito di Panthia: di fortissimo soldato, et di valoroso capitano facendo l'ufficio; nel maggior conflitto, con intrepido animo generosamente combattendo, spirò la vita. Ella con molto studio et diligenza ricercato il suo corpo, et quello ritrovato, volendo con quei piu espressi segni d'affettione, che l'era possibile honorarlo; datosi con le mani proprie d'un pugnale nel petto, sopra lo amato corpo moribonda si lasciò cadere. Cassandane amava con tanta tenerezza il suo Ciro, che morendo, molto piu grave le fu il rimaner priva del consortio di lui, che perder la vita. La onde Ciro per non parere ingrato verso di tanta amorevolezza; lungo tempo lo intenso desiderio di lei con sospiri e pianti amarissimi fe palese a ciascuno: et appresso comandò a tutti i popoli soggetti al suo imperio, che con grandissima copia di lagrime dichiarassero lo immenso dolore, che egli sentiva per la morte della carissima sua consorte. Fu Themistocle da sua mogliera amato con tanta efficacia, et con si fatto fervore; che giorno e notte ad altro non pensava mai, senon come ella potesse far sempre cosa che gli fosse in piacere. Onde lo Illustre et valoroso Principe della Grecia, in molti negocij il fedele et prudentissimo consiglio di lei seguitava. in modo che l'auttorità sua presso a tutti crebbe grandemente. Però che Themistocle volea ciò ch'ella voleva: et ciò che piaceva a Themistocle era approvato da gli Atheniesi: et quello che questi determinavano senza eccettione alcuna era assequito da tutta la Grecia. Thesta sorella del primo Dioniso fu maritata a Polixeno. ilquale entrato in sospetto al Tiranno, temendo che qualche fiero accidente non gli intravenisse; velocemente se ne fuggì di Sicilia. Dioniso fece subito chiamar la sorella, con laquale lungamente si querelo, che del fuggir del marito non lo havesse avisato. Thesta dalla costantia del virtuoso animo suo sostentata, si gli disse, pensitu forse Dioniso, che io sia donna si vile, si abietta, et di si poco valore; che se io fossi stata consapevole del partire di mio marito, che io non havessi voluto farmeli compagna et participar con esso lui i pericoli e i travagli della sua fortuna? Renditi pur certo, che assai piu caro mi sarebbe stato lo esser chiamata moglie di Polixeno sbandeggiato, che sorella di Dioniso Tiranno della Sicilia. Considerando i Siracusani la grandezza et la prudenza dell'animo di costei, cacciati i Tiranni, con Regali honori mentre ella visse, spontaneamente sempre la riverirono; et alla morte tutti gli ordini, tutti li magistrati, et tutto il popolo le solenni sue exequie con pompa et spesa grandissima celebrarono. Armenia moglie del gran Tigrane, lasciò di se un comendabile exempio alla posterità delle donne. Costei per lo amor grande ch'ella portava al marito, non potendo a modo alcuno sopportar l'absentia di lui; in quella espeditione che fece Ciro contra li Sirij, sprezzate le fatiche, i disagi, e i pericoli, che le soprastavano, con forte et generoso animo constantemente sempre lo seguitò. Quanta stima facesse Andromache del suo carissimo Hettore, nel quale ella havea collocato lo amore di tutti i suoi attinenti; lo dimostra Homero in quei versi, <quote><hi rend="italic">Tu solo mi sei padre, tu la madre; Tu fratello mi sei: tu grato in tutte Le occorrenze mi sei dolce consorte.</hi></quote> Di qui era che accesa talhor dal desiderio di vederlo, andava quà et là discorrendo per tutta la cittade; et circondava le mura, et le fortezze per trovarlo. La mirabile virtù di Camma donna di nobilissimo et eccellente animo dotata, ha impetrato da me che io faccia di lei mentione. Et se ben la historia di lei sara un poco lunghetta, spero nondi meno che per la dignita et novità del caso, e a voi <hi rend="sc">M. LORENZO</hi>, e a gli altri che questi nostri scritti leggeranno, non debba essere ingrata. Fu questa Camma una bella et molto vertuosa giovane Sacerdotessa della Dea Diana, ornata di tanta modestia, et di si gentil costumi, che a tutti i giovani della città maravigliosamente piaceva. Ella il suo caro consorte, che Sinatto havea nome, uno de' primi gran baroni di Francia, sopra tutte le cose del mondo teneramente amava et riveriva. Accadè che Sinorige di stirpe et di stato nobilissimo gentilhuomo, di questa giovane fieramente si accese. Et tentando con ogni maniera di persuasione di indurla a piacer suoi, et riuscendoli ogni fatica vana; non ostante che Sinatto gli fosse grande amico, sperando per la morte di lui poter meglio il suo perverso desiderio adempire, incontanente lo fece ammazzare. Poi ritornato con vie maggior sollecitudine a molestare la castità della donna, et ritrovandola a suo buono et santo proponimento piu ferma, et piu constante che mai, deliberò di pigliarla per moglie. Perche i parenti da lui richiesti, cominciarono a persuaderla, a volere per ogni modo accettare il partito. massime col farle conoscere, il molto utile, che succedendo ciò si sperava; et dall'altro canto il gran danno, e i manifesti pericoli, che dal ricusarlo si doveano temere. Ella dopo haver prima alquanto contradetto, quasi vinta da prieghi loro, disse che sarebbe contenta. Venuto il giorno nel quale le nozze si celebravano; entrati l'uno e l'altro solennemente nel tempio di Diana per sacrificare; Camma pigliò una tazza piena d'un liquor dolce, temperato da lei con veleno: et inginocchiatasi inanzi alla Dea, ne bevve quasi la metà: poi secondo il costume che si usava nelle nozze, di sua mano porse il rimanente allo sposo: il quale allegro et giubilante oltre modo, postoselo alla bocca tutto lo traccannò. Camma come vide il suo pensier riuscito; tutta piena d'allegrezza et di contento, voltatosi verso la Dea, disse, O sacra vergine inviolata, laqual conosci lo intrinseco del cor mio; siami ti priego, buon testimonio, come io dopo la morte del mio caro consorte, difficilmente sempre contenuta mi sia di non mi torre la vita. Conciosia che da quella hora a questa, mai non ho sentito bene o piacere alcuno, senon pensando alla speranza, che io havevo di far quella giusta vendetta, che hora alla tua presenza mi veggo haver conseguito. Però allegra e contenta me ne vado a godere la dolce compagnia di quell'anima innocente, che con tanta sincerità di fede ho sempre amata piu che me stessa. Et tu scelerato e perfido Sinorige, che pensasti d'essere mio marito; in scambio del letto matrimoniale, da ordine che apparecchiato ti sia il sepolchro: che io hora faccio di te dovuto sacrificio all'ombra di Sinatto. Queste parole fecero di paura tutto isbigottir Sinorige; et gia sentendo la virtù del veleno che gli affligeva il core: tentò di molti rimedij, ma nulla valsero. Et hebbe in tanto Camma la fortuna favorevole, che inanzi ch'ella spirasse, seppe che Sinorige era morto. Laqual cosa intendendo, come vittoriosa e triomphante delle spoglie del nimico, con sodisfattione e contento incredibile, allegramente se ne morì. Stratonica similmente con smisurata affettione amava il marito Deiotaro; in modo che tutto il suo studio, ogni cura, et tutti li suoi pensieri erano intenti a fare, che la volontà di lui fusse sempre esequita. E pero ella si affligeva et pativa uno incredibile dolore, veggendosi sterile, et non atta alla generatione de figliuoli. Onde Deiotaro per esser privo di successione nel Regno, stava di ciò tutto mal contento. perche desiderando ella al natural suo difetto rimediare, trova una bella et costumata giovane chiamata Elettra: dapoi priega, persuade, e constringe il marito (che di tanta benivolenza della moglie stupiva) a doversi rimescolare con esso lei. La qual cosa ottenuta, i figliuoli che di quella nacquero, furono da lei con fede, diligenza, et somma charitade amati, nutriti, et allevati, come meglio alla Regal dignitade si conveniva. Io sarei troppo lungo, se io volessi hora la intensa et vehementissima affettion che porto Tertia Emilia al suo P. Scipione; quella di Giulia; di Porcia; di Artemisia; di Hipsicratea; et di molte altre vere del maritale amore imagini raccontare. lequai cose sono in pronto a ciascuno, che pur un poco con le historie habbia dimestichezza. Per tanto io lasciarò da canto molte cose, che io potrei insegnare alle donne, circa il modo che tener debbano in amare il marito. Conciosia che io mi rimetto, et mi confido tutto nell'acutezza delli ingegni loro. rendendomi piu che certo, che se vorranno solo haver l'occhio al suo debito, siano facilmente per trovar la via, per laquale elle possano amore, fede, et riverenza verso i loro mariti dimostrare.</p>
</div1>
<div1>
<head>CAPITOLO UNDECIMO</head>
<p><hi rend="sc">HABBIAMO</hi> hora a trattare della modestia. laquale è come il fondamento che conserva e mantiene la innata charità fra il marito e la moglie.È questo ornamento di tanta efficacia, che non solo ai mariti è gratissimo, ma da gli altri anchora come un don pretiosissimo è giudicato. Questa virtù nella moglie dal volto, da i gesti, dalle parole, da i vestimenti, dal mangiare, et dal procedere del quotidiano commercio si comprende. ma fra tutte queste cose il volto è quello che tiene in se piu veri, et piu certi segni della effigie dell'animo nostro. In quello adunque i secreti del core, che la natura ha nascosto, spesse volte si scoprono: facendo anchora senza parlare, intendere di molte cose. Perciò che dal viso et da i movimenti del corpo, l'habito et la passione de gli animi si conosce. Ne gli animali irragionevoli anchora si scorge manifestamente da gli occhi, et dalli altri sentimenti del corpo l'ira, il timore, l'allegrezza, et simili. Di qui nacque, che alcuni ne i soli lineamenti della faccia fondandosi, della natura et complessione altrui volsono dar giudicio. Ma io mi diffondo troppo. Desidero adunque che le donne in ogni luogo, in ogni tempo, et in tutte le loro attioni, si dimostrin modeste. ciò potranno elle fare agevolmente, se nello stare, nello andare, nel parlare, ne gli occhi, nel volto; et finalmente in tutti gli movimenti del corpo, servaranno sempre una certa gentil gravitade, accompagnata da quella mansuetudine, che si conviene al decoro de i luoghi, de i tempi, et delle persone, con lequali si troveranno. Però che lo andar veloce; il vano aggirar d'occhi; il mover spesso le mani senza proposito; lo scrollar del capo; et tutti gli altri distorcimenti della persona; senza nota di biasimo, et senza qualche significatione di leggerezza non si possono fare. Et però debbono le donne in ogni suo gesto, et nel proceder loro, servare la debita gravità, et essere molto circonspette in ciò che dicano, o facciano: con che non mediocre dignità et contentezza in se stesse, et non picciola laude venir lor da gli huomini sentiranno: et altramente facendo; la riprensione di tutte le persone di giudicio non potranno schifare. Non voglio però che elle si dimostrino nel viso austere, superbe, o dispettose: ma cerchino oltra l'esser discrete, affabili, mansuete, e gentili; di portar ancho nell'aria quella certa gratia, che suole indur gli huomini ad amare et riverire altrui. Et cosi dico de i movimenti della persona, che in cio debbano molto ben avertire, di non passare i termini convenevoli. perciò che agli histrioni, o alli gesticulatori meritamente sarebbono assomigliate. Guardinsi anchora dal rider sfrenatamente. Conciosia che egli è vitio brutto in ciascuno, ma nelle donne poi è bruttissimo sopra modo. Però se accaderà che elle si trovino a veder far qualche giuoco, o sentir qualche motto piacevole;doverà lor bastare (secondo la occasione) di far modestamente mostra di soghignare. Usava Demosthene con lo aiuto dello specchio di concertare et correggere i gesti de l'attioni, per potere meglio con li occhi proprij discernere quello, che orando fuggire, o seguire da lui si dovesse. Cosi vorrei io che le donne ogni giorno, et sempre, con somma diligenza considerassero quello che al grado, alla dignitade, al sesso, e al candore della loro integritade si convenga: accioche parte alcuna di honesti costumi in esse non si havesse a desiderare. Appo i Spartani le femine maritate andavano con la faccia coperta per la cittade, ma le donzelle il viso aperto a tutti dimostravano. Onde essendo domandato Charillo Lacedemonio della cagione di cotale usanza; rispose che i suoi maggiori havevano conceduto alle giovani questa licenza, affin che piu facilmente si potessero trovar marito. Dall'altro canto poi prohibirono che non andassono alle nozze d'altrui: per far loro intendere, che non havevano piu a cercare mariti, ma si bene a custodire, e tenere buona cura di quelli che havevano. Dalla qual consuetudine i nostri Candiotti non si discostano. appresso a quali è lecito alle giovani lo stare suso gli usci, et cantare, giocare, ridere, e scherzare con gli innamorati loro: ma le maritate (come a servigi della Dea Vesta fossero dedicate) se ne stanno in casa; et rarissime volte escono fuora in publico. intanto che il guardar pure gli altrui mariti, sarebbe cosa abhominevole et vituperosa. Questo costume (credo io) che essi togliessero da Xenophonte, appo ilquale si vede espressamente quanto lo aspetto delle donne si dovesse celare.Perciò che partitosi Tigrane da Ciro, et ritornando a casa con il padre, la madre, et la carissima sua consorte Armenia: lodando molto gli altri la effigie, la vaghezza, i costumi, et la buona dispositione del corpo di lui: rivoltosi Tigrane ad Armenia, le domanda ciò che della bellezza di Ciro le paresse: et ella chiamando li Dei immortali in testimonio, io non ho mai (disse) o Tigrane, levato da te gli occhi miei, et però conto alcuno rendere non ti posso, quale, ò quanta sia la bellezza di Ciro. ò risposta piena di rara honestade: o parole di donna prudente, colme di grandissima continenza. Imparino le donne de' nostri tempi d'esser modeste, et di rifrenar la lascivia de gli occhi licentiosi: dalli quali molti e molti scandoli tutto il giorno si veggono procedere. Da questo non fu dissimile il parere di Gorgia. ilquale persuadeva che le donne se ne stessero in casa continuamente: accioche altro di loro che la sua bona fama conosciuto non fosse. Tucidide fu poi anchora piu rigido. però che ei conclude quella dovere esser tenuta una matrona prudente, le laudi o i biasmi della quale per lo suo star continuo ritirata, a pochissimi huomini siano manifesti. Ma noi, che cerchiamo una certa mediocritade in tutte le cose, alle donne etiandio un poco piu larghe leggi concediamo. Conciosia che non mi pare però ch'elle si debbano tener chiuse e legate come in una prigione: ma son contento, che possano andare tal hora in publico; pur che questa nostra licenza sia piu tosto come un testimonio della bontà et della vertu loro, che un dare occasione di farle diventar insolenti e baldanzose. Nella qual cosa debbono le mogli avertire, di non fare come la Luna in verso il Sole. ella quando se gli trova vicina, si nasconde, et non si lascia vedere; ma fattasi alquanto da lui lontana, a tutti piu bella, et molto giubilante si dimostra. le mogli adunque in presenza de' lor mariti voglio che comparischino allegramente: ma quando ei sono absenti, per mio consiglio se ne staranno raccolte in casa; ad haver cura et diligente governo delle cose loro. Ho detto del volto, e de i gesti, hora del modo del favellare trattaremo.</p>
</div1>
<div1>
<head>CAPITOLO DUODECIMO</head>
<p><hi rend="sc">ISOCRATE</hi> ammonisce gli huomini a non dover mai parlare, se non quelle cose, che essi sanno del certo, overo che per honor loro non possono tacerle. Noi comandiamo alle donne, che quella prima parte lascino tutta a gli huomini, et la seconda pensino che sia parimente detta per loro: ricordandosi, che la loquacità fu sempre mai da i dotti et prudentissimi huomini biasmata grandemente: ma il silentio con ogni sorte di laude non cessano comendare: Onde da quelle sante leggi Romane fu gia prohibito alle donne, che ne in publico, ne in privato potessono agitar cause. e però Amesia, Affrania, et Hortensia, per haver voluto contra l'ordine de' statuti esercitare il foro; si trovano ne gli Annali e biasmate, e riprese. M. Catone il vecchio, veggendo oltra il decoro della matronal continenza le donne Romane andar vagando per le piazze; intramettersi nel maneggio de' magistrati; et parlare hor con questo, hor con quell'altro; acerbamente (come alla gravità d'un nobilissimo cittadino, et alla maestà dell'imperio Romano si conveniva) di ciò le riprese. Ho letto che Pithagora voleva che i suoi scolari almeno per due anni tenessero silentio perpetuo: affin che per ignoranza non fossero ingannati, ò vero che quello che non intendevano anchora bene, pertinacemente non volessero sostentare. A questo proposito non mi par che io debba preterire quel savio ricordo, ilquale è, che l'huomo mai non dovrebbe parlare, senon quando il tacere gliè dannoso; overo quando il parlare porge qualche utile a gli altri. Noi ovunque il sospetto di vanità, di leggerezza, ò d'imprudenza possa cadere, alle donne ordiniamo, che il continuo silentio debbano custodire. Quando saranno chiamate da qualche lor parente, rispondano saviamente: salutate, rendano il saluto con gratia e con modestia. In somma considerando maturamente quel che richiede il luogo, le persone, et la occasione; aspettino piu tosto d'esser provocate, che provocare altrui a ragionare: attendendo con ogni diligenza, che nel parlar loro la grave brevità piu tosto, che la splendida lunghezza meriti esser lodata. Havendo Theano femina bellissima, a caso messo fuora un braccio della vesta; voltatosi un giovane a i compagni, vedete (disse) che bello et ben formato braccio è quello; et ella subito, egli non è però comune, come forse ti credi. Si che egli sarà convenevole, che non solo le braccia, et le altre parti della donna stieno coperte e nascoste; ma le parole anchora; massime non essendo meno pericoloso che elle mostrino le braccia, o le gambe, che il parlar senza freno, et senza consideratione alcuna. Per tanto debbono molto guardarsi dal ragionare, et conversare con persone estranee, se desiderano di conservare inviolata la integrità della fama loro. Il tacere non solo nelle donne, ma tra gli huomini anchora fu sempre cosa laudabile. Pindaro Poeta eccellentissimo con infinite laudi extolle infino al cielo quel valoroso principe della Gretia Epaminonda. Percioche sapendo, et conoscendo egli molte et molte cose; non di meno sempre pochissime parole diceva. In che mostrava egli di seguitar la Natura, ottima guida et vera maestra della vita nostra. Conciosia che per farci pienamente conoscere quanto le piacesse la taciturnitade; ci concesse due orecchie per udire assai; et una lingua sola per parlar poco: et quella ancho con piu alto misterio tra la siepe de i denti et il cerchio delle labra rinchiuse. Non è dubbio alcuno (come afferma Theofrasto) che dal tacere non si colgano frutti copiosissimi, et che dallo immoderato parlare molti e molti danni, pericoli, e scandali non ne seguano. Anchora che un nostro cittadino ilquale per honore non voglio nominare, lodi solamente il silentio in quelle cose, nelle quali ne laude allo ingegno, ne autorità alla prudenza, ne gratia al parlar nostro possiamo acquistare. Al quale io soglio rispondere, che io eshorto ogniuno a dover sempre in qual si voglia attione haver grandissimo rispetto alle persone, a i luoghi, a i tempi, et a i negocij: et se ben io concedo che quel che a lui piace si convenga talhor a gli huomini, io giudico però che molte volte cio alla gravita, alla honestà, alla modestia, et alla continenza delle matrone si disconvenga. Per laqual cosa Sofocle scrittore di grande autorità, tiene che la taciturnità sia il piu bello, et piu pretioso ornamento, che possano haver le donne. Si che persuadinsi pur del certo di havere acquistato tutta la gloria della eloquenza, se col special don del silentio si saranno adornate. ma che fo io? cercando d'insegnare altrui il silentio, ho da guardarmi di non essere in cio tenuto da troppo loquace.</p>
</div1>
<div1>
<head>CAPITOLO DECIMOTERZO</head>
<p><hi rend="sc">SEGUITA</hi>, che del vestire, et de gli altri ornamenti del corpo da noi si ragioni. Alla qual cosa se maturamente non si pone qualche buono ordine, veggiamo non solo il matrimonio, ma il patrimonio anchora andare in ruina. Di ciò possono render buon testimonio tutti quelli, che con gli occhi dell'intelletto mirano le miserie, et il perverso procedere di questo nostro secolo infelice. Onde se la non mai a bastanza lodata mediocrità sarà da voi abbracciata, et le donne istesse per la loro modestia saranno comendate; et noi allo accrescimento delle ricchezze nostre, et al mantenimento della città non mediocremente provederemo. Questo adunque sarà il primo lor ricordo, che per schifar piu tosto la nota della infamia, che per acquistar gratia ò fausto cerchino d'havere habiti sontuosi. Vero è, che quelle saranno di nobile et illustre sangue discese (pur che le facultà loro il comportino) non deono andar vestite sordidamente; ma parlando generalmente, e le donne e gli huomini con accorto giudicio de i luoghi, de' tempi, della possibilità, et del grado de la persona debbono haver gran cura. Chi saria quello, che non ridesse diffusamente, veggendo il Papa in una schuola di lettere con un saglio indosso: o vero in una scaramuccia de cavalli con la toga lunga? Sarà per tanto da noi sommamente lodato un vestire honesto, mediocre, et civile. Percioche la troppo lascivia de gli habiti muliebri, oltra che è un manifesto inditio di leggierezza, da poi ancho spesse volte occasione e sospetto di poca pudicitia. Propongansi le nostre donne inanzi a gli occhi nel vestire il Re Ciro, ilquale certamente per la molta sua prudenza, et per le cose illustri da lui operate, si mostrò a tutti degno del suo nome. Conciosia che appo i Persi Ciro significa il Sole. Costui essendo venuti certi ambasciatori del re d'India da suo zio Ciaxare, per trattar la pace con li Assiri; a i quali volendo far vedere il pomposo et ricco apparato del suo exercito, fa intendere a Ciro, che era il capitano generale, che posta all'ordine tutta la gente, subito nella piazza dinanzi al Palazo del Re dovesse ritrovarsi. Laqual cosa fece egli con tanta arte, con tanta destrezza, et con si maravigliosa celerità, che il Re oltra modo rimase di ciò stupefatto. Et avenga che egli mandato prima gli havesse alcuni vestimenti sontuosissimi; una collana di pretio inèstimabile, con molti altri belli ornamenti, accioche per essere egli nepote e capitano del Re, potesse piu honoratamente comparire: non di meno Ciro nel proprio valor suo confidatosi, con grande animo i presenti Regali ricusò: tenendo in dosso quegli habiti da soldato, di che egli si trovava mediocremente vestito. Dioniso tiranno della Sicilia mandò un tratto a donare due pretiose vesti alle figliuole di Lisandro. ma egli non le volse accettare, et indietro subito le rimandò; dicendo, che la bellezza di sue figliuole, laquale consisteva nella virtu, non haveva bisogno di cotali ornamenti: et che senza esse per la loro sinceritade elle sarebbeno da tutti piu belle giudicate. Giulia figliuola di Cesare Augusto, accortasi che il troppo delicato suo vestire non piaceva troppo al padre, postasi in dosso una vesta piena di honestà et di modestia, li comparse davanti. Laqual cosa essendo sommamente comendata da Cesare, ella hebbe a dire, che per lo adietro haveva sempre cercato nell'habito di compiacere a gli occhi di suo marito Agrippa, ma che allhora s'era ingegnata di sodisfare in cio al giudicio del padre. Piglisela ogniuno come gli piace, io sono, et sarò sempre di questo parere; che quei capei morti, quei tanti lisci, quei tanti belletti, quei lustri, quegli empiastri, et tante altre sorte di vane attilature; che con tanta arte, cura, et diligenza, usano le donne de' nostri tempi; sieno piu tosto fatte per piacere ad altri, che a i loro mariti. Percioche se elle stanno in casa, queste cose con si eccessivo stùdio non s'adoprano: ma quando sanno di andare in publico a farsi vagheggiare, mai, mai non si satiano di forbirsi, ne mai finiscono di leccarsi: in che elle consumano tanto tempo, che è una compassione a pensarvi. Io soglio assomigliare cotesti huomini, che cio lor comportano (liquali inverità si possono chiamar schiavi delle mogli) a quelli che si dilettano di havere una bella e splendida faccia alla casa: et non si curano poi che di dentro ella paia una mandra da pecore: godendo solamente di sentir lodare quella spoglia di fuori a coloro che passano per strada. Ma tutto cio sarebbe un piacere, se non facessero poi ancho stentar la famiglia, col farle haver disagio delle cose piu necessarie. Questi parimente si possono aguagliare a i Barbieri ignoranti ma ricchi: da iquali la gioventu non va mai se non per cagione di farsi tallhor racconzar la zazzera, ne giova loro havere li specchi dorati, i pettini d'avorio, et altri cotali ornamenti: anzi cio gl'è di maggior doglia cagione, veggendo, che le botteghe de' suoi vicini sieno tuttavia piene de i piu nobili et piu honorati gentil huomini della terra. Fu prudentemente vietato alle donne d'Egitto il portar le scarpe sontuose, affinche non fossero tanto vagabonde. Et per dire il vero, egli è indubitatamente da credere, che se si levasse alle donne la tanta copia de' vestimenti magnifici e sontuosi, si levarebbe ancho loro in gran parte le voglia di uscir cosi spesso come fanno di casa: et non si curarebbono di andar tutto il di qua è la zazzeando, senza saper dove. Non voglio però che alcun si creda, che io sia tanto austero, o indiscreto, che se la faculta del marito lo potra patire, io non sia contento, che egli possa honestamente adornare la moglie d'oro, di perle, et d'altre pietre pretiose. Percioche queste cose mostrano piu tosto la ricchezza, et la magnificenza del marito, che la lascivia, o la vanità della donna. Oltra che cotali ornamenti hanno assai del durabile, et con molta poca fatica si mantengono lungamente. Appresso nelle private et nelle publiche occorrenze facilmente di quelli ci possiamo servire. Chi non sa di quanta utilitade fusse gia a Romani questa magnificenza de i muliebri ornamenti? Dalli quali nella grandissima guerra Cartaginese co'l vigor della legge Appia si raccolsero denari et da farla et da sostentarla. In queste cose però eshorto le donne, a non volere sfrenatamente passare i termini della mediocritade. Ma debbono contentarsi di quello, che circa ciò sarà dalle leggi ordinato. Concludendo adunque, il mio consiglio sarà, che elle si astengano dalla immoderata pompa de vestimenti, et da quei pretiosi et superflui ornamenti di tutta la persona: in maniera che elle facciano conoscere ad altrui, che il loro andar vestite modestamente, non procede da povertà, et dal non poter far piu oltre: ma dalla virtu della propia elettione, di non voler in cio adoperare tutto quel che potrebbono.</p>
</div1>
<div1>
<head>CAPITOLO DECIMOQUARTO</head>
<p><hi rend="sc">CONSIDERIAMO</hi> appresso il temperato modo che si debbe servare nel quotidiano uso del vivere nostro. Ilquale per comun giudicio de savi ha una grandissima forza nelle attioni humane. Chi dubita per il continuo uso delle delitie (nelle quali il vulgo pone la sua felicità) debilitarsi e rompersi i nervi della virtude? Qual severità fu mai tanta, che da questi lusinghevoli piaceri in breve spatio di tempo non sia stata corrotta? chi è quello tanto immerso nel puzzolente fango della libidine, che non conosca, con la sobrietà, la vigilanza, la continenza, et con il moderato modo di vivere, potersi grande utilità alla vita, et infinita laude procacciare? Vorrei adunque che le donne (accioche parte alcuna di modestia lor non mancasse) di sua propria deliberatione quei cibi, et quelle cose fuggissero, che sogliono altrui a men che honesti desiderij incitare. Però saviamente ordinarono quei santi huomini, che le monache in digiuni, in vigilie, in discipline, et in altre simili afflittioni, dovessero tener macerata la carne loro: accioche l'abbondanza et la delicatezza de i cibi non le offuscasse la purità delle contemplationi: et che la sincerità de gli animi loro con la vanità de i sordi pensieri non havesse a contaminarsi. Fu già prohibito a le donne Romane il bever vino. Ilquale ancho a nostri tempi a quelle di Siria et di Persia non è conceduto. Onde in Roma s'introdusse quella consuetudine, che gli huomini basciavano per la bocca le loro attinenti: et questo per chiarirsi all'odore, se peraventura havessero bevuto del vino. Onde quelle che si trovavano in fallo, non solo erano molto biasimate da tutti, ma etiandio (come scrive Catone) gravemente punite. Conciosia che lo immoderato uso del vino ha forza di accendere et di stimolar i sensi nostri a quei lascivi piaceri, che alla natura de gli animai brutti ci rendono piu conformi. Di qui è, che i Gentili solevano in un medesimo tempio collocar la effigie di Bacco et di Venere: et in tal modo le disponevano, che qualunque voleva adorar quella di Venere, era sforzato a salutar quella di Bacco. E in vero chi si trova dalla copia del vino ingombrata la mente,non potra mai pensare a cose alte, ne fare alcuna opera di valore, ne meno attingere la eccellenza delle cose divine: ma vuoto di consiglio; privo del lume della ragione, et guidato da gli appetiti del senso, crederà sempre quello essere il sommo bene, ilquale (come dice Cicerone) se le pecore potessero parlare, sarebbe da loro chiamato il piacere. Ruppe et fracassò facilmente Ciro le smisurate forze del terribile et numeroso esercito di Spargapisse figliuolo di Thomire, per haverlo a lo improviso trovato involto nella crapula, et sepolto nel vino. La dilicatezza et la temperata lascivia della città di Capua non snervò ella piu forte il vigor de' soldati d'Annibale, che non haveva debilitato la fatica che hebbero in rompere i Romani presso a Canne? Ma che accade cercar tanti essempi? Se noi con dritta ragione il viver nostro non regolaremo, la mente nostra a guisa d'una barca senza governo se n'andrà in precipitio. Fra tutte le spetie de gli animali non se ne trova alcuno, che essendo da noi delicatamente nodrito, possa poi a lungo la modestia et la continenza servare. Quelli che si contentano di seguitare lo instinto della Natura, poche cose ricercano: ma quelli che da una certa ingordigia sospinti vogliono satiare ogni loro appetito, hanno sempre che desiderare in infinito. Io non posso se non sommamente lodare la gran frugalità di quel Laconio, ilquale havendo comprato certi pesciarelli minuti, gli diede all'hoste che gli cocesse: egli accioche piu dilicatamente si condissero, domanda che recato gli sia formaggio; a cui il Laconio (disse) se io havessi quello che tu chiedi, non haverei punto che farmi di questi pesciarelli. Dalle eccessive delicie d'Alessandria, e da i sontuosi conviti di Siracusa, la incontinenza de gli huomini e delle donne, gli incesti, li stupri, le fornicationi, et la moltitudine de gli altri vitij detestabili ne successe. Però i Lacedemonij per far piu espressamente conoscere alle mogli, e a i figliuoli la bruttezza d'un'huomo dissoluto; introducevano ne i conviti alcun servo ebbriaco. ilquale dopo havere con le sue sporche pazzie fatto ridere i circonstanti;era poi da tutti non solo degno di grandissima compassione, ma miserabile e infelicissimo giudicato. Volevano adunque essi infierire, che se ne i servi la intemperanza era vituperabile, che nelle persone di qualche grado era poi tanto piu da biasimare. Quantunque il vino (si come testifica Homero) sia buono per ristorare il corpo debilitato, non dimeno se egli è da noi bevuto immoderatamente, ei ci risolve il vigore et le forze dell'animo; et rendendo in noi li sensi stupidi et attoniti, ci fa con piu veloci passi alla vecchiezza arrivare. Onde non senza cagione finsero i Poeti, che alcuni huomini solo per lo smisurato uso del vino, in Orsi, in Asini, in Leoni, et in Porci fossero trasmutati. Per laqual cosa noi dovemo con ogni diligenza provedere, che le donne da l'uso del vino (per quanto sia possibile) si astengano: per essere elleno (si come attesta Aristotele) per cagion della debole lor natura, assai piu facili a cadere ne i vitij di sopra raccontati. Sarà etiandio di grandissima importanza la sobrietà, e la continenza della madre per la generation de figliuoli. In tanto che veggendo Diogene un fanciullo ebbrio far mille atti da bestia; tuo padre et tua madre (disse) erano pieni di vino quando ti generarono. Dobbiamo adunque ammonire, eshortare, e pregar le nostre mogli, a non volere in ciò partirsi dallo instinto della natura, anzi scacciando a tutto loro potere da se le dilicatezze e i piaceri, tra liquali la virtu non può habitare; cerchino piu tosto d'imitare la parsimonia delle cene di Lucretia, che seguire le pompose delicatezze delle Tarquinie et di Cleopatra, se desiderano e alla lor dignitade, et all'utile et honor de' figliuoli (a i quali sono d'ogni cosa debitrici) non senza molta laude de gli huomini sodisfare. Noi hora dell'uso et del gusto del matrimonio intendiamo di ragionare.</p>
</div1>
<div1>
<head>CAPITOLO QUINTODECIMO</head>
<p><hi rend="sc">VEDESI</hi> per cotidiana esperienza, che quali sono i cibi che noi mangiamo, tali etiandio i notturni nostri congiungimenti succedono. Laqual cosa per molte cagioni, et per via di molti essempi facilmente si può verificare. Parmi <hi rend="sc">M. LORENZO</hi> carissimo, che io non possa, ne debba, da altro che dall'istessa Natura torre il principio di questa materia. La onde essendo stata introdutta la compagnia dell'huomo et della donna (come habbiam detto di sopra) principalmente per la generatione de' figliuoli: cosi l'huomo da questa sola speranza mosso, et da questo honestissimo desiderio sospinto; deve con la moglie congiungersi. In molti e molti animali veggiamo servarsi un certo determinato ordine di Natura; la quale ha posto loro quasi una legge nel coito; affinche il caduco et corruttibile seme de mortali, con la perpetua succession delle prole, ad un certo modo immortale et eterno ne divenisse. Nella qual cosa ci dimostrano con lo essempio, che non per cagione di quel breve et fugace piacere, ma solo per produr la sobole, et per lasciare dopo noi qualche posteritade, dobbiamo con la moglie mescolarci. Avertendo però sempre di servare in ciò quella aurea mediocritade, che di tutte le nostre attioni debbe esser la guida, accio che non paia (come ben disse Giulia figliuola di Augusto) che alla nave piena di persone habbiamo levato il suo governatore. Sieno per tanto le donne in quello atto honestissime, ischife, vergognose, e pudiche: mostrando e con parole, e con gesti, che non per avidità della libidine, ma per necessità di compiacere al marito vi si lascin condurre. In che servaranno il decoro della loro honestade, et a i mariti di giorno in giorno diverranno piu grate: Herodoto lasciò scritto; che le donne insieme con la camiscia si spogliano la vergogna. Laqual cosa non intendo io che sia detta per le donne da bene. Trovo anchora che tentando il Re Philippo di indurre una giovane a fare i piacer suoi, ella gli disse, perche cerchi tu o Re, con tanta ansietà di possedermi? credilo a me, che spenta che sia la lucerna, tutte le femine ti parano esser a un modo. Questo in verità si potrebbe dire a gli adulteri, ma le caste et honeste mogli quando sia estinto il lume, non debbono però a queste vili et impudiche femine aguagliarsi. Che dirò io, che Hesiodo prohibisce in tutto che le donne si spoglino ignude. Però che le notti (si come egli dice) sono consecrate alli Dei immortali, et non è particella alcuna di tempo, nella quale l'huomo debba cessare dal debito ufficio. Et anchora che per la oscurità della notte, il corpo non si possa vedere, deve però la donna in ogni luogo, e in ogni tempo, la sincerità della vergogna conservare: per far tanto meglio conoscere al marito, se esser ancho nelle tenebre costumata. Però savia risposta fu quella dell'Imperador Commodo a sua mogliera. Laquale volendolo persuadere a rimescolarsi con esso lei con gli illeciti congiungimenti; quanto si convenga (disse) in queste cose compiacere alle altre donne, io nol cerco; ma ben ti dico,che il nome della moglie è nome di dignità et di riverenza, et non di lascivo et dishonesto piacere. Per questo rispetto M. Catone cacciò fuori dell'ordine Senatorio M. Manlio, per havere un tratto in presenza della figliuola basciato la moglie. Onde se egli è tanto brutta cosa in presenza de' suoi basciare, ò far carezze alla consorte; quanto sarà poi piu ragionevole, che le donne dinanzi a gli occhi de' mariti, a i quali con ogni lor possibil studio debbono sommamente cercar di piacere, non osino di fare atto alcuno men che honesto, men che laudabile, et men che vertuoso? Hierone Principe della Sicilia condannò in grandissima somma di denari Epicarmo Poeta comico, per havere in presenza di sua mogliera detto certe parole dishoneste. Et certo la matrimoniale società deve essere in tanta veneratione da noi tenuta, che non sia possibile per modo alcuno ne a gli occhi, ne alle orecchie d'altrui vedere, ò sentire i secreti nostri. Questo ci fu apertamente dalla cortesia de gli Atheniesi dimostrato: quando pervenute lor nelle mani alcune lettere, che scriveva Philippo ad Olimpia; senza quasi toccarle, subito al suo viaggio le rimandarono: giudicando che i secreti che passavano fra il marito et la moglie, non solo a gli estranei, ma ne ancho a i nimici dovessero esser palesi. Voglio con un esempio di constantissima pudicitia finir questo nostro ragionamento. ilquale se le donne de' nostri tempi si degneranno tener continuamente come un lucidissimo specchio inanzi a gli occhi; io non dubito punto, ch'elle non siano per divenire diligentissime custoditrici dell' honor loro. Fu gia in Durazzo una nobile et bellissima giovine, chiamata per nome Braxilla. Laquale essendo da gli inimici che la terra rubbarono, fatta captiva; non ostante il manifesto pericolo della morte, nel quale si trovava, constantemente però, et con molta fortezza d'animo la castità sua inviolata mantenne. In tanto, che placato alquanto il furor di Cerico, che era di lei divenuto padrone; gli promette, se egli le serva intatta la sua virginitade, di fare per arte magica, con la virtu di certo empiastro, che da nessuna sorte d'arme non potrebbe esser offeso. Il capitano alle parole della generosa giovane piena et intera fede prestando, datala in guardia ad alcuni suoi Satelliti, mentre ella andava certe radici d'herbe accogliendo; stava con sommo desiderio aspettando, à che termine la cosa riuscisse. Braxilla adunque fatto suco di alcune herbuccie, et di quello untosi molto bene il collo, dice al soldato,che sopra di lei con la spada faccia la prova del secreto prommessoli. Cerico credendosi di securamente potere esser animoso, colla tagliente spada in un sol colpo le troncò la testa. onde tutto attonito e spaventato di cotal caso, con molta maraviglia una tanta honestà celebrando della sciocca et curiosa sua leggerezza lungamente si dolse. Ma che? non sono mai per mancar gli essempi et gli ammaestramenti alle donne, pur che elle deliberino di volere essere tali, quali esser debbono.</p>
</div1>
<div1>
<head>CAPITOLO DECIMOSESTO.</head>
<p><hi rend="sc">EGLI</hi> è hormai al tempo, e al luogo conveniente, che noi parliamo del modo, che tener debba la moglie nel governar le sue cose di casa, et qui non vorrei io che alcuno desiderasse da noi un lungo processo: ma che solo aspettasse alcuni di quei ricordi, che piu efficaci, piu utili, et piu necessarij mi saranno paruti intorno a questa materia. Conciosia che tutte le cose non si convengono a questo nostro trattato: et è in libertà di ciascuno, il leggere i buoni auttori, liquali di cio copiosamente hanno scritto. Tutta la cura familiare nella robba, ne i servidori, et nella education de' figliuoli consiste. Noi adunque di questa ultima trattaremo, tantosto che delle due prime haveremo parlato. Egli è necessario in una casa, che vi sia della robba, et de gli servi che la governino. Lequai cose poi se dal prudente consiglio e giuditio de la moglie non saranno governate et guidate; certo è,che non potranno durar lungo tempo. Però si come la Natura diede a gli huomini maggior vigor dell'animo, et piu espedite forze del corpo, parte per altri rispetti, et parte ancho accio che essendo piu atti a tollerar le fatiche e i disagi, piu agevolmente potessero acquistar le ricchezze: cosi le femine furono di molle et dilicata natura create, affinche per la imbecilità loro con maggior industria, cura, e diligenza le cose della casa dovessero custodire. con cio sia che il timore le riempie di pensieri. e i pensieri medesimi dall'accortezza vengono accompagnati. La onde vana e stolta cosa sarebbe, che il marito con infiniti sudori, stenti, fatiche, e pericoli, giorno e notte s'ingegnasse tuttavia d'acquistar della robba; se come la casa fosse ben piena, la moglie poi senza modo ò misura alcuna la dissipasse, malmettesse e gittasse via. Cio sarebbe proprio un imitare le figliuole di Danao, lequali (come narran le favole) cercando di empire d'acqua un certo vaso tutto pertugiato, con perpetua lor fatica indarno et vanamente la vita si affligono. Io son di questo parere, et credo che voi <hi rend="sc">M. LORENZO</hi>; meco vi accordarete, da questo diligente governo della moglie molti et quasi infiniti commodi all'huomo provenire. Però ben diceva Cesare Augusto, quel huomo prudentissimo, che sarebbe stato ad Alessandro assai piu laudabile, et di maggior profitto, il cercar di conservar le cose da lui acquistate, che volere con il fallace aiuto della fortuna mettersi a rischio di guadagnarne dell'altre. Per tanto le donne non debbono essere della lor dovuta gloria fraudate, quando e prudentemente, et diligentemente trattano il maneggio delle cose domestiche. Elle si sforzeranno adunque (come faceva Pericle) di pensare ogni hora d'esser signore et Principesse della sua famiglia: et come che ogni giorno si havesse a far di lor strettissimo giudicio, s'ingegneranno di fare; che le loro attioni procedano sempre con molta maturitade. Ciò le potrà facilmente succedere, se vorranno come a lor si conviene, starsene per lo piu in casa; et andar esaminando, e intendendo di punto in punto come le cose passano: ne si fidare in tutto delle fantesche. Qui mi viene a memoria quella bella parola d'un savio maestro di stalla. il quale interrogato qual cibo fosse piu appropriato per ingrassar tosto un cavallo; l'occhio solo del patrone rispose. Volendo i Romani l'ufficio della saggia matrona dimostrare alla posteritade, appo alla statua di bronzo di Gaia Cecilia figliuola del Re Tarquinio, la scarpa che le donne usavano di tenere in casa; la conocchia; et il fuso collocarono: per far intendere a quelle che haveano a venire, che la diligente diligenza, et l'assidua assiduità dovessero imitare. Chi è quel Castaldo negligente, che speri d'haver gli agricultori solleciti e diligenti? Quale è quel Capitano pegro et sonnolento, che si creda che i suoi soldati siano piu vigilanti di lui nelle cose della Republica? Se la madonna adunque vorrà che le sue ancille facciano il loro ufficio, doverà non solo con le parole comandarglielo, ma col proprio essempio anchora insegnarle come havranno a fare. Nel governo di casa egli è cosa utilissima sopra modo che ciascuna cosa sia riposta al suo luogo particolare. Conciosia che l'ordine (del quale cosa alcuna non si trova piu utile ne piu bella) fu sempre appo ciascuno di momento grandissimo giudicato. Ecco i chori, et gli exerciti, nelli quali se non si serva un bellissimo ordine di compositura, non meritano co'l nome di chori, ò di exerciti esser chiamati. Io desiderarei che le donne imitassero i Capitani delle Api. liquali d'ogni minima cosa che sia portata dentro da le lor celle sono consapevoli; la pigliano, la ripongono; et la conservano; infin che venga poi l'occasione e il bisogno d'adoperarla. Oltra di ciò stanno sempre presenti quando si fabricano le celle, accioche con diligenza et con debito modo sieno ben formate e disposte. Cosi le patrone di casa se farà di bisogno, mandaranno fuori li servi et li ministri suoi: et quando saranno in casa, non gli debbono lasciar marcire nell'ocio et nella infigardagine: ricordandosi massime di quell'antico proverbio, che non vuole, che i servi e le serve, stiano mai un'hora indarno. Percioche da l'ocio tutti gli errori, tutti i vitij, et tutti li mali sogliono derivare. Cosi come gli accorti et providi capitani spesse volte riveggono il numero de' loro soldati: cosi le donne ciò che si trova in casa, et spesso et con diligenza vadano a rivedere; acciò che quello che di ragione dovrebbe durare un'anno, con vergogna et danno loro essersi in quattro, ò sei mesi dileguato tardi non s'accorgano. La consuetudine tenuta da Pericle inganna molti ignoranti, et è alla cura familiare di gran danno et d'infiniti incommodi cagione. Soleva costui suso il ricolto vender tutte le biade, et tutti gli altri frutti che egli accoglieva ne suoi terreni. poi secondo i bisogni della casa, andava di giorno in giorno, quando olio, quando formento, quando legna, e quando altre cose simili comperando. A me non piace egli questo modo di procedere. Percioche quello andar tutta via hor di questa et hor di quell'altra cosa procacciandosi, si conviene piu tosto ad uno che sia in viaggio, et ad un frettoloso soldato, che à un buono et accurato padre di famiglia. Giudico appresso che le donne nobili et d'alto grado, non s'habbiano ad intromettere ne gli exercitij sordidi et servili. Ricordandosi, che le gentildonne Romane, per la confederatione fatta co i Sabini, dal tritar del grano, dal far la cucina, et da coteste opere vili e mecaniche furon liberate. E gli è ben vero, che sel marito s'infermasse, ò che qualche persona di rispetto a casa gli capitasse; che elle in quel caso, da cotali negoci non debbono astenersi. però che per l'honore et per la salute del marito, tutti gli altri rispetti debbono por da canto. Io sento una certa dolce allegrezza nell'animo, quando io considero appresso Homero Poeta et Filosofo eccellentissimo che Andromache con tanta tenerezza amava il suo Hettore, che nel far di sua mano letto, et dar da mangiare al cavallo, nel quale e l'honore, e la vita di lui si fidava; era molto sollecita et diligente. Confessi adunque la moglie (non volendo mancar del suo debito) di essere al marito d'ogni cosa debitrice. Et pero se egli aviene che esso voglia far honore a qualche forestiere, ella non de' sdegnarsi di metter le mani per tutto: procurando di fare in modo, che li cibi riescano con giudicio lautamente conditi. La qual cosa non ricusò di far Achille e Patroclo. dal quale essendo venuto Ulisse per cagion di riconciliarsi con esso lui; gittata prestamente via la lira che egli sonava, con accurato studio si pose a far di quelle cose, lequali tolto via il rispetto della hospitalità, che le fa esser lecite e laudabili; a pena che a i mediocri servi si converrebbono. Ma fin qui basti haver detto di questa materia: massime havendo gia noi determinato di non voler insegnare ogni minutia generalmente, ma di toccar solo quelle cose, che piu opportune, et piu necessarie a questo nostro proposito ci fossero parute.</p>
</div1>
<div1>
<head>CAPITOLO DECIMOSETTIMO</head>
<p><hi rend="sc">DE SERVI</hi> hora secondo che habbiam promesso si ha da parlare. liquali pur che non sieno sordidi et abietti, non mediocre ornamento, uso, et dilettatione ci porgeranno. Questo sarà da noi ottenuto facilmente, se la moglie con destrezza, amore, et diligenza, cercherà d'instruirli. onde non doverà ella prima crucciarsi con esso loro, che havendoli gia fatto avisati. conoscerà che habbiano errato. Cosi come nell'altre cose, cosi anchora in questa desidero io che le donne i Principi dell'Api cerchino d'imitare, liquali non lasciano mai che alcuna di loro stia ociosa et scioperata; ma tutte per bello ordine ne i loro ufficij compartono. Marco Catone il vecchio, osservò con tanta diligenza questo precetto, che essendo Censore, egli fu giudicato mancare del debito di persona discreta, per haver venduti alcuni servi vecchi et inutili. Appartiene alle madri di famiglia lo insegnare alle ancille rozze et ignoranti, deputando ciascuna di loro a quelli ufficij, che saranno piu atte di esercitare. Dapoi elle debbono informarsi ogni giorno dal suo maestro di casa, come passino le cose. Lodandolo quando egli fa con diligenza il debito suo: et riprendendolo, se per ignoranza, o altro diffetto caderà in qualche errore. Appresso cerchino di pascere, e vestire la famiglia nel modo che alla humanità loro et alla fatica di quella si conviene. Habbiamo anchora per atto et di cortesia et di somma pietà ripieno, quando alcuno de' suoi familiari si amalasse,di farlo con ogni cura et sollecitudine governare. Conciosia che un cotal atto d'amorevolezza farà, che tutti gli altri servidori piglieranno maggior amore alla casa; et si vergogneranno poi di non esser sofficienti, diligenti, e fedeli. Et per tornare al medesimo essempio, si vede chiaramente, che le api seguitano sempre volentieri il suo Duce, per lo amor grande, et per la molta providenza che egli usa verso di loro. Questo accade etiandio ne gli altri animali, nelli quali espressissimi segni di gratitudine si conoscono: come nello essempio che segue si manifesta. Essendo gli Atheniesi dalla guerra de' Persi afflitti et debilitati; lasciata la città, et entrati con l'armata in mare; cercarono di salvarsi. Onde per la immensa celerità della fuga, il cane di Xantippo a tempo entrare in barca non puote. però correndo drieto al lito, urlando, e baiando, e tutto distruggendosi; mostrava l'ardente desiderio che egli havea di seguire il patrone. Alla fine veggendo che la nave si andava tuttavia piu scostando dal porto, si gittò in mezo a l'onde, et gli notava dietro. Il che veduto da Xantippo, posto da canto il timor del pericolo, si fermò per aspettare il cane, ilquale giunto alla nave, con incredibile allegrezza fu da lui ricevuto. Dapoi accioche un tale atto di amorevolezza non andasse in oblivione, morto il cane, in luogo eminente lo fece con pompa grandissima sepelire: il quale dopo lungo tempo fu chiamato il Sepolchro del cane; affinche i posteri havessero come un ricordo perpetuo della amorevolezza, et della fedeltà che doverebbeno havere i buon servitori verso de i lor padroni. Sara adunque di molta utilità, et di commodo grandissimo, si come nella militia i Colonelli, i Capitani, gli Alfieri, i Sergenti; et ne là città i Pretori, i Thesorieri, i Censori, et simili magistrati, à varij et diversi ufficij sono designati; affin che havendo il peso di pochi negocij, tanto meglio, et con piu accurata diligenza a i loro sudditi possano sodisfare: cosi a punto nel governo delle cose familiari, dividere et compartire le facende et gli essercitij, secondo che meglio si converrà allo ingegno, e alla capacità di ciascuno. Se in una nave non è con prudenza deputato il proprio luogo a cadauno, anchora che ne tempesta, ne vento, ne altro accidente le sopravenga; ogni cosa però si fà con tumulto, senza ordine, senza regola, et con molta confusione. Noi veggiamo i Cieli con si mirabile magistero esser fra loro ordinati et disposti, che con immenso piacere de' riguardanti, fanno altrui chiara e manifesta fede della infinita bontade, et della somma sapienza di chi li fece. Nelli stromenti anchora, quando le corde alla debita lor proportione sono arrivate, da varij toni, et da voci diverse ne risulta la perfetta harmonia: della quale ne piu dolce, ne piu soave, ne piu dilettevole cosa si ritrova. Medesimamente se con giudicio a i servi, e alle fantesche saranno i loro ufficij assignati; e utile, e splendore, e commodo, e piacere incredibile ne ritrarremo. Per legare adunque il principio col fine di questo ragionamento, appartiene alla moglie di accettare, governare et dispensare con studio e con prudenza le robbe, che il marito manda a casa: sforzandosi continuamente, con la industria et con la diligenza, di ampliarle, megliorarle, et ridurle alla ultima loro perfettione. Et cosi l'honore et la dignità della casa comune si verrà di giorno in giorno piu a stabilire, et a farsi tuttavia piu celebre, piu famosa, et piu illustre.</p>
</div1>
<div1>
<head>CAPITOLO DECIM'OTTAVO</head>
<p><hi rend="sc">SEGUE</hi> hora che io parli del modo che si debba tenere, in allevare et costumar i figliuoli: con che intendo <hi rend="sc">M. LORENZO</hi>, a questo nostro trattato di por fine. È questa parte non solo utile, ma grave, et di grandissima importanza. Conciosia che molto poco varrebbe la industria et la diligenza in acquistar le ricchezze, se (come diceva quello antiquo Cratete) nel nodrire et ammaestrare i figliuoli, a iquali elle si hanno a lasciare; non si havesse poi la convenevole avertenza. Per questa cagione i figliuoli, liquali d'ogni lor cosa sono a i padri e alle madri debitori; tanto piu se gli sentono obligati. Onde potrebbe loro ragionevolmente parere, di esser da quelli e sprezzati et abbandonati; se questa cura della diligente educatione fosse lor denegata. Vero è, se noi attentamente vogliamo considerare, che la natura in un certo modo ha principalmente dato questo ufficio alla madre. Però che con grandissima tenerezza ella ama sempre i frutti da se stessa produtti. In confermation di che, io parlerei del modo che si formano i figliuoli nel ventre; se la brevità di questi nostri discorsi lo comportasse, et se la natura istessa non havesse talmente quelle secrete parti occultato e nascosto, che quello che ella giudicò non potersi vedere senza ischifezza e vergogna, da noi similmente con honesto decoro non si puo dichiarare. Toccarò nondimeno alcune cose, lequali adietro lasciar non si possono. Subito che la donna ha conceputo, quel sangue, che per la sua purgatione si soleva gia spargere, si ritiene accio che il parto della sostanza di lui si nutrichi, et accresca fino alla debita maturitade. Dapoi diede la natura a tutti gli animali che parturiscono; il nodrimento del latte, riempiendo di esse le mammelle a guisa di due fonti abondantissimi: da iquali i figli pigliano il cibo loro. et non per altro ella ne fece due, se non che accadendo che in un tempo medesimo nascano due gemelli, la madre habbia in se il debito alimento da nutricargli. Lequai cose essendo in vero con somma providenza da lei ordinate, parrebbono del tutto esser fatte indarno, se ella non havesse poi ancho posto un'amore incredibile nelle madri e ne i padri verso i figliuoli. Dove etiandio è da notare, la speciale accuratezza di essa natura. però che havendo posto a gli altri animali le mammelle sotto il ventre, alle donne le appiccò al petto, in modo che elle possono in un medesimo tempo facilmente dare il latte, e abbracciare, e baciare il fanciullo. quasi volendo inferire, che ad esse specialmente ha dato l'ufficio et del partorire, et dello allevare i figliuoli. Che diro io? che la natura istessa ha posto tanta vehemenza d'amore ne i padri et nelle madri verso i figliuoli, che si veggono alcuni animali per rispetto loro, di timidi, audaci, di negligenti et da poco; solleciti e vigilanti; et di lussuriosi et golosi, sobrij et continentissimi divenire. Non habbiam noi da Homero, di quella augelletta, la quale per far che i figliuoli stessero bene, di continuo si affligeva, et si mazzerava la vita? et morendosi quasi di fame, toglieva il cibo a se medesima per darlo a loro? Di gravissimo castigo adunque saranno degne le madri, se la cura e il governo de lor figliuoli non haveranno a cuore. Però elle non debbono ricusar fatica alcuna, per allevargli, et instruirgli in modo, che giunte alla vecchiezza, di haversi gia preparato il sostegno, la compagnia, e il sussidio delle necessità naturali, si possano rallegrare. Non hanno le madri a vergognarsi (come sogliono fare a nostri tempi) di nodrire co'l proprio latte i propri figli. Però che egli è di tanta importanza il fare altramente, che con humana lingua non si potrebbe di leggieri esprimere. La moglie di M. Catone Censorino, con le sue mammelle nutri il suo fanciullo. et fra le donne Romane è durata questa buona consuetudine fino al di d'hoggi: bella certo et ottima consuetudine, da doversi perpetuamente da tutte le donne servare. La utilità di lei in molte cose si puo comprendere. Chiaro è, che i Capretti nodriti di latte di pecora, a poco a poco fanno i peli piu teneri: et per il contrario gli Agnelli lattati dalle Capre, producon la lana assai piu dura del solito. Ne gli alberi anchora si vede esser maggiore la forza del terreno, et dell'humore che da lui succiano, che del seme; onde se sono da un buon luogo à uno che sia mediocre trasportati; subito e alle frondi, e a i frutti mostrano la mutatione. Si che io conforto et prego le donne tutte, a voler per ogni modo co'l latte lor medesimo allevare i propri figli. accio che peraventura nodriti da un sangue rozzo e villano, non habbiano poi a degenerare dalla generosità della stirpe, onde sono discesi. Ma se pure (come spesso interviene) da giuste et honeste cagioni impedite, ciò far non potranno: debbono almeno havere grandissima avertenza, in far buona et diligente elettion della balia. laquale deve essere di honesto legnaggio: non sciocca, non ebbriaca, non impudica: ma savia, discreta, costumata, e da bene, affin che il tenero fanciullo non habbia da infettarsi di corrotti costumi, et a pigliare nel corpo e nell'animo certe maligne impressioni, lequali poi difficillimamente si possono estirpare. Di quanta importanza, et di quale efficacia sieno le nutrici alla complessione et natura de gli huomini, lo dimostro il prudentissimo Poeta Virgilio, appo ilquale volendo Didone significar la gran crudeltà di Enea, disse, che le Tigre d'Hircania gli havevano dato il latte. Cosi il giocondissimo Poeta Theocrito nel biasmar la durezza di Cupidine, niega che egli fosse mai figliuolo della Dea Venere; ma che una Leonessa lo haveva lattato. Hor dopo che i figliuoli saranno alla debita età di potere imparar pervenuti: dovranno le madri con ogni industria, studio, et diligenza procurare, di adornar gli animi loro delle buone dottrine. Et primieramente debbono ammaestrargli nella osservation della legge, et de i precetti di Dio, dapoi assuefarli allo amor della patria; e alla charità verso de' padri loro. Conciosia che non si potrà da essi se non sperare ogni bene, quando si dimostreranno haver timor di Dio; essere ubidienti alle leggi; nutrire i padri; honorare i maggiori; accarezzar gli uguali; et essere humani e cortesi verso d'ogniuno. Circa li cibi poi debbono i giovani esser molto temperati e modesti, di maniera che in quella tenera etade facciano buonissimo fondamento alla continenza. Sforzinsi anchora di fuggir quei piaceri che hanno in se qualche macchia di lascivia. Applichino l'animo e i pensieri loro a quei studij, da iquali per la grandezza de i fatti, e honore, e laude infinita possano conseguire. Se le madri in queste cose potranno i figliuoli instruire; sarà certo di momento grandissimo. Però che si vede che i comandamenti, et i doni che di sua bocca, et di sua mano i Principi fanno, et porgono a i sudditi loro, gli sono sempre et di maggior rispetto, et piu grati, che non sono quando da altre persone private discendono. Chi non sa di quanta auttorità et efficacia sia la sola et nuda parola del padre appresso il figliuolo? M. Catone il vecchio, per non mancar in conto alcuno dell'ufficio di buono et amorevol padre, oltra molte altre cose che egli fece, con molta diligenza insegnò lettere a suoi figliuoli. Euridice similmente fu di grandissima laude degna reputata, per havere nella età sua matura, dato opera alle scienze, affinche ella potesse meritamente non solo producitrice della vita de' figliuoli, ma guida e maestra etiandio del bene e beato viver loro esser chiamata. Avertiscano anchora le madri, che suoi figliuoli non sieno dissoluti nel troppo ridere: et che non sieno nel parlare insolenti e temerarij. Ricordandosi appresso, di non permettere, che essi usino quelle sporche parole, lequali di cose meno che honeste sono significative. Et se talhor in cotali errori caderanno, non per via di scherzo, o con risa li debbono ascoltare; ma con fronte severa, con adirata voce, et con il mezzo della sferza gli dovran castigare. Voglio anchor che le madri in presenza de' lor figliuoli biasimino acerbamente l'avaritia, la cupidigia, la lussuria, la gola, et gli altri vitij abhominevoli; liquali fieramente contaminano la vita d'altrui. Accio che sapendo i fanciulli quelli esser inimicissimi alla virtù; si sforzino di fuggirli. Oltra di questo, insegnino le madri a lor figliuoli il dire la verità, et a guardarsi come dalla peste, dalle bugie. Fu gia questa osservanza presso a i Persi di grandissima consideratione; intanto che levorono della città la piazza delle mercantie: persuadendosi, quel luogo esser principalmente atto alle fraudi, alli inganni, a i giuramenti, et alle bugie. Sieno i fanciulli in tutti i luoghi, et massime ne i conviti, vergognosi, modesti, et di poche parole. Habbiano sempre in memoria quella bella sentenza di Catone, ilquale essendo ripreso per haver tacciuto lungamente; disse, che il silentio non era mai per esserli grave ò noioso, per infin che ei non havesse apparato quelle cose, che meritassero di essere da gli huomini ascoltate. Sono appresso molti altri precetti, li quali perciò che piu tosto al padre, che alla madre appartengono, lascio di raccontare, et massime dubitando, che molti non si trovino di quelli, liquali dicano, che questa nostra institutione circa le qualità della moglie sia troppo prolissa: alla quale pochissime siano per arrivare. A questi tali io non voglio dare altra risposta, senon che noi non habbiamo tolto a scrivere quello che si faccia, ma si ben quello che si debba fare. Ma chi sarà quello si poco prattico delle cose del mondo, che se da giustissime cause indutto, come voi fate, loderà il matrimonio; et nello eleggere la moglie haverà havuto grande avertenza al sangue, alla etade, a i costumi, alla bellezza, e alla dote; per trovarsi una donna modesta, discreta, e prudente, et che lo ami con tutto l'intrinseco del suo cuore: chi sarà quello dico, che non debbia ragionevolmente sperare ogni bene; et che non aspetti da cosi fatte mogli tutte le migliori, et piu lodevoli riuscite? conforto adunque gli huomimi de' nostri tempi <hi rend="sc">M. LORENZO</hi> honorando, a volersi accendere et infiammare alla vostra imitatione. Considerando, con quanto giudicio la magnifica et honorata Madonna Ginevra giovine di virtù, di bellezza, di honestà, di grado, et di ricchezze ornatissima e singolare, per moglie habbiate eletto. Et certo non posso proponer loro ne piu illustre, ne piu efficace, ne piu degno, ne piu honorato essempio del vostro: havendo voi nella piu bella, et la piu fiorita citta d'Italia <hi rend="sc">FIORENZA</hi>, eletto quella consorte, le cui ampie ricchezze tutti lodano, ma la fede, la continenza, lo ingegno, la modestia, et la somma prudenza di lei, ammirano, et riveriscono come cosa divina: in tanto che essi stimano lei per haver tolto voi per marito beata; et voi havendo quella per moglie accettato felice potervi chiamare. La onde trovandovi ambedue nelle buone qualità del matrimonio perfettissimi; supplicano la gran bontà di Dio incessantemente, che a voi figliuoli ottimi, alla Republica cittadini honestissimi possiate produrre. Per tanto se la gioventù vorrà con gli occhi del giudicio voltarsi alla vostra imitatione, et nelle belle et lodevoli opere vostre specchiarsi; ella senza dubbio farà maggior profitto, ch'ella non farebbe leggendo solamente questi nostri precetti. Imperoche si come le leggi sono di momento et emolumento grandissimo alle cittadi quando il buon Principe non si sdegna ubidirle; cosi la gioventù aggiungendo a questi nostri ricordi la prudente maniera del proceder vostro, et quella per scopo delle attioni sue proponendosi; indubitatamente confido, che non mediocre honore, et utile grandissimo siano per conseguire. Ma accioche dove egli cominciò cosi ancho in voi <hi rend="sc">M. LORENZO</hi>, finisca questo ragionamento; dico, che voi havete inteso il mio parer intorno a quelle cose, che alla moglie appartengono. Lequali però (come ancho dissi nel principio) non per instruir voi, ma per mostrare in parte la immensa affettione che io vi porto, ho insieme radunato. Laqual cosa (credo io) che a molti non habbia da essere ingrata: a voi (però che a vostro nome principalmente ho fatto questa fatica) mi rendo certissimo ch'ella non fiè discara. Se nel leggere troverete cosa alcuna dotta et elegantemente scritta; al dignissimo et eccellente M. Zacharia Trivisano, non mai a bastanza dalla mia lingua lodato, et a i limpidissimi et copiosi fonti delle lettere Greche, dalle quali confesso ingenuamente haver non mediocre sussidio ricevuto; voglio si attribuisca. La onde io mi allegro che in pochi mesi da me spesi in appararle, si larga copia di dolci et saporiti frutti ne raccolga. Il che però come grato discipulo, riconosco io tutto dall'ottimo et dottissimo M. Guarino Veronese, huomo di costumi et di vita integerrima, precettore et amico mio sopra tutti gli altri carissimo et honorando: il quale è stato auttore e cagione potissima di farmi in questi piacevoli et suavissimi studi, da me per infin da fanciullo con sommo ardor dell'animo seguitati, rientrare. Pigliate adunque nella celebrità delle nozze vostre questa (diro cosi) mia collana, degno dono (s'io non m'inganno) della vertuosissima vostra mogliera. ilqual dono merita (al parer mio) di essere in grande stima da lei tenuto, per esser egli, non come l'altre cose, caduco, fragile, et di poca durata; ma fermo, stabile, et diuturno. Et quando per altro ei non vi fusse grato, si doverà egli essere, ricordandovi, come da una sincera fede, da un amor perfettissimo, et da un animo alle vostre virtù piu che imaginare, o esprimere si possa affettionato, se ne viene.</p>
<trailer><hi rend="sc">IL FINE.</hi></trailer>
</div1>
</body>
</text>
</TEI.2>
