<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna (1557)</title>
      <author>Federico Badoer</author>
    </titleStmt>
    <extent>286 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001442</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 n="Relazione di Spagna (1557)">
<argument><p>Relazione delle Persone, Governo e Stati di Carlo V e Federico 
II. 
Letta in Senato da Federico Badoero nel 1557.</p></argument>
<div2><head>Preambolo. </head>
<p>Dio volesse, Serenissimo Principe, Illustrissimi e Sapientissimi 
Signori, che sì come diligentemente ho procurato di bene intendere 
le cose, che io sono per riferire alla Serenità Vostra, e alle 
Signorie Vostre Eccellentissime dell'Imperadore e del serenissimo Re 
di Spagna suo figliuolo, così io fossi bastante di dare cotal forma 
al parlar mio, ch' io venissi a soddisfare a quello che può essere 
in me dalla Serenità Vostra e dalle Signorie Vostre Eccellentissime 
aspettato. Ma sebbene questo è piuttosto desiderio mio, che 
opinione che mi debba accadere in effetto, niente di manco dirò in 
quel modo che mi possono avere insegnato le continue fatiche e le 
occasioni a tempi così importanti e in così lunga guerra tra le 
Maestà loro e il Re di Francia, il Pontefice, il Turco e i Mori, e 
nelle trattazioni di pace, e conclusioni di tregue, e rotture di 
esse, e in tante altre varie ed importanti negoziazioni con altri 
principi. Così facciami grazia Sua Divina Maestà che io possa 
inviare i concetti e le parole a quel fine, che è l'intenzion mia, 
conforme a quella della Serenità Vostra, cioè che in tutte le 
parti io sappia rappresentar la verità come ne ho la volontà.</p>
<p>Parlerò prima dell'Imperadore come Imperadore, e poi del Re 
di Spagna come successore di lui nelli stati e regni patrimoniali, 
narrando e ponderando le virtù, gli eccessi, i mancamenti degli 
animi loro, le forme de' governi, delle corti e degli stati di 
ciascheduno, e di essi la grandezza, la fertilità e il mancamento, 
il numero delle città principali, la forma loro, l'abbondanza e 
carestia delle cose necessarie, quali siano o non fornite d'artefici 
e mercanti, le ricchezze e povertà del pubblico e dei particolari, 
la qualità e quantità delle genti da guerra per propria difesa o 
per offesa d'altri, la conformità e diversità nei governi, qual 
parte viva nella nostra religione, quale nella luterana, e quale 
secondo l'altre sette, e le parti dell'animo e del corpo e della 
fortuna de' popoli. Dirò poi delle forze loro, considerando in 
ciascuno stato quali siano le frontiere, le munizioni e vettovaglie, 
la milizia così terrestre come marittima, l'entrate e spese, 
l'amore o vero l'odio e l'obbligo di ciascuno, le ricchezze o 
povertà de' Signori sì spirituali come temporali, e delle terre 
franche; poi con li Principi cristiani ed infedeli l'intelligenze, 
le dipendenze e pertinenze loro, e in che riputazione si trovino al 
presente l'una e l'altra Maestà, e se dalla Cesarea sarà o non 
sarà renunziata la dignità dell'Imperio. Dirò infine qual sia la 
disposizione dell'animo delle Maestà loro verso questo 
Eccellentissimo Senato, e con dare un poco di conto del servizio 
mio, sarà di questa Relazione il fine.</p></div2>
<div2><head>Parte prima.</head>
<argument><p>Dell'Impero e di Carlo V.</p></argument>
<p>E incominciando a soddisfare al primo obbligo come 
ambasciatore all'Imperadore, parmi di dover prima dire, che tutto 
quel paese, che ora vien chiamato Germania, tiene quasi forma 
quadra; da tramontana confina con l'oceano, da mezzogiorno con 
l'Italia, da levante con la Polonia e con l'Ungheria, da ponente con 
la Francia, ed è divisa nell'alta e nella bassa. L'alta contiene in 
sè la Franconia in parte, tutta la Svevia, la Boemia, la Moravia, 
l'Austria, la Baviera, la Stiria, la Carintia, la Carniola, parte 
d'Istria, il Tirolo, li Grisoni, li Svizzeri, l'Alsazia e tutto il 
tratto del Reno fino a Magonza. La bassa ha il rimanente della 
Franconia, l'Assia, la Turingia, la Lusazia, la Slesia, la 
Pomerania, la Marca, la Sassonia, il regno di Danimarca, la Frisia, 
la Vestfalia, la Gheldria, Cleves e il tratto del Reno, che pur 
segue a Magonza, l'isole d'Olanda, la Zelanda, la Brabanzia e la 
Lorena. Delle sette parti di Germania le quattro sono situate 
montuose, e de' colli ve n'ha in ogni parte; la Pomerania lungo il 
mare, la Sassonia, la Frisia, l'isole d'Olanda, la Zelanda e la 
Brabanzia sono quasi tutte pianure, e hanno di molte valli, boschi e 
selve in ogni parte: le principali sono la Nera intorno al 
nascimento del Danubio e si stende nella Franconia, e la Ercinia che 
circonda la Boemia e viene per la Polonia fino in Moscovia. Ha 
undici fiumi principali, per li quali di continuo vien navigato, e 
di fonti, rivi, stagni e laghi abbonda assai. Nella Sassonia e terre 
marittime l'aere è freddo e secco; dalla Boemia fino al Tirolo è 
caldo ed umido; e verso il Reno è molto migliore, e più caldo che 
umido. Delle dieci parti de' terreni da poter mettere a cultura, 
otto si lavorano, e sono reputate assai buone, e gli agricoltori 
negl'instromenti, nei modi e nei tempi dell'operare intendono 
assai mediocremente l'arte: in luogo di bovi, quasi per tutto viene 
la terra arata da cavalli: è abbondante di varie biade in molte 
parti e di buoni vini, e di grandissima copia d'animali terrestri e 
aerei e di pesci. Ci sono poi miniere assai di rame, ottone, stagno, 
piombo, ferro, argento ed oro, de' quali metalli ne sono portati in 
Italia, Francia e in altre provincie; e si fa conto che un anno per 
l'altro solo d'oro e d'argento si trae oltre a un milione di ducati. 
Non mancano ancora le miniere di sale, zolfo, salnitro e allumi, e 
in alcuni luoghi si trovano pietre preziose, perle, ambra e 
cristallo. Manca in molte parti di vini, ma se ne serve della 
propria provincia dove ella n'abbonda, che è del Reno, nè è caro, 
e d'Alsazia, e poi d'Italia da diversi luoghi della Serenità 
Vostra, d'Ungheria e di Francia. Olio non produce, nè sete, nè 
cotoni e poche lane: tuttavia considerando le cose più necessarie e 
utili al mantenimento delle genti, la Germania vien reputata 
avanzare qualsivoglia provincia, dall'Italia in fuori; perchè 
essendo, dalla Polonia in fuori, maggiore di tutte l'altre, e avendo 
ancora maggior quantità di riviere, che servono per condur le cose 
necessarie al vivere da un luogo all'altro, è ragionevole che più 
d'ogn' altra abbondi.</p>
<p>Le metropoli ne vengono a essere trentaquattro, secondo le regioni 
nominate, ma vi si trovano ancora cinque o sei terre franche, onde 
vengono ad essere ad un certo modo tra tutte quaranta in circa. Vi 
sono poi li luoghi principali de' Signori spirituali e temporali, e 
le terre di qualità, che sono più di due volte tante.</p>
<p>Quasi tutte le terre franche hanno piccolo territorio, e nella 
prima vista paiono mediocremente belle per le case assai ugualmente 
fabbricate e dipinte: le vicine a' fiumi sono di pietre per lo più; 
l'altre, parte di pietre, parte di legname. Li palazzi dove sogliono 
ridursi le comunitadi, e quelli dove stanziano i principi, sono 
grandi ed apparenti, ma non magnifici per la materia nè per 
l'opera. Le chiese sono molte e grandi, e di maniera ornate, che 
vengono stimate superiori a quelle d'Italia. Sono le strade diritte, 
lunghe e comunemente larghe, selciate di pietre, e per avere i 
rivetti che passano per il mezzo, non sono immonde; e grandi sono le 
piazze; e quasi per tutto si veggono fontane, le quali danno molta 
comodità e vaghezza.</p>
<p>Delle cose necessarie al vivere, da quello che io ho predetto 
parlando della fertilità della Germania, si può conoscere che sono 
ben forniti, ma i cibi loro sono grossi: bensì non v'è provincia 
che più di questa abbia le terre sue fornite di quelli artefici, 
senza il servizio de' quali non possono mantenersi, e sono 
specialmente peritissimi nel mestiero di fabbro; non vi si fanno 
però panni di seta, nè berrette fine, nè belle tele, nè altre 
cose simili.</p>
<p>Vi sono poi di ricchissimi mercanti in Augusta, Norimberga, Ulma, 
Argentina e altre terre, come li Faccari (<hi rend="italic">Fugger</hi>), Pangartiner 
(<hi rend="italic">Paumgarten</hi>), Belzer, Guprot (<hi rend="italic">?</hi>) e altri, che fanno 
mercanzie grandi, e cambi di centinara di migliara con i Re de' 
Romani e di Spagna, e ne hanno fatto de' maggiori con l'Imperadore; 
e ciò fanno per tutte le piazze principali. Fa ogni città due e 
tre fiere l'anno; la più famosa è quella di Francoforte, dove 
concorrono genti d'ogni parte della Germania, Fiandra, Inghilterra, 
Francia, Polonia, Italia, Ungheria e Moscovia. L'entrate di esse 
terre, considerando la qualità, sono molto varie, perchè da due e 
tre mila tallari fino a dieci mila se ne ritrova ogni numero, ma si 
fa conto che una per l'altra possano essere stimate di dieci mila 
l'una, e le loro spese sono minori delle rendite, perchè non hanno 
cognizione della virtù della magnificenza. Li particolari cittadini 
sono assai bene accomodati, vivendo con poca spesa, e specialmente 
nel vestire.</p>
<p>Come stiano poi di fanteria armata e disarmata, quando io 
considererò le forze di tutta la provincia, dirò il numero e 
qualità sua, e così ancora delle genti da cavallo.</p>
<p>Alcune di esse terre sono state fatte libere per diverse cose 
operate in servizio degl'lmperadori; altre per denari dati a' 
Principi che le possedevano; parte si sono alienate per non 
tollerare le tirannie de' Signori.</p>
<p>La forma del governo loro è di stato popolare; ma in molte si 
veggono diversità nelle condizioni, numero e autorità delle 
persone, nei modi, tempi e nomi de' magistrati. Nei consigli di 
Stato non si vede giudiziosa diffinizione; solo hanno diligentissima 
cura di conservar la libertà, e per questo fanno delle leghe 
insieme e con alcun principe interessato. E quanto a' magistrati e 
consigli di giustizia, non vanno con li debiti mezzi alle 
espedizioni delle cause civili e criminali; e per la diversità 
degli asprissimi tormenti e morti che danno, sariano reputati non 
solamente austeri, ma crudeli, se non si scusassero dicendo che i 
delinquenti della loro nazione non temono la morte, ma la qualità 
della morte. Ogni città, oltre il governarsi con le leggi che 
vengono fatte nelle Diete, si regge con li Statuti particolari, e in 
mancamento di quelli ricorrono alle leggi comuni, da quelli di 
Sassonia in fuori, li quali pretendono avere Statuti sì buoni, che 
in nulla abbino bisogno dell'aiuto delle leggi civili; e i regni di 
Danimarca e Polonia con quelli pure si reggono.</p>
<p>Del culto della religione, che è la parte principale, poco dirò, 
essendo molto noto che diverse sono le sette: la maggiore è de' 
Luterani; poi vi sono gli Zuingliani, i Cecolampadiani, li Ussiti, 
li Anabattisti, li Adamiti, i Taboriti, li Solarii e li Abbandonati; 
la maggior parte delle quali sette è venuta di Boemia, dove, se 
fussero tutte perdute, tutte si troverebbono. Delle dieci parti 
della popolazione le sette sono de' luterani, due dell'altre 
opinioni, e una de' cattolici, i quali sono nel parlar animosi dove 
non veggono soperchieria; e tra questi il vescovo di Eichstadt 
nell'ultima Dieta ardì di dire, che non pur dell'empie loro 
opinioni, ma della poca prudenza prendeva meraviglia, che essendo 
tra essi tanti e così diversi pareri, volessero tutti perseguitar 
la vera fede Cattolica, e che dovessero prima andare a componersi 
tra loro, che sarebbon degni di risposta: e se la maestà di Dio non 
li soccorrerà del lume suo nella Dieta già intimata, si ha da 
temere che da' luterani siano uccisi quei pochi cattolici che vi 
sono, non ostante la deliberazione fatta nell'ultima Dieta 
d'Augusta, che ognuno possa vivere nell'opinione che più gli piace. 
E ho inteso da alcuni congiuntissimi di Principi, che hanno potuto 
penetrare nel cuor loro, che la più potente cagione che abbia fatto 
allargare la setta luterana e radicarsi negl'animi de' popoli, è 
proceduta perchè temendo essi, e specialmente allora l'elettore 
Giovan Federigo e i duchi di Sassonia, che la casa d'Austria fusse 
per volerli sottoporre, o forse perchè ella non andasse più 
crescendo, anzi s'abbassasse, introdusser predicatori facondi a 
seminare le male opinioni, per poter avere da loro continuamente 
presidj alla difesa e all'offesa; aggiungendo che quei popoli non 
sariano durati in contribuire per amore passati tre o quattro anni, 
se non fossero in tal maniera stati interessati, importando meno a 
loro il mutar principe che la sofferenza delle gravezze 
intollerabili.</p>
<p>Questa nazione in generale è di mente leale, non intenta ad 
usurpare la roba d'altri, e ai patti volontari è pronta dare 
esecuzione. Pare ancora ch' ella sia d'animo forte, ma è poco 
ardita, mettendosi a manifesti pericoli solo per bestialità, o per 
lo più schivandoli per timidità. Nel mangiare, ma più nel bere, 
eccede assai, tanto che quando il tedesco è sobrio si crede 
ammalato; e come gli uomini negl' atti venerei sono freddi, e caldi 
nel vino, così le donne sono temperate di onestà. Non confessan 
più di cinque peccati mortali, perchè oltre la gola, della quale 
sono tanto avidi, che a parer loro è virtù, l'avarizia 
ancora reputano più tosto industria che vizio.</p>
<p>La spesa degli uomini e delle donne nei vestimenti è povera, e 
male intesa e sgarbata la forggia degli abiti loro, che nelle donne 
è però onesta. Mostrano avere l'onore per oggetto, e hanno questa 
parte degnissima d'ogni laude, che sentendo a parlar de' fatti loro 
cose onde si potesse credere che avessero qualche specie non dirò 
di servitù, ma che in alcun' atto fosse macolata la loro libertà, 
non lo vogliono tollerare; mentre danno segno di gran modestia in 
questo, che per la città niuno usa andare a cavallo lasciando 
questo solamente a' signori o a qualche antico cittadino vecchio, o 
che sia stato in magistrato, o indisposto. Nella collera per poca 
cosa s'infiammano, sfoderano le spade e spargono il sangue: tuttavia 
come da terza persona odono la voce di pace pace, o veggono nei 
bicchieri raccolto il vino, ammorzano l'ardore dell'ira con il bere. 
Nelle conversazioni poi non hanno rispetto di dire ingenuamente il 
parer loro, senza aggrandire molto le facoltà che si ritrovano e le 
operazioni che fanno; ma ben con poca piacevolezza, anzi con grande 
rusticità, usano verso forestieri, nè conoscono per cosa che sia 
loro detta o che facciano, che cosa sia vergogna, se non quando loro 
vien detto traditore; ed ho sentito a tutti i pratici uomini fare ad 
un certo modo questa conclusione, che queste genti, come si può 
dire d'altre oltramontane, non vengano sotto l'ordine della virtù, 
ma abbino solo certe particolarità, e la maggior parte delle 
operazioni loro sia da barbari, cioè fuor di ragione. Ed essendo in 
freddissima regione, ne segue, loro non essere atti alle virtù 
intellettuali e non poter avere la natural prudenza; però 
generalmente si applicano alle opere manuali, e quanto più pare che 
siano fatte da sottilissimi ingegni, tanto più sono fatte da uomini 
che vivono maggiormente col senso che con l'intelletto; e 
l'agitazione poi del calor naturale, dove si aggiunge un viver 
dissoluto, è cagione della così facile mutazione d'opinione, fuori 
che in alcune cose, le quali conoscendo essi una sol volta che 
giovino alla loro dissoluta libertà, le apprendono di maniera che 
in verun modo si possono rimuovere dagl'animi loro. E perchè 
l'esperienza ha mostrato, che all'esercizio non manco che alla 
natura s'attribuisce la virtù, come si è veduto in diverse 
nazioni, e particolarmente in questa, che un tempo fu celebrata per 
religiosa, forte e dotata d'altre rare qualità, e ora si vede in 
lei per mancamento de' virtuosi esercizj il contrario, si può per 
queste ragioni affermare che non siano prudenti, ma secondo il detto 
divino di Salomone, che dove regna il vino è scacciato il 
consiglio.</p>
<p>De' studi pubblici ne sono in diverse regioni, e li scolari della 
propria nazione tutti, e paiono e sono in effetto povera gente: si 
legge nelle arti, ma pochissimi si veggono riuscire, e così nelle 
leggi; però fra loro solamente i dottori commendati in Italia hanno 
riputazione. Nelle lettere d'umanità molte cose accumulano, ma non 
sono giudiziosamente disposte. Nella teologia, quelli che a favore 
della cristiana religione hanno scritto, non solamente dimostrano
basso ingegno ma ignoranza nelle cose, e quelli delle opinioni 
contrarie hanno più tosto fatto opere faticose, raccolte da diversi 
autori, che ingegnose ed ordinate; e sono ora più studiosi delle 
lingue che delle scienze.</p>
<p>Vivono per l'ordinario intorno a cinquant' anni, ma in alcuni 
luoghi, <foreign lang="lat">massime</foreign> nella Svevia, se ne trovano d'ottanta e 
novanta. Sono più tosto della persona grandi che mediocri, di 
grosse ossature, di membri nodosi con gran carne, di color bianco e 
rosso, e di assai bello aspetto, e fino a diciotto anni mostrano 
indole meravigliosa. Le infermità loro ordinarie dovrebbono essere 
appoplessia, epilessia, morbo caduco (e queste sono quasi 
insanabili); ma a queste per li loro gran disordini nella 
crapula succedono per lo più malattie fredde di stomaco e 
d'intestini, e quella loro infermità universale della gotta; e le 
febbri loro sono per il più quotidiane.</p>
<p>In ogni città si trova buon numero di cittadini, e li più antichi 
custodiscono con tanta religione i privilegj loro, che niuna nazione 
più; e perchè pochi si degnano di fare alcuno esercizio a 
sostentamento delle facoltà loro, nasce ch' ei sono poveri, e gli 
altri bene accomodati.</p>
<p>La parte bassa è più abitata dell'alta, e nelle terre marittime 
le abitazioni sono così piene di famiglia, che appena le persone vi 
possono capire: l'alta, con tutto che sia bene abitata, potria 
esserlo assai più; tuttavia si fa giudizio che detta provincia 
abbia più anime che la Francia e ia Spagna insieme, ma a 
proporzione meno dell'Italia.</p>
<p>Ha questa provincia in sè di quelle parti le quali sotto in 
ciascuno desiderate, come d'essere forte per natura, essendo nel 
più de' luoghi tale, che i nemici possono difficilmente entrarvi, 
perchè ha monti assai, passi aspri e stretti, strade sassose, 
boschi e selve grandi, e molti e grandi fiumi, rivi, stagni e 
paludi. Dalla parte d'Italia il sito è forte per le montagne de' 
Svizzeri, Grigioni, Tirolo e Carinzia; da quella d'Ungheria per 
quelle d'Austria, potriano però per la Moravia passare i Turchi, 
prendere Ratisbona, ed occupare i boschi e le pianure della Baviera 
e Svevia, e a Vienna levare le vettovaglie, che per li fiumi Eno e 
Danubio vi sono portate. Verso la Francia vi è poi il Reno, il 
quale, da una riva all'altra ha gran monti; e da quella di Fiandra 
vi sono gl'impedimenti dell'acque. Quelli del paese all'incontro non 
hanno tante difficoltà ad uscire, perchè delle dette cose poche 
sariano a loro contrarie.</p>
<p>Quanto poi a' luoghi forti, ponendo per caso che trecento se ne 
ritrovino tra città, terre e castelli, ne possono essere di 
fortificati cento cinquanta, e di questi cento all'antica e 
cinquanta alla moderna, che dette cinque parti le quattro sono di 
terrapieni, l'altre di pietre, e se ne ritrovano quasi in ogni 
regione. Nella Germania alta vi sono Augusta, Ulma, Norimberga, 
Monaco, Argentina (<hi rend="italic">Strasburgo</hi>)Vienna, Gratz ed altre; ma da 
Argentina in fuori, che è rara fortezza, patiscono le altre grandi 
opposizioni. Nella bassa, le terre franche marittime e quelle dei 
duchi di Brunswick e altri signori si fortificano ora quasi tutte in 
forma quadrata e con una mano di terrapieno e una di travi, che 
fuori del terreno mostrando la punta vanno facendo la muraglia, e 
alcune hanno due o tre mani di gran fosse; le principali sono 
Virtemberg e Brema.</p>
<p>Maurizio, che fu elettore di Sassonia, e il duca di Cleves hanno 
introdotto il fortificare appunto all'italiana, e così ha fatto il 
duca Eririco il vecchio di Brunswick, che ne ha cinque al medesimo 
modo, e una il giovine; ma queste sono state fabbricate da ingegneri 
tedeschi, che hanno poco veduto e mal inteso le fortezze d'Italia, o 
da italiani non bene esperti. Sono però dette fortezze situate in 
luoghi comuni alla terra e all'acqua, onde possono avere i frutti ed 
ogn' altra cosa che produce il loro territorio, e da altre regioni 
ricevere presidj diversi.</p>
<p>In un luogo solo suole l'Impero tenere depositi di munizioni; ma in 
particolare le terre di niuna provincia sono così ben fornite come 
quelle: e perchè la Germania è, secondo che io ho detto, piena di 
varietà di metalli, e perchè non è provincia dove le città o 
stati sieno liberi come in essa, onde che tutti attendono alla 
conservazione della libertà loro, ciascuno ha cumulata tanta 
munizione quanta faria un Principe, avendo diversi magazzini 
ordinati e distinti per l'artiglieria grossa e minuta, per le palle, 
salnitro, polvere e ogni sorte d'armi; e così l'anno delle 
vettovaglie, usando specialmente quelli della Germania bassa far 
magazzini sotto terra, dove le vengono ad assicurare di non 
potere essere abbruciate da' nemici, facendole ogni tre anni 
rinnovare a' contadini a ciò obbligati. E per l'esempio che si ebbe 
della copia delle vettovaglie quando fu la guerra tra l'Imperadore e 
l'Elettore di Sassonia e il Langravio, si può accertare che ve ne 
sia maggior quantità che in provincia altra del mondo; 
conciossiachè per tre mesi mai vennero meno nè all'uno nè 
all'altro esercito, che erano in numero di centocinquantamila 
persone in circa: e anco alla guerra di Metz si vide che non 
mancarono mai.</p>
<p>Parlerò ora delle quattro sorte d'uomini utili al mestiero della 
guerra, cioè de' capitani, degli uomini armati a cavallo, della 
fanteria e di quelli che servono sopra le navi delle terre 
marittime; e lasciando le qualità delle quali feci considerazione 
come in abitanti, dirò di quelle che sono desiderate in uomini di 
milizia.</p>
<p>Dimostrano nel primo aspetto avere del soldato grave, anzi superbo; 
hanno buon braccio, largo petto e schiena, ma sì gran ventre che 
pare che il busto riposi sopra le gambe. Sono in loro due parti che 
paiono contrarie, l'una di timidità, l'altra di fierezza: quella si 
vede, perchè non solo non si mettono mai a far cosa da soldati di 
gran cuore, ma perdono ogni occasione che sia alquanto dubbiosa; e 
questa dimostrano quando vien ammazzato alcuno de' loro nella 
scaramuccia, che se per avventura hanno nelle mani colui che uccise 
quel loro, se ben fosse un principe da poter fare gran taglia, tutti 
corrono alla sua morte, e nel far ciò incrudeliscono di sorte, che 
pare che si nodriscano.</p>
<p>E parlando degli uomini armati, dico che chi cammina per quella 
provincia, vedendo grandissima quantità di cavalli adoperati negli 
esercizi vili, crede che grandissima sia quella della quale si possa 
servire nella guerra; ma chi ha fatto diligente considerazione, 
trova che il più da poter mandar fuori saria fino a 40 mila. Nè 
bisogna mettere in considerazione che nel tempo che 
l'Imperadore e protestanti fecero la guerra se ne ritrovorno 
dall'una e dall'altra parte da sessantamila, conciossiachè erano 
nel proprio paese, e tra questi molti che conducevano artiglierie, 
altri munizioni e vettovaglie, e n'erano eziandio di Fiandra e 
dell'Ungheria, e furono dal Langravio fatte delle mostre doppie.</p>
<p>Quanto all'intelligenza del loro mestiero, in generale parlando, si 
può dire che male sanno cavalcare, nè sono atti a fare una 
scorreria, occupar un passo, passar una fiumara e simili cose, 
essendo di tardo intelletto e di corpo grave; e si vede che detta 
cavalleria non va a proporzione fuori di Germania come la fanteria. 
È ben vero che sotto questo Imperadore per le tante occasioni di 
guerre sono stati piu esercitati, e gli archibusieri, chiamati 
<hi rend="italic">ferraiuoli</hi>, fanno buona riuscita e sono in molta stima. 
L'armature loro nella bontà sono molto superiori a quelle d'ogn' 
altra nazione, ma non però ben comode, e de' ferraiuoli alcuni si 
armano mezzi, alcuni con morioni solamente, e altri con un giaco e 
con la spada lunga e larga in punta. Portano li ferraiuoli quattro o 
cinque archibusetti davanti, di dietro, sotto la cintura e nelli 
stivali; non vagliono però molto senza le lance.</p>
<p>Li cavalli quando veggono il sangue s'inviliscono, e hanno tutti un 
trotto come gli uomini un passo; corrono per la lena che hanno assai 
forte, e spronati contro l'inimico danno grand' urto; tirano calci, 
mordono e vanno dove l'uomo non vuole; il che avviene perchè 
vengono tratti dall'aratro e menati alla guerra. Sono quasi tutti di 
vita mediocre e grossi, ma quelli delli archibusieri hanno la testa 
sproporzionata, e le gambe che paiono zocchi. Sono possenti, ma 
durano pochi anni, perchè se in un giorno trovassero mille flumi, 
mille volte dariano loro da bere, e se si fermassero mille volte 
all'osteria, mille volte dariano loro la biada. Portano le selle 
basse con gli arcioni inforcati, che contengono sicuro l'uomo. 
Non è alcun signore che non usi di coprirli di manto; alcuni pochi 
usano le barde; altri armano la testa e il collo, e chi solo il 
fronte. La cavalleria dello Stato di Cleves è riputata alquanto 
migliore di quella di Sassonia, e la Franconia ne fa ancora di 
buona; il pagamento d'ognuno è di dieci Raines al mese.</p>
<p>Delle genti a piedi varie sono le descrizioni fatte per 
l'occorrenze dell'Impero, dalle quali si viene a comprendere, che 
tutta la provincia metteria in essere per mandar fuori dugentomila 
fanti, sì come ancora si legge nei Commentarj di Cesare che soleva 
fare; ma li più esperimentati dicono che se ne faria al più 
centoventimila: e al tempo della guerra co' protestanti, 
l'Imperadore ebbe a dire che se bene era stato molt' anni 
nell'Impero, non aveva però mai conosciuto quello che Germania 
fosse atta a fare se non allora, che di centocinquantamila soldati 
in campagna, novantamila eran di quella nazione, e non si trovavano 
in armi nè i Re di Danimarca e Svezia, nè le terre marittime. Del 
1543 se ne videro in arme circa centotrentamila; il Re 
de' Romani ne aveva per l'Ungheria sedicimila, l'Elettore di 
Brandenburgo quarantamila per il meno, il Langravio d'Assia e 
l'Elettor di Sassonia contro Brunswick ventimila, la regina Maria 
contro il Duca di Cleves dodicimila, esso duca quindicimila, il 
conte di Lodron a Perpignano cinquemila, il Re di Francia a 
quell'impresa dodicimila, e in Italia il marchese del Vasto 
ottomila; e al presente, come è noto, ne è gran quantità, così 
in Italia come in Fiandra, Francia ed Ungheria. Tra essa fanteria 
pochissimi sono i gentiluomini, e tutta è gente sì povera, che 
s'ella sentisse toccar il tamburo in nome del Turco, anderia per 
toccare i denari. Quando sono in campo e che hanno posto le lor 
sentinelle, tanto vi pensano quanto se fossero in una fortezza, e se 
stessero due ore sole in un luogo vogliono farsi una capannetta. Nel 
resto del tempo non parlano mai della guerra, attendono a 
sonar piferi, a giuocare a carte e a dadi ed a bere; e tanto 
spendono in questo, che per non avere da vestire si muoiono poi di 
freddo. Nelle scaramuccie non vagliono, perchè li strattagemmi non 
sono lor noti, ed è facile agl'inimici far loro insidie, per esser 
di corpo grave e per vestir calzoni troppo lunghi e larghi, che 
impediscono l'inseguire ed il fuggire. Marciano bene per il largo e 
per lo stretto, e per ogni sorte di strada, ed entrano fino nel 
fango per non rompere i disegni; e quando sono per combattere 
mostrano valore, se hanno una testa Italiana che comandi. Stanno 
saldi alle difese in compagnia serrati e stretti, e già molti anni 
erano in tal reputazione, che piuttosto che tirare il piede addietro 
si lasciavano tagliare a pezzi tutti, ma ora non sono così stimati. 
Sono però buoni negli ordini di squadroni, e da sè stessi si 
pongono sì facilmente in ordinanza, che pare che portino ciò dal 
nascimento loro. Vagliono ancora nell'adoprare la picca e lo 
spadone, ma nel tirare d'archibuso delle cinque volte fallano le 
qualtro, e se loro viene interrotto il primo disegno, si vede che 
non sanno prendere alcun partito, come disse l'Imperadore, che 
giunto a Sua Maestà il presidio del conte di Buren, i protestanti 
non seppero far niente. Se poi sono volti in fuga, mai più si 
rimettono, nè hanno discorso per trovar partiti da difendersi in 
una terra, onde avviene che si rendono il più delle volte per ogni 
piccol dubbio che abbino; al che li induce la viltà, e, non quella 
ragione che dicono, esser ciò lecito quaudo si stimi che la terra 
può esser presa. Fanno però passare per le picche chi nel tempo 
delle sentinelle sia addormentato; e a dare assalti non sono buoni, 
ma ben valenti guastatori. In questo son degnissimi di lode, che non 
solo negli eserciti loro hanno un libro d'ordini, ma in ogni privata 
compagnia; e il giudice degli errori loro è il boia; dal che nasce 
il poco amore e il molto timore, e non può un colonnello perdonare 
ai falli, ma deve ricercare il Generale.</p>
<p>Avanti che si dia la paga alli soldati, s'adunano in una 
compagnia, facendo leggere tutti i capitoli che hanno da osservare, 
e se si contentano, tirando la berretta in alto, fanno segno 
d'allegrezza, e il capitano fa poi giurar loro, e i principali 
capitoli sono di non passare cinque ore che non veggano l'insegna, e 
non partir mai se non abbino finito l'ultimo giorno della paga, 
altrimenti sono dagli altri soldati, fatti passare per le picche. 
Però si mantengono in offizio, che non possono fare come 
l'Italiano, il quale partito da un Signore va a servire un altro.
Delle quattro parti d'una compagnia, le tre portano picche e il 
corsaletto con il suo morione, e gran parte le maniche di maglia e i 
guanti di ferro, di sopra e di sotto di maglia, come fa l'uomo 
d'arme. Li detti corsaletti vengono stimati di bontà maggiore di 
quelli d'ogn' altra nazione, e sono migliori perchè al petto sono 
fatti appuntati, dimodochè la picca del nemico non si può fermare, 
e la palla d'archibuso spesse volte non fa botta. Hanno poi li 
cosciali così lunghi, che il ginocchio sta coperto; e il morione ha 
due qualità, l'una che li cuopre di maniera che non si veggono 
appena gli occhi, il naso e la bocca; l'altra che ha una mezza 
visiera, che quando vanno ad un assalto ella anco li difende gli 
occhi. Sono ancora più comodi, perchè si può dire che in un 
voltar d'occhi tutta una compagnia s'arma, senza fare come 
gl'Italiani e gli Spagnuoli, che vogliono un ragazzo, o l'uno con 
l'altro s'aiutano; perchè quelli hanno le maniche di ferro 
attaccate col gorgiarino, e il corsaletto è corto di busto, di 
maniera che se gli cade la picca, con facilità può il soldato 
chinarsi a ripigliarla. Delle armi d'offesa, la picca è sottile e 
forte, la spada corta senza punta, legata stretta sotto la cintura 
col manico pendente, e alcuni hanno un piccolo pugnale, e altri in 
luogo di quello usano un piccolo archibusetto. L'armi di difesa sono 
lucide, perchè essi e le donne fanno continuo studio in 
fregarle e tenerle nette, e con certo loro unto le mantengono di 
maniera, che quando ben piove non s'irrugginiscono. Gli 
archibusieri, che sono la quarta parte, usano li gorgiarini di 
maglia per sostenere un colpo di picca o di spada, e il morione che 
si serra sotto con le orecchie. Li sargenti e alabardieri che stanno 
intorno alla persona del capitano, e quelli che sono appresso 
all'insegna, portano chi alabarde e chi spadoni.</p>
<p>Ordinariamente una insegna s'intende di paglie 500, ma li fanti 
non sono più di 300. La paga di quelli del corsaletto è di 
cinque tallari al mese, ma molti sono avvantaggiati, perchè li 
capitani ne danno alle persone segnalate sin dieci e quindici; e 
quella degli archibusieri è di tre tallari e mezzo o quattro al 
più; e non è soldato che non voglia caposoldo; e si contano dodici 
volte all'anno, e se trapassa un giorno che la paga non sia data 
s'ammutinano; dove che l'Italiano con tanto meno si può mantenere, 
e così lo Spagnuolo, perchè due compagnie di questi non consumano 
tanto quanto una sola di Tedeschi.</p>
<p>Parlando ora delle cose marittime, dico che grandissimo è il 
numero delle navi, le quali si veggono per quei mari, e molte di 
quelle terre franche n' hanno gran quantità, come Danzica, Amburgo 
e Lubecca, che n' hanno fino cencinquanta da guerra, e poco meno 
d'altrettante n' ha Stralsund, Rostoch e Brema. Quelle del re di 
Danimarca sono cinquanta da guerra, e altrettante in circa quelle di 
Svezia, e dall'effetto si vede che ogn' anno in Olanda, nella terra 
di Amsterdam, ne vanno cariche di mercanzie in flotte di sino a 
trecento, e quando detto re di Danimarca fece l'armata con la quale 
andò il fratello in Scozia, le navi erano al numero di centodieci, 
e levarono sedicimila persone. Della portata loro e della grandezza 
si può dire che siano più o meno come quelle della Serenità 
Vostra, generalmente parlando, ma ve ne sono molte di maggiore 
assai.</p>
<p>La forma loro è dissimile molto da queste d'Italia, cioè 
più corta, larga e rotonda, però non bella da vedere; la poppa e 
la prua sono alte molto; le carene quasi piatte, e pescano poco per 
cagione dei banchi che si trovano in quei mari, e perchè meglio 
resistono all'onde grandi dell'oceano.
I porti però sono sicuri, e li marinari mostrano la virtù loro nei 
tanti viaggi che fanno per il Portogallo, Fiandra e Francia, e poco 
sono da' corsari insidiati, usando, come ho predetto, gran numero di 
navi andare insieme. Da un gentiluomo inglese, che fù per il re 
Enrico d'Inghilterra ambasciatore a quello di Danimarca e poi allo 
Imperadore, intesi che il re di Svezia si ritrova quindici corpi di
galere ben armate, che furono fabbricate da' sudditi della Serenità 
Vostra, nelle quali sta il suo tesoro, che si dice essere dieci in 
undici milioni di tallari, oltre l'altre cose preziose, per sospetto 
del re di Danimarca.</p>
<p>Considerando ora quelli che abbino condotto o siano atti per 
condurre eserciti o gran numero di genti a cavallo o a piedi, con 
far menzione delle teste coronate fino a quelle del popolo, dirò in 
prima che non vive oggi nè principe nè signore di qualsivoglia 
grado in così gran provincia, che possa meritare il nome di gran 
capitano; e perchè possa essere più chiaramente inteso quello che 
ognuno vale, dirò per conclusione i carichi avuti e i successi 
delle cose loro.</p>
<p>Di quattro re che sono nella Germania, cioè de' Romani, di Boemia, 
di Danimarca e di Svezia, niuno, per necessità grande che abbia 
avuto, ha voluto il carico de' proprj eserciti, ed a tanti che il re 
de' Romani ha mandato in Ungheria contro il Turco, mai nè Sua 
Maestà nè il re di Boemia suo figliuolo si sono voluti ritrovare 
presenti; anzi chiarissimamente si è veduto e detto, che hanno 
lasciato passare tutte le necessarie e onorevoli occasioni: si 
trovarono solamente con l'Imperadore al tempo della guerra tra esso 
e i protestanti. Il re di Danimarca ha sempre accomodato le cose sue 
con quello di Svezia e con le terre marittime piuttosto con 
disvantaggio, che andare alla guerra; e quello di Svezia è il più 
timido principe che forse oggi viva al mondo.</p>
<p>Li due arciduchi d'Austria, figliuoli dei re de' Romani, sono in 
buona speranza di dover riuscire; Ferdinando per le forze del corpo, 
che è possente e coraggioso; Carlo per essere di grand' intelletto, 
di natural prudenza e di animo grande.</p>
<p>Tra li duchi che abbino fatto qualche cosa o buona o mala vengono 
nominati quelli di Brunswich. Enrico il vecchio è stimato di gran 
cuore e assai intendente, e ha in servizio dell'Imperadore e contro 
quelli della città di Brunswich condotti eserciti, sebbene niuna 
sua impresa, nè quando venne in Italia, riuscì ad onorato fine. 
All'altro Enrico, il giovane, che fu a fare riverenza alla Serenità 
Vostra, infelicemente successe l'impresa che tentò di fare contro 
Brema, perchè fu rotto dal conte di Mansfeld, allora generale della 
lega delle terre marittime. Serve esso duca al presente il re di 
Spagna, e da molti vien detto che farà buona riuscita. Il terzo 
delli duchi di Brunswich, che è Ernesto, pure stipendiato da Sua 
Maestà, è giovane di qualche importanza e di speranza, e si 
affatica in voler sapere le cose della milizia.</p>
<p>De' due fratelli del re di Danimarca, duchi di Holstein, il 
primo, che è stato al servizio dell'Imperadore, e ultimamente 
all'impresa di Metz, non ha mai fatto cosa degna di laude; è ben 
lodato di essere il più forte uomo di corpo di quella provincia. 
L'altro è di speranza maggiore, che condusse l'armata in Scozia, ma 
non gli è occorso di mostrarsi in alcuna cosa.</p>
<p>Delli duchi di Sassonia si può dir questo, che quanto 
all'Elettore, egli non sappia nè voglia sapere della guerra, ma che 
tutta la faccia con gli animali ogni giorno, e si può dire ogni 
notte, perchè tira volentieri di balestra, e quando per il cattivo 
tempo non può uscire fa ciò nel palazzo a qualche segno, e fino la 
notte nel lume della candela; e oltre di ciò è tutto dato a' 
piaceri delle donne.</p>
<p>Li figliuoli che furono del duca Giovan Federigo sono in qualche 
considerazione di dover riuscire, ma niuno di loro ha potuto fare 
alcuna prova ancora per cagione della povertà; hanno l'animo tanto 
inclinato alla guerra, che in qualche tempo si crede che di loro si 
udiranno grandi strepiti.</p>
<p>Delli duchi di Pomerania non accade far menzione, perchè non hanno 
fatto mai di loro prova, e sono deboli in tutte le cose.</p>
<p>Il Duca di Prussia, che è della casa di Brandenburg, è uomo di 
assai valore, e dall'effetto si è veduto, che contro la 
volontà dell'Imperadore e del Re de' Romani ha spogliato il gran 
Maestro di tutta l'autorità e poter suo, e fa valorosamente la 
guerra alli popoli di Livonia per aver essi ripudiato un 
ambasciatore, ch' ei mandava loro.</p>
<p>Della casa di Baviera sono in considerazione i figliuoli del Duca 
di Simer, i quali si trovarono in tutte le fazioni del marchese 
Alberto loro cognato, e tra' soldati portano questo nome d'essere 
buoni capitani, e di dovere un giorno far più moto in Germania che 
esso marchese Alberto.</p>
<p>L'Elettore palatino, che fu nella lega di Giovan Federigo Elettore 
e del Langravio contro la Maestà Cesarea, e che perdette il suo 
stato, che poi ricuperò nell'altra lega col duca Maurizio, è uomo 
che per l'animo e per l'ingegno faria delle cose grandi che si 
potessero fare in quella provincia, quando non fosse di così 
estrema grassezza onde non sì può muovere.</p>
<p>Il duca presente di Baviera non ha mai fatto, nè è atto a fare 
cosa di momento in altro che nella musica, bevere e giuocare.</p>
<p>Di quello di Cleves si sa che ebbe ardire di contrapporsi 
all'Imperadore, mostrando animo, potere e pratica nelle cose della 
milizia, ancorchè avesse infelice successo, avendo perduta la 
Gheldria e la terra di Duran, ed essendogli bisognato andare con la 
coreggia al collo a domandar perdono a Sua Maestà Cesarea.</p>
<p>Delli altri duchi non mi occorre a dire alcuna cosa, perchè non 
sono in alcuna considerazione, nè in tal materia, nè per altre 
cagioni, dal duca di Wirtemberg in fuori, il qual è di ragionevol 
intelletto, ed è stato in Francia, e mostrò animo contro il Re de' 
Romani quando Sua Maestà voleva che fosse cascato dal feudo della 
sua ducea per avere il padre dato aiuto alla lega del duca 
Giovan Federigo e del Langravio.</p>
<p>De' marchesi, l'Elettore di Brandenburg quando fu generale in 
Ungheria (nel 1542) di sì numeroso esercito, che diede 
la Germania al re de' Romani contro il Turco, mostrò chiaramente di 
non esser degno d'avere un così fatto carico; ma è di molto valore 
e prudenza, ed il fratello suo è di molto seguito, ed ha onorata 
fama tra' soldati, sebbene è tenuto uomo venale; non ha però mai 
condotto esercito, ma bene molta cavalleria.</p>
<p>Delli quattro langravi dell'Impero, quel solo d'Assia è stato di 
quella grande estimazione che è noto, e se ne sta ora tutto quieto 
e tutto dato alli piaceri della caccia; e uno de' suoi figliuoli, 
che fu al servizio del Re di Francia, mostra di dover riuscire un 
gran capitano.</p>
<p>Fra li conti, i primi nominati sono li tre fratelli di Mansfeld, il 
maggior de' quali, come ho detto, fu generale delle terre marittime, 
ed è reputato il miglior capitano per prudenza e valore che sia in 
Germania. Il secondo, che fu governatore e generale dello stato di 
Lucemburgo, e fu fatto prigione dal Re di Francia, è ancora uomo di 
buono intelletto ed esperienza nelle cose della guerra; e il terzo, 
che ora serve il Re di Spagna, è di buona speranza. Di altrettanta 
buona speranza è tenuto il conte di Schwarzenberg, il quale però 
non ha avuto carico di più di tre mila cavalli; e il signor Giorgio 
Eiz, che condusse l'esercito dell'elettore di Treveri passato contro 
il marchese Alberto, è reputato uomo assai buono nel mestiero della 
guerra, e così i signori Giorgio e Michele di Pietra, fratelli che 
furono di esso elettor di Treveri, e che condussero esercito in quel 
di Colonia contro esso marchese.</p>
<p>Tra quelli poi di grado minore, ma di assai maggior prudenza, 
esperienza e valore, si ritrova Sirtilian, ora capitano generale 
della lega tra il duca di Baviera, l'Arcivescovo di Saltzburg, la 
città d'Augusta e altre terre franche, delle quali niuno è più 
famoso nel paese. Vi sono ancora lo Svendi (<hi rend="italic">Schwendi</hi>) e altri, 
a' quali si possono commettere carichi grandi. Di quelli poi da due 
o tre insegne, in ogni parte ne sono molti, e specialmente in 
Sassonia, Svevia, Alsazia e paesi de' Svizzeri. L'Imperadore non si 
è mai servito di alcun di loro per capo principale di tutta una 
impresa, nè ha fatto tutto un esercito di quella nazione, avendo 
conosciuto che solo il corpo vuol essere di Tedeschi, il capo d'un 
Italiano, e le gambe e braccia pur d'Italiani e di Spagnuoli.</p>
<p>L'entrata di Sua Maestà Cesarea come Imperadore non è che di 
venti mila fiorini, che trae dalle terre franche, da chi cinquanta, 
da chi cento e da chi dugento e più, sotto nome di dare alcune 
qualche cosa per l'elmo, altre per la spada e altre armature, altre 
per li sproni e altre per il cavallo. Solevano le rendite 
degl'Imperadori essere fino a Carlo IV di sessanta mila fiorini 
sopra diversi dazj del Reno, che furono da esso conceduti per sempre 
a quelli elettori che lo favorirono ad eleggere il figliuolo 
(Vincislao) in successore dell'Impero; e perchè la donazione non 
poteva esser valida, fanno gli elettori all'Imperadore, che hanno 
eletto, affermare con giuramento di mai non dimandarli, e li 
predetti venti mila Raines sono assegnati in vita di Sua Maestà 
Cesarea al vice cancelliere dell'Impero e ad altri tedeschi per li 
servizi da loro fatti. Quando ella fece la rinunzia al figliuolo di 
tutti li stati, si riservò ventimila ducati in Spagna delle rendite 
de' tre maestraggi di San Giacomo, Alcantara e Calatrava, quali, 
volendo vivere strettamente come ora fa, gli sono abbastanza.</p>
<p>Il Comune poi di Germania non ha entrata pur d'un fiorino; 
cosa verissima che pare quasi incredibile, non si trovando alcuna 
sorte di governo oggi al mondo, che non abbia poca o molta entrata. 
Fu già per l'Imperadore presente, dopo la vittoria che ebbe Sua 
Maestà Cesarea contro il duca Giovan Federico e il Langravio, fatto 
deliberare nella Dieta che la Germania dovesse fare un erario per le 
necessarie occorrenze dell'Imperio, ed ebbe principio, ma non seguì 
poi l'effetto, essendo negl'animi loro caduta questa sospizione che 
l'Imperadore o il re de' Romani lo convertissero in suo proprio uso, 
ovvero con esso facessero guerra contro di loro. Siccome poi non 
hanno alcuna entrata nel comune, così non fanno, si può dire, 
alcuna spesa da quella piccola in fuori di pagare i dottori della 
Camera di Spira. Ha però ogni Circolo una cassa dove tiene i 
danari, che accidentalmente si traggono per pagare genti da mandar 
contro il Turco o per altre cagioni diverse.</p>
<p>Le rendite poi de' signori spirituali e temporali e terre franche, 
essendo ridotte insieme, per l'ultima descrizione che ho inteso 
essere stata fatta, ascendono a sei milioni e seicento mila scudi, 
senza computare quelle de' gentiluomini.</p>
<p>Li Principi spirituali e temporali non si conoscono all'Imperadore 
obbligati in altro, che onorarlo come lor capo ed obbedirlo nelle 
cose deliberate nelle Diete, contribuendo successivamente a quelle 
cose che giudicano essere necessarie per difesa delle cose loro o 
per gastigo d'alcuno disobbediente all'Impero, come già gran tempo 
si è andato facendo. E quando Sua Maestà Cesarea va personalmente 
nella guerra, da loro le sono pagati diecimila fanti e duemila 
cavalli, e per le spese particolari dati settantamìla fiorini; e 
ventimila fanti e ottomila cavalli le son pagati per sei mesi per 
venirsi ad incoronare in Italia. Le terre franche, oltre ciò, fanno 
a Sua Maestà Cesarea e alla sua corte per alcun giorno le 
spese quando ella in alcuna di esse è solita d'andare.</p>
<p>Venendo ora alla corte e governo dell'Impero, dico che quelli che 
sono chiamati alle Diete universali, sono oltre il numero di 
quattrocentocinquanta, ma non sogliono tutti ridursi, e danno motti 
ad un solo commissario la facoltà. Questi, secondo la Bolla d'oro, 
dovrebbono congregarsi una volta all'anno dopo Pasqua, e per quattro 
settimane durare le Diete, e quando fanno il recesso deliberare del 
luogo e tempo d'un'altra, ma Sua Maestà Cesarea o il Re de' Romani 
usano di chiamarle secondo gli accidenti e tenerle assai più 
lungamente.</p>
<p>Se l'Imperadore va in una solennità con l'insegna imperiale, tutti 
li principi temporali camminano innanzi, portando due degl'inferiori 
la corona di Aquisgrana e la corona di Milano; segue l'Elettore di 
Treveri solo, e poi i tre elettori temporali, Sassonia con la spada 
dell'Impero nuda in mano come gran marescalco e capitano, che 
partendo l'Imperadore debbe restare luogotenente; alla destra del 
quale va il Palatino gran siniscalco col pomo d'oro, e alla sinistra 
Brandenburgo gran cameriere collo scettro. Poi viene la persona 
dell'Imperadore, alla cui destra è Magonza o Colonia, secondo la 
distinzione de' luoghi ne' quali si ritrova, andando Magonza nella 
sua diocesi e in tutto il gran cancellariato di Germania dalla parte 
destra, e Colonia altresì nella sua diocesi, in Italia e in ogni 
altra provincia. Segue a questi il re di Boemia gran credenziere, e 
l'Imperatrice poi accompagnata dalla sua privata corte.</p>
<p>All'occasione di qualche gran festa e convito vanno gli Elettori a 
levare la Maestà Sua, e il gran cancelliere di quella provincia 
porta su di un bastone d'argento di dodici marchi i sigilli 
dell'Impero; del qual bastone ciascuno dei tre spirituali paga la 
terza parte. Sedendo Sua Maestà alla tavola, il duca di 
Sassonia essendo a cavallo, e con in mano il bastone d'argento di 
dodici marchi, entra in una massa d'avena che fa mettere avanti alla 
porta, e a quel signore che prima se gli fa innanzi porge la prima 
misura, e posto il bastone nell'avena, si parte; il rimanente è dal 
cavallerizzo della privata corte della Maestà Sua distribuito. 
Messasi poi Sua Maestà alla tavola, gli elettori spirituali con gli 
altri stanno in piedi alquanto, e dal primo consecrato viene 
benedetta. Poi il cancelliere della corte privata presenta al gran 
cancelliere di quella provincia il bastone con i sigilli, e li pone 
innanzi a Sua Maestà, dalla quale gli viene subitamente ritornato, 
ed esso si pone il sigillo maggiore al collo, rendendo al 
cancelliere della privata corte il bastone; e arrivato alla stanza 
gli manda ancora esso sigillo. Nel servizio della tavola porta il 
marchese di Brandenburg il bacile e ramino di dodici marche 
d'argento con la salvietta; il conte palatino, quattro piatti di 
quattro marche con le vivande; e il re di Boemia, con la coppa di 
dodici marche, il vino; nè a tal ufficio è veduto con la corona in 
testa: li quali argenti vengono poi dati in dono a quelli, che in 
luogo loro vanno seguendo il servizio. Niuno in così fatto giorno 
mangia a tavola di Sua Maestà Cesarea, e la sua è più di quella 
dell'Imperatrice rilevata tre piedi, e sei più di quella degli 
Elettori, ciascuno de' quali siede a una tavola. Il commissario d'un 
Elettore impedito, ancorchè deva essere posto nel luogo di chi lo 
manda, nientedimeno nelli conviti pubblici non viene ammesso.</p>
<p>Quando sono ridotti a consultare le materie di Stato, siede 
l'Imperadore con gli Elettori nella sala dove sono tutti adunati; il 
re de' Romani è appresso Sua Maestà Cesarea, ma in luogo più 
basso; Treveri, Magonza e Colonia alla banda destra; Boemia, 
Palatino, Sassonia e Brandenburg alla sinistra. Dalla parte degli 
Elettori spirituali seguono gli arcivescovi, vescovi ed abbati; da 
quella de' temporali li duchi, marchesi, langravj e conti; poi 
più lontano ed in piedi stanno i commissarj delle terre franche. 
Dette da Sua Maestà Cesarea alcune parole di averli fatti chiamare 
per comun benefizio, fa nella lingua tedesca leggere la proposta, e 
poi si parte a fine che possano tra loro liberamente ragionare per 
far la risposta. Gli Elettori sogliono ridursi o in una stanza 
vicina, o in una parte della sala; in un'altra i signori spirituali 
e temporali medesimamente appartati, e così i commissari delle 
terre franche; e fatta la consultazione separatamente, tutti poi 
insieme comunicano le opinioni; e le deliberazioni si fanno per la 
maggior parte da' principi, le terre franche non avendo se non un 
voto, dalla materia della religione in fuori.</p>
<p>Quando tra loro sono li pareri diversi, prevale l'opinione di 
quelli con li quali si conforma Sua Maestà Cesarea; e siccome da 
lei sola non può essere niuna cosa determinata, così le 
deliberazioni già fatte non possono essere se non per un'altra 
Dieta mutate, ma ben secondo il volere della Maestà Sua diffente.</p>
<p>Disciolta la Dieta, ha l'Imperadore, come capo e protettore 
dell'Impero, piena autorità di far eseguire; e trovando alcuno che 
contro la dignità dell'Impero o in pregiudizio de' particolari 
abbia commesso alcuna cosa può allora o per sè stessa, o col mezzo 
della medesima Dieta, dargli castigo con l'arme, come piu volte è 
avvenuto; e ognuno delli dieci Circoli suole ridursi per dare a ciò 
esecuzione.</p>
<p>Oltre queste universali, si riducono spesse volte alcune 
particolari Diete de' signori e terre franche, che sono in uno dei 
Circoli, e alcune volte se ne trovano in un medesimo tempo ridotte 
due senza che l'Imperadore possa ciò proibire; nelle quali trattano 
le controversie tra loro, e di far leghe o altro che sia all'utile e 
all'onor loro espediente. Queste talvolta sono anco convocate per 
componere qualche differenza dal re de' Romani, il quale 
finchè vive l'Imperadore non ha giurisdizione alcuna, ma in assenza 
di Sua Maestà Cesarea opera secondo le commissioni lasciategli, e 
dopo la sua morte ha autorità d'Imperadore in quella provincia fino 
che sia in Italia coronato. Ogni volta che nella diocesi di Magonza 
la morte dell'Imperadore o re de' Romani viene accertata, 
l'arcivescovo di detta città ha obbligo in un mese d'intimare con 
lettere patenti agli Elettori, che in tre mesi tutti si debbano 
ritrovare o mandare a Francoforte lor commissarj; e non lo 
intimando, possono da loro stessi ridursi ed eleggere l'Imperadore o 
il re de' Romani. E questo è quanto m'occorre dire della corte di 
Sua Maestà come Imperadore, che quanto alla privata non ho che dire 
se non che dopo la partita sua per la Spagna la tiene non a modo 
conveniente di quella dignità, ma di piccolo signore, perchè tra 
tutti possono essere al numero di trenta; e dal maggiordomo e uno 
che legge a Sua Maestà la Bibbia e l'istorie, e dal segretario in 
poi, gli altri sono di bassa condizione.</p>
<p>Considerando ora qual sia la disposizione dell'animo tra 
l'Imperadore e tutti i suoi congiunti di sangue, dico in prima che 
quelli della casa d'Austria sono al presente venticinque, dei quali 
due naturali. Ha, cioè, Sua Maestà Cesarea un figliuolo (Don 
Filippo), che è re di Spagna, e tre figliuole, una regina di 
Boemia, l'altra principessa di Portogallo e la terza duchessa di 
Parma, che è naturale; due nipoti figliuoli dei re, l'uno che è 
principe di Spagna, l'altro naturale; un fratello, che è il re de' 
Romani, con tre nipoti, de' quali il primo è il re di Boemia, 
genero di Sua Maestà Cesarea, il second' arciduca Ferdinando, il 
terzo l'arciduca Carlo, e nove figliuole, delle quali sei sono 
donzelle e tre sono maritate, una nel duca di Cleves, l'altra 
in quello di Baviera, la terza nel re di Polonia; tre pronipoti 
figliuoli del re di Boemia; tre sorelle, la regina Leonora, già 
moglie del Re di Portogallo e poi del re Francesco di Francia, la 
regina Maria, che fu maritata nel re Lodovico d'Ungheria, e la 
regina Caterina moglie del presente re di Portogallo. Ha ancora Sua 
Maestà Cesarea quattro altri strettamente congiunti e discesi 
dall'istessa casa, che sono: la contessa Palatina e la duchessa di 
Lorena, figliuole della quarta sorella, ora defunta, maritata già 
nel re di Danimarca scacciato, e che ancora vive prigione; la regina 
d'Inghilterra, cugina e nuora di Sua Maestà Cesarea; e il duca di 
Savoia, che è figliuolo d'una sorella dell'Imperadore.</p>
<p>Sono state tante e sì grandi le dimostrazioni e gli effetti 
dell'Imperadore verso il serenissimo suo figliuolo Don Filippo re di 
Spagna, che si può credere per cosa vera che grandissimo e perfetto 
sia l'amore che Sua Maestà Cesarea gli porta, e che dal canto del 
Re sia verso quella il migliore che possa essere, congiunto con 
infinita osservanza ed obbligo, avendosi chiaramente compreso e 
veduto di tempo in tempo le renunzie fattegli da Sua Maestà Cesarea 
di tanti regni e stati, e quanta cura abbia avuto, non solo di farlo 
stimare da tutto il mondo, ma di volerlo lasciare successore 
dell'Impero, e con il matrimonio della regina d'Inghilterra avergli 
accresciuto tanta dignità con speranza di tante forze.</p>
<p>Con la regina Marìa di Boemia sua figliuola vi sono stati e sono 
degli sdegni per quelle cagioni che io dirò a suo luogo, parlando 
del re suo marito.</p>
<p>Con l'altra, che è principessa di Portogallo, essendo vedova e 
stando al governo de' regni di Spagna, non si può far 
giudizio se non che vi sia quell'amore che ragionevolmente si deve 
credere.  </p>
<p>Della terza naturale, che è duchessa di Parma, parlerò quando 
anderò considerando se per la restituzione fatta dal re Filippo 
della città di Piacenza al Duca, sia ora tra loro vera benevolenza 
o no.</p>
<p>Il principe di Spagna, Don Carlos, è in tanto amore e grazia di 
Sua Maestà Cesarea quanto immaginar si possa, non solo per esser 
figliuolo d'un suo figliuolo, e dover essere successore di tanti 
regni e stati, ma perchè assai l'assomiglia nelle parti dell'animo, 
come ne farò più innanzi menzione: intanto non voglio restare di 
dire che l'Imperadore essendo arrivato in Spagna, dopo fattegli 
tutte le carezze che si possono immaginare, specialmente non 
l'avendo più veduto, gli raccontò i principj, mezzi e fini di 
tutti i successi di tutte l'imprese sue, ed avendolo veduto intento 
ad ogni particolarità, mostrò segno d'inestimabile allegrezza; e 
massimamente perchè avendogli narrato l'accidente che gli occorse 
quando l'elettore Maurizio lo fece fuggire nel 52, gli disse il 
principe che di tutte le cose che aveva udito restava contento, ma 
ch' egli mai si saria fuggito; e replicandogli Sua Maestà Cesarea, 
come per mancamento de' danari, de' capitani e de' soldati, e per 
l'indisposizione della persona era stato costretto a far questo, 
altro mai non tornò a dire se non che non saria mai fuggito: gli 
figurò allora Sua Maestà Cesarea, che se avesse avuto tanti de' 
suoi paggi che lo avessero voluto prendere, egli non averia potuto 
far di meno di fuggire, ed egli in collera reiterò, con meraviglia 
e riso di Sua Maestà, che mai egli si saria fuggito per questo.</p>
<p>Del figliuolo naturale del Re non accade parlare, essendo 
giovinetto e non veduto da Sua Maestà, nè venendo molto in 
considerazione per conto di stati la persona sua. </p>
<p>Tra l'Imperadore e il re de' Romani non si può assolutamente dir 
al presente che vi sia quell'amore buono, che si poteva già molt' 
anni affermare; perchè, fatti grandi i figliuoli, sono nati tanti e 
sì diversì accidenti e sospetti per cagione d'onore e di roba, e 
per la diversità anco dei costumi, che gli animi dell'una e 
dell'altra Maestà si sono più volte turbati, e così delli 
figliuoli e figliuole loro; e gli sdegni potriano convertirsi in 
odio se il re de' Romani e i figliuoli, insieme o separatamente, 
vorran dimandare, morto che sia l'Imperadore, al re di Spagna nuova 
divisione di stati o ricompense, pretendendo essi la Fiandra esser 
feudo indivisibile, come mostrano anco di credere quei popoli, 
essendo stati difficili a giurare nelle rinunzie che fece Sua 
Maestà Cesarea. Pretendono poi che la regina madre dell'Imperadore 
e del re de' Romani, in un testamento lasciasse Napoli ad esso re 
de' Romani, ed essergli stato promesso Milano in ricompensa per 
darlo a Ferdinando o a Carlo, e ancora parte della roba di madama 
Margherita sua zia, e che l'accordo fatto in Brusselles sia solo per 
assetto della dote della regina di Boemia. Vi è poi stato e forse 
sarà il comun disegno sopra l'Impero, ma in questa materia ho 
sentito affermare a' Tedeschi che nè l'uno nè l'altro può 
aspirare a simil dignità se non vorranno gli elettori derogare a 
quella legge che dicono esservi, che d'una famiglia non possano 
essere chiamati successivamente più che quattro; e fin al tempo 
dell'elezione di questo re de' Romani fu ciò a Sua Maestà opposto, 
conciossiachè erano già stati Sigismondo, Federigo, 
Massimiliano, e si ritrovava essere ora Carlo di essa casa 
d'Austria. Ma avendo Sua Maestà regia dimostrato, parte per sue 
vere ragioni e parte per li gran doni che diede agli elettori, che 
Sigismondo non era compreso nella legge, gli riuscì essere ammesso 
alla dignità. Ma la necessità li ha contenuti e conterrà in un 
certo modo per sempre, perchè scoprendosi nemici, non si potria il 
re de' Romani in Germania mantenere nell'Impero, nè il re di Spagna 
nei Paesi Bassi; dove che stando tutti due uniti, ed essendo nei 
loro stati, si può dire, come a cavalliero del restante di essa 
provincia, conterranno quei principi in ufficio; e quanto al Turco, 
che è immediato loro comune nemico, l'unione può giovare assai; e 
se fossero veramente amorevoli e valorosi, non solo si difenderiano, 
ma gli dariano danni e travagli assai. E siccome l'avere 
intelligenza buona è stato all'Imperadore e al re de' Romani di 
vero sostentamento ed aiuto, così è da credere che Filippo e il re 
de' Romani e suoi figliuoli non mancheranno tra loro di stringersi 
in amore, come saria se il re di Spagna, non avendo figliuoli con la 
regina d'Inghilterra, volesse far succedere matrimonio tra 
Ferdinando e la sorella di essa regina.
Delle sei figliuole del re de' Romani da maritare, e dei figliuoli e 
figliuole del re di Boemia, è da credere che non siano ad altro 
disposti che a far suo proprio il volere dei padri, oltre che per 
non aver modo di potere nè giovare nè offendere, non vengono al 
presente in considerazione, come pure delle tre, le due prime 
sorelle di Sua Maestà Cesarea, essendo vedove e senza potere. 
Potria bene la regina Maria, come donna di valore, aiutare nei 
negozj, ma è odiata da' popoli, e il re di Spagna odia lei ed 
ella lui; l'ha però l'Imperadore sempre amata come vera esecutrice 
de' suoi pensieri; della terza, che è moglie del re di Portogallo, 
parlerò poi.</p>
<p>Essendo il duca di Cleves nipote a Sua Maestà Cesarea per aver una 
figliuola dei re de' Romani, par ragionevole che vi sia amore tra 
loro; ma grande è l'odio per la guerra fattagli da Sua Maestà, 
avendogli tolto la Gheldria con un contado vicino, che ancora tiene, 
come si dice, contro l'opinione di tutti i dottori: e in quella 
guerra non solo ha preso e distrutto Duran e il paese, ma fatto 
venire il Duca con la coreggia al collo a dimandar perdono. E 
sebbene da poi sono passati uffici di cerimonie tenendo le Maestà 
Loro figliuoli a battesimo di Sua Eccellenza, e che ella sia stata a 
Brusselles a visitare l'Imperadore, e il Re abbia ricambiata 
personalmente la visita, nondimeno parlano i popoli di Cleves 
liberamente che il loro Duca ricupererà dopo la morte di Sua 
Maestà Cesarea la sua ducea e contado, nè mai l'uno prende 
dell'altro confidenza in cosa di momento. Attende frattanto esso 
Duca a fare molte fortezze alla moderna nelle sue ducee di Julieres 
e Cleves, ed è forse non secondo ad alcun duca di Germania 
d'entrata, avendo da quattrocentomila tallari l'anno. Di cavalleria 
può fare quattordicimila cavalli; è di prudenza in governar lo 
stato e cinque figliuoli che ha; lascia però non solo vivere i suoi 
popoli nella setta Luterana e Anabattista, ma è ancor egli per non 
piccioli errori lontano dalla vera fede Cattolica: tuttavia la 
consorte, che ne è tutta sincera, lo contiene in officio per il 
sommo amore che è tra loro.</p>
<p>Non è ancora, per molte simili cagioni, benevolenza tra Sua 
Maestà Cesarea e il duca di Baviera, cugino e nipote suo per 
l'avola, che fu sorella di Massimiliano imperadore, e per avere 
ancora Sua Eccellenza per moglie una figliuola del re de' Romani, 
non avendo mai voluto soccorrere Sua Maestà Cesarea nè di presidj, 
nè di uffizi nel tempo ch' ella era a Villacco, e nella Dieta di 
Passavia avendo parlato come inimico, se ben con qualche rispetto. 
È poi noto che tra questa casa di Baviera e quella d'Austria vi 
sono state antiche e grandissime inimicizie, e dal presente duca 
sempre pubblicamente sono state usate parole vituperose contro la 
nazione spagnuola, essendogli gravissimo che l'Imperadore 
comportasse l'ingiuria che gli fece un certo Don Gaspare di Guignon 
suo gentiluomo della bocca, che s'era posto in quest' impresa di far 
l'amore colla duchessa sua madre; e appresso perchè li Spagnuoli 
non lo salutavano come prima, vedendo che l'Eccellenza Sua non 
corrispondeva con la berretta: il che faceva per non essere costume 
in Germania, che un princìpe, come egli è, primo consigliere 
dell'Imperadore e padrone d'una duchea che meriterebbe nome di 
regno, rispondesse alla salutazione de' privati cavalieri.</p>
<p>Il re di Polonia, genero del re de' Romani, onde viene ancora a 
esser nipote di Sua Maestà Cesarea, ha voluto sempre contro la
volontà di lei mantenere la protezione del duca di Prussia, che se 
gli raccomandò, e in molte cose esser favorevole alla sorella e 
nipote per il ritorno loro in Transilvania, e conservare l'amicizia 
con il Turco, benchè fosse eccitato a fare altrimenti. Tuttavia 
sebbene dal re di Francia gli sono state fatte grandi offerte di 
danari e di gente per prendere la Slesia, che è parte del regno di 
Boemia, e nutrìtolo di speranza di doverlo far re de' Romani, se 
volesse confederarsi per scacciare l'Imperadore e il fratello 
dall'Impero, non lo potettero muovere ad atto alcuno queste tante 
profferte. L'Imperadore dall'altro canto non volle mai 
concedere la dignità di re al duca de' Moscoviti, tanto inimico 
suo; onde pare che l'uno alla persona dell'altro abbia sempre avuto 
rispetto, Ma esso Re può venire poco in considerazione di cose 
importanti, sì perchè è uomo dominato dall'affetto carnale, sì 
perchè quel regno è instituito di modo, che quasi può esser 
chiamato repubblica. Della regina sua moglie non farò parola, 
pensando che ella sia fatta simile di volontà al marito; e colla 
regina Bona sua madre sono passati uffici di amorevolezza, avendo 
ella prestato molta quantità di danari a Sua Maestà Cesarea, e 
questa soddisfatto a molte cose ch' essa ha desiderato a benefizio 
della ducea di Bari, ed operato che il Re la lasciasse venire in 
Italia, cosa che non aveva voluto concedere per il passato.</p>
<p>Con la sorella di esso re e col figliuolo che fu del re Giovanni  
d'Ungheria, e che è signore della Transilvania, è stato ed è da 
credere che sia odio grande, avendo Sua Maestà Cesarea odiato il re 
suo consorte e favorito le cose dei re de' Romani contro di lei e 
del figliuolo per mandarla fuori della Transilvania, come avvenne, 
ed avendo da temere i veder un giorno quel giovine condurre un 
potentissimo esercito del signor Turco in Ungheria, e avvicinarlo 
tanto alla Germania che gli dia per cagione del fratello molestia; e 
non è cosa molto difficile ch' egli possa riuscire re di Polonia, 
essendo l'animo del re suo zio e di tutti li baroni principali 
inclinato a questo, se bene li prelati in parte si dimostrino essere 
disposti verso l'arciduca Ferdinando. Dell'altre sorelle di esso re 
di Polonia da marito, è da credere che elle siano disposte a 
seguire quello che sarà in piacere del fratello, e la maritata nel 
duca di Brunswick quello del marito.</p>
<p>Delli parenti poi per la linea transversale, la duchessa di Lorena, 
che fu figliuola d'una sorella di Sua Maestà Cesarea, è amata da 
Sua Maestà, perchè non volle seguire per niuna sorte d'offerte la 
fortuna del duca suo figliuolo, che è in Francia, e si ritirò a 
stare in Fiandra, e sarà sempre pronta a far quello che vorrà il 
re di Spagna, col quale andò in Inghilterra per fargli servizio in 
aiutare a disporre l'animo della regina a far quello che esso 
bramava. La contessa palatina all'incontro è odiata da Sua Maestà 
Cesarea, perchè fa un tempo del medesimo volere del conte suo 
marito, che era segretamente inimicissimo della Maestà Sua, e per 
essere dell'opinione luterana.</p>
<p>Tra Sua Maestà Cesarea e la regina Maria d'Inghilterra, che gli è 
cugina e nuora, appare benevolenza grande, ma di quell'amore che 
nasce dall'utile, come dirò poi quando narrerò e considererò le 
cose del serenissimo re di Spagna suo marito. E così volendo fare 
del Duca di Savoja, non dirò altro al presente, se non che si è 
veduto che Sua Ecceltenza nei detti, nei movimenti e nel fare ogni 
cosa, secondo lo stato suo, che avesse veduto fare all'Imperadore, 
ha sempre procurato d'imitare Sua Maestà Cesarea, onde si può fare 
congettura, che l'ami.</p>
<p>Or venendo a considerare l'amore o malevolenza che sia tra Sua 
Maestà Cesarea e gli elettori, principi e terre franche, dico che 
gli elettori spirituali essendo tutti tre dai loro capitoli stati da 
due anni in qua elettì, con Sua Maestà Cesarea non si sono veduti. 
Ma ragionando io in Augusta con Don Giovanni Manrique 
cameriere segreto del re di Spagna, compresi chiaro che in quello di 
Magonza non avevano le Maestà Loro niuna confidenza, e mi disse 
questa formal parola, ch' egli era un nescio, e che però aveva 
avuto questa ventura d'essere arrivato a così alto grado in età 
d'anni trentotto: e di questa diffidenza son venuto in cognizione 
ancora per un ragionamento avuto con esso elettore, che io scontrai 
in viaggio, conciossiachè quante volte accadde far menzione 
dell'Imperadore e re di Spagna, e delle guerre con il Pontefice e re 
di Francia, non disse non solo parola mai favorevole alle Maestà 
Loro, ma ridendo mi dimandava quello che era del duca d'Alva, e se 
continuava a fare le sue belle imprese; e mi parve in esso vedere 
basso giudizio e molta rusticità ed alterezza. Ha fama di vivere 
splendidamente, e lo può fare, avendo d'entrata ottantamila e più 
tallari. È nato di famiglia onorevole tra gentiluomini, ma non è 
di sangue illustre.</p>
<p>Quello di Colonia è fratello del passato elettore; ma così come, 
con nove altri fratelli che sono conti, quello dipendeva 
assolutamente da Sua Maestà Cesarea, così questo non ne fa segno 
alcuno, e il re de' Romani l'ha in sospetto, specialmente tenendo 
come fa stretta amicizia col Palatino, aperto nemico della casa 
d'Austria. Esso elettore è d'anni quarantasette, tenuto di buona 
vita e letterato molto. La rendita sua è forse di settantamila 
tallari all'anno. È duca di Westfalia, e nella sua giurisdizione 
sono molti conti. Quando va nella città, che è però franca, e per 
avventura è la prima di Germania per grandezza, bellezza, numero di 
cittadini e ricchezza d'entrate, è ricevuto con molto più amore ed 
onore che non era il fratello, ossia perchè non ha tanta 
inclinazione alle cose dell'Imperadore, o perchè nei casi che 
occorrono in materia della religione procede con destro modo; cosa 
che piace loro, essendovi gran numero di luterani e parte 
d'anabattisti.</p>
<p>Il terzo elettore, cioè quello di Treveri, da esso signor di 
Manrique mi fu lodato per il più buono, letterato e prudente nelle 
cose di stato, che qualsivoglia altro principe di Germania, e 
compresi che le Loro Maestà l'amavano sommamente; cosa che par 
nuova, avendo per l'ordinario li predecessori suoi avuto 
inclinazione alle cose di Francia. Ma se è lodato per le molte 
buone qualità dell'animo, di quelle della fortuna non si può dire 
altrettanto, non avendo più di trentacinquemila tallari d'entrata 
all'anno. È nato di mediocri parenti, ed è di età di quarant' 
anni.</p>
<p>Questi elettori e li predecessori loro hanno di comune 
consentimento tenuto due sdegni con Sua Maestà Cesarea: l'uno, 
perchè partendosi dall'antica consuetudine degli altri imperatori e 
di sè medesima gran tempo, non li ha con l'usato onore ricevuti 
quando sono andati a fargli riverenza; l'altro, perchè dicono non 
essere stati, come anco dicono gli arcivescovi, vescovi ed abati, e 
il rimanente degli ecclesiastici, favoriti e difesi contro i 
luterani, anzi che abbia lasciato loro patire danni e disonori, e 
che da quando tanto si adoprorno in aiuto suo contro il duca Giovan 
Federigo e il Langravio, Sua Maestà Cesarea non facesse loro degni 
di premio, nè quelli di punizione. Biasimano che dopo quella 
vittoria facesse l'<hi rend="italic">interim</hi> di propria autorità, dal quale sono 
seguite così gran turbazioni, inimicizie e scandali; e che nel 
convento di Passavia sottoscrivesse al duca Maurizio quelli capitoli 
che erano in pregiudizio della religione; oltre di ciò, che 
abbia comportato che il re de' Romani abbia nell'ultima Dieta 
permesso a' luterani di poter vivere secondo la confessione 
augustana, attribuendo a Sua Maestà la colpa che detta confessione 
nel principio fosse posta in considerazione, raccontando che quando 
ella andò in Augusta a far la prima Dieta, non solo quietamente 
l'udisse, ma permettesse ad alcuni pochi tristi il ragionarne 
parola, e che d'allora in poi si è fatto l'accrescimento 
dell'opinioni luterane e derivato il nome de' protestanti. Ma alcuni 
scusano Sua Maestà, dicendo che non per mancamento di buona 
volontà, ma o per non bene intendere, o per non avere intelligenti 
ministri, o per li suoi grandi affari, siano succeduti tali errori, 
provandolo con questo, che quanto al suo particolare ha sempre 
menato vita religiosa.</p>
<p>Delli tre elettori temporali, fra il duca Augusto di Sassonia, che 
è il primo, e Sua Maestà Cesarea, è odio grande, sì per quella 
ragion antica d'esser state casa d'Austria e Sassonia nemiche, sì 
perchè Maurizio elettore suo fratello lo fece fuggire da Inspruck e 
sottoscrivere a quei cento capitoli, alli quali non aveva voluto mai 
consentire; e poi esso elettore è luterano, e l'Imperadore nemico 
di tal' opinione. Ma quest' odio è dall'una e dall'altra parte 
dissimulato, e Sua Maestà Cesarea avanti il partir suo per Spagna 
lo soddisfece con dare alla Sassonia molti privilegi; ed esso 
elettore fa segno d'averla in molt' osservanza.</p>
<p>Col conte palatino del Reno l'odio è ancora molto maggiore ed 
aperto, non pur come nato dalla famiglia di Baviera, ma per esser 
fomentatore grandississimo della setta luterana, ed aver con Giovan 
Federigo e col Langravio, e poi con l'elettor Maurizio fatto quanto 
potè contro la Maestà Sua, la quale nella prima guerra gli 
prese la duchea di Lucemburgo e la diede al duca d'Alva; ma poi 
nell'altra, per opera di Maurizio, la riebbe. Favorisce ora non solo 
le cose di Francia, e riceve presenti e ne manda, ma dimostra animo 
di non volere che il Re di Spagna si possa prevalere di gente di 
quella provincia se a Sua Maestà Cristianissima non è conceduta 
piazza in una terra sopra il Reno; ed egli è stato autore di far 
una lega, che è tenuta segreta, tra loro elettori del Reno e Sua 
Maestà Cristianissima. L'Imperadore va queste cose dissimulando, e 
così fa il re Filippo, anzi ha usato Sua Maestà Regia di far 
uffizi amorevoli con Sua Eccellenza, e mandargli e fargli mandare 
dal duca di Savoia bellissimi cavalli frisoni, al che ha corrisposto 
con vini eccellentissimi del Reno.</p>
<p>L'elettore di Brandenburg si è già mostrato assai ben disposto in 
servizio di Sua Maestà, dalla quale ha ricevuti molti piaceri; ma 
egli è poco atto a giovare e a nuocere per il poco valore, e per 
aver legate le mani dalla povertà; e chi vorrà bene penetrare nel 
cuor suo troverà, se non m'inganno che essendo ancor lui di 
famiglia contraria a quella d'Austria, luterano e amicissimo degli 
elettori di Sassonia e del Reno, non può conseguentemente portare a 
Sua Maestà Cesarea vera affezione.</p>
<p>Quasi la medesima volontà verso Sua Maestà Cesarea è nei duchi, 
che furono figliuoli dell'elettore Giovan Federigo, che ho detto 
essere nel duca Augusto, perchè fu da quella levato il grado al 
padre, e conseguentemente a loro, e fu tenuto lungamente prigione. </p>
<p>Di quelli della casa di Baviera, cioè il duca di Simer con 
li figliuoli, e specialmente il Signor Federigo, è noto che col 
marchese di Baden sono tutti inclinati alla casa di Francia e mal 
disposti verso quella d'Austria.</p>
<p>Della casa di Brandenburg è cosa certa che altri che l'elettore e 
il marchese suo fratello non hanno fatto segno di amare Sua Maestà 
Cesarea, li quali di cavalleria l'hanno servita nei bisogni; e viene 
questo attribuito alla necessità del danaro, di che il marchese è 
bisognosissimo, e all'essere stato inimicissimo d'alcuni di casa di 
Sassonia e della sua propria, come era il marchese Alberto. Ma il 
duca di Prussia, che è il maggiore, dopo l'elettore, di questa 
casa, maggiormente odia l'Imperadore per li tanti favori che ha dati 
al gran maestro de' Cavalieri (Teutonici); e sa esso duca che Sua 
Maestà, sempre che potesse, faria contro di lui effetto, come si 
giudica per generale opinione che avria ragione di fare.</p>
<p>Li duchi di Pomerania sono in poca considerazione, e però poco è 
da dirne, se non che la necessità, e forse l'elezione, li debba far 
correre una medesima fortuna con quelli di Sassonia e di 
Brandenburg, essendo così vicini.</p>
<p>Quelli di Brunswick, specialmente Enrico, sono stati d'animo ben 
disposto a favorire l'Imperadore e la casa d'Austria, ed egli 
scopertamente si è mostrato con gran numero di conti e signori di 
voler mantenere la fazion sua contro quella di Baviera; ma ho udito 
a dire da alcuni servidori della Maestà Sua, ch' ella non ha saputo 
conservare essi duchi nè li aderenti loro, lasciandoli disunire; e 
si lamentano, che Sua Maestà nella ribellione de' loro vassalli non 
li abbia aiutati come essi han servito lei contro ognuno. Tuttavia 
avendosi già tolte le inimicizie, e non trovando chi possa dar loro 
il mantenimento, come ora fa il re Filippo a tutti tre, e potendo 
seguir loro gran male dal far il contrario, continuano e 
continueranno in quest' osservanza con la casa d'Austria.</p>
<p>Il duca di Wirtembergh continuerà all'incontro in odiarla, 
essendo già il padre stato scacciato dallo stato suo con volontà 
ed aiuto dell'Imperadore e del re de' Romani; e da poi che lo 
riebbe, un'altra volta glielo volle torre Sua Maestà Cesarea, per 
aver il duca seguitato a favorire i protestanti, e gli pose 
Spagnuoli nelle fortezze, e lo costrìnse a sborsare più di 400 
mila scudi, e con l'una e con l'altra Maestà comporsi con travagli 
e lunghezza di tempo.</p>
<p>Delli quattro langravj, niun altro che quello d'Assia viene in 
considerazione, sì per la guerra fatta a Sua Maestà Cesarea, sì 
per la persona sua, e sì per quello che con li figliuoli e stato 
suo è anco attissimo a fare, dicendo, per consiglio 
dell'eccellentissimo Sozzino e altri dottori, come è noto, esser 
libero dal giuramento che fece di non offendere la casa d'Austria. 
Pur avendo riguardo alla parola obbligata sinceramente 
all'Imperadore, non pensa di fargli alcun' offesa, anzi con la 
regina Maria s'è trattenuto con ogni sorte di amorevole e riverente 
ufficio; ma è di quel peggior animo che possa essere, e così li 
figliuoli, e specialmente quello che ha provvisione dal re di 
Francia.</p>
<p>Li conti che vengono in considerazione piu di tutti gli altri sono 
quelli di Mansfeld e Schwarzenberg. Il principal di questi ultimi ha 
buon animo verso Sua Maestà Cesarea, e serve il re Filippo nella 
guerra. Il primo dei Mansfeid è stato sempre contrario 
all'Imperadore, e due fratelli che servono il re si dice che non 
hanno buon animo in segreto verso Sua Maestà Cesarea e verso il 
figliuolo, ma che considerato il loro bisogno, per non poter trovare 
trattenimento migliore, gli prestano servizio.</p>
<p>Quelli che da pochi anni in qua sono stati fatti signori desiderano 
a Sua Maestà ogni prosperità per aver da lei ricevuti privilegj a 
compiuta loro soddisfazione, e per essere odiati dalli antichi 
baroni e signori.</p>
<p>Fra la Maestà Cesarea e il re di Danimarca e li duchi di lui 
fratelli, chi considera li apparenti ufficii che da una parte e 
l'altra sono stati fatti da certo tempo in qua, e che il duca Adolfo 
sia stato al servizio di Sua Maestà Cesarea, e sia ora del re, 
crederà che non vi sia se non amore; ma non vi è se non odio, non 
tanto perchè il re tiene il luogo del re Cristiano, cognato di Sua 
Maestà Cesarea, che fu scacciato e vive ancora prigione, quanto 
perchè favorì sempre li protestanti contro Sua Maestà Cesarea, ed 
è ora nella lega, che dirò poi, con molti principi, e perchè non 
vuol  far le fazioni con l'imperio; e quello che è di maggior 
momento, è tutto di cuor francese, e fece quella grand' armata 
quando la mandò alla volta d'Inghilterra e Scozia per soddisfazione 
di Sua Maestà Cristianissima, per quelli rispetti che allora essa 
aveva che il re di Spagna fosse incoronato di quel regno e che la 
regina le volesse muover guerra.</p>
<p>Il re di Svezia all'incontro mostra di essere d'animo ben disposto 
verso Sua Maestà Cesarea, e le ha mandato ambasciadori, e ancora 
diversi doni di zibellini e simili cose; ma si fa giudizio che 
questo sia stato fatto a fine che sia rispettato dal re di Danimarca 
suo nemico.</p>
<p>Per parlare ora in generale delli sdegni, dell'odio, o dell'amore 
di essi principi della Germania verso la Maestà Cesarea al 
presente, dico che li lamenti loro e li rammarichi sono di non 
essere stati di grado in grado onorati, come a loro pare di 
meritare; anzi che di puri e liberi principi, che dicono essere, 
abbia Sua Maestà fatto qualche segno di volerli per vassalli, ed 
abbia avuto sempre in animo di far andare come per successione la 
dignità imperiale. Onde hanno fatto molte leghe, e ultimamente 
quella di diciassette principi in Sassonia, nella quale si 
ritrovorno, come scrissi, il re di Danimarca, li duchi di Sassonia, 
di Pomerania, di Meclemburgo e di Prussia, e i marchesi di 
Brandenburgo e altri, e mostrano aver opinione che la Maestà Sua 
non sia stata amica di pace, ma abbia tra loro comportato diverse 
guerre, potendoli ridurre di autorità a concordia. Si 
lamentano diversi ancora di non esser stati accettati da lei ai suoi 
servigj nella guerra e nelli negozj, e che troppo favore abbia dato 
Sua Maestà Cesarea alle terre franche contro di loro, e innalzati 
con privilegi ed altri modi alcuni nati di bassa condizione, che 
hanno comprato baronie e castelli quasi al par di loro (che in tanta 
stima hanno la nobiltà, che si può dire esser vero quello che 
disse l'imperadore Massimiliano, ch' egli era re de' re, reputandosi 
ciascuno pari alla Maestà Sua); onde si sono veduti segni di sdegno 
e d'odio, mentre dicono che alla prima Dieta tenuta da Sua Maestà 
in Germania non restò pur un di loro che non andasse, mosso dalla 
buona opinione che avevano ancora di essa; e ricordano eziandio per 
cosa notabile quando si risolsero di darle quel gran presidio contro 
il re Francesco: al che si aggiunge la diversità delli pareri nella 
materia della religione.</p>
<p>Solevano le terre franche già molt' anni portar affezione 
all'Imperadore, vedendo che Sua Maestà Cesarea teneva la loro 
protezione contro quelli principi, con li quali avevano differenze, 
e ne sono al presente ancora alcune che in essa usano perseveranza; 
ma generalmente, dopo le guerre e la sì grande mutazione delle 
opinioni nelle cose della religione e di governo, e anco per li 
favori dati contro alcuni di loro a certi principi, non l'amano 
più; anzi molte, per spaventi entrati negli animi loro, hanno fatto 
rivoluzioni assai favorendo li protestanti.</p>
<p>Quanto alli Svizzeri e Grisoni, è noto quali siano i cantoni che 
aderiscono al re di Francia, e gli altri che vivono neutralmente, e 
che già tanto tempo non vogliono fare le fazioni con l'Imperio.</p>
<p>La conclusione che io ho ritratto, in una parola, è che tutti li 
Tedeschi di qualsivoglia grado si lamentano che Sua Maestà Cesarea 
non ha avuto amore verso il governo loro nell'esercitar le 
faccende che a lei s'appartenevano, e di non aver avuto quel vero 
conoscimento del loro modo di vivere, che era desiderato; e 
principalmente si dogliono che avendo gli elettori, che elessero Sua 
Maestà, obbligatala a non tenere altri capitani nè ministri che 
Tedeschi, e a non condur mai in Germania soldati forestieri, nè 
mettere alcuno in bando imperiale senza la Dieta, essa non abbia 
osservato l'obbligo suo in niuna cosa, e come Imperadore non abbia 
avuto occhio o amorevole o prudente in proibire che or questo e ora 
quell'altro elettore e principe, sì spirituali, come temporale, 
abbia usurpato delle terre franche, o che da esse medesime si siano 
alienate da loro, onde ventotto che, erano già libere sono fatte 
suddite, e diverse, specialmente marittime, alienate; e che a quelli 
che gli dimandavano aiuto non ne abbia dato.</p>
<p>Non parlerò della disposizione dell'animo di Sua Maestà Cesarea 
con gli altri principi cristiani ed infedeli, come io avrei usato 
s'ella non avesse fatto le rinunzie delli regni e stati suoi, 
perchè penso che quasi necessariamente ai vari interessi di stato 
conseguiti l'odio o l'amore, e perchè ho in animo di farlo quando 
farò la relazione delle cose di Sua Maestà Cattolica.</p>
<p>Della persona di Sua Maestà Cesarea, se bene la Serenità Vostra e 
le Signorie Vostre Eccellentissime da tanti miei clarissimi 
predecessori, e dalle tante grandi operazioni di quella ne possano 
esser informate, onde pareria che potessi pretermettere di parlarne, 
essendosi specialmente ritirata in Spagna in luogo solitario e 
remoto a menar vita privata; nientedimeno, per quello che viene in 
considerazione s'ella si è allontanata con proponimento di mai più 
tornare alle azioni, e se farà o non la rinunzia della dignità 
dell'Imperio, mi par a proposito di far menzione di diverse qualità 
che sono in lei.</p>
<p>È Sua Maestà Cesarea di nazione fiamminga, nata nella terra 
di Gant, e trae origine da Ridolfo Conte di Hapsburg, luogo in 
terra de' Svizzeri, che fu eletto re de' Romani, e mancata la linea 
dei duchi d'Austria ne investì già trecent' anni Alberto suo 
figliuolo, dal quale ella è discesa. Nacque del 1500; 
del 1519 fu eletto Imperadore, e del 1556 
fece le renunzie di tutti li regni e stati al serenissimo re Filippo 
suo figliuolo. È Sua Maestà Cesarea di statura mediocre, d'aspetto 
grave, ha la fronte spaziosa, gl'occhi cesci e che danno segno di 
gran vigor d'animo, il naso aquilino alquanto torto, la mascella 
inferiore lunga e larga, onde avviene ch' ella non può congiungere 
li denti, e nel finire le parole non è ben intesa; ha pochi denti 
dinanzi e fracidi, le carni belle e la barba corta spuntata; è di 
persona assai ben proporzionata; la sua complessione è flemmatica 
di radice malinconica; è molestata quasi di continuo dalle moroidi, 
e spesso nei piedi e nel collo dalla gotta, per la quale ha ancora 
tutte due le mani attratte.</p>
<p>Fece Sua Maestà Cesarea elezione di andar a stare nel monastero di 
San Giusto, luogo d'aere più d'ogn' altro in Spagna atto a 
ristorarla; ove se bene ha più volte sentita la gotta, mi disse il 
re ed altri innanzi il partir mio, che si trovava in miglior stato 
che già dieci anni.</p>
<p>Ma venendo alle parti dell'animo, ha Sua Maestà in tutti li 
ragionamenti ed atti esteriori dimostrato aver la fede cattolica in 
somma osservanza, e in tutta la vita sua ha udita la messa ogni 
giorno, e già gran tempo due e tre, una per sè, una per l'anima 
dell'imperadrice e una per la regina sua madre, e le prediche 
nei giorni solenni e in tutte le feste della quadragesima, e alle 
volte i vespri e altri divini uffizi; e ora ogni giorno si fa legger 
la Bibbia, e come ha usato di confessarsi e comunicarsi ogni anno 
quattro volte. Così fa al presente, e fa dar elemosine a diversi 
poveri; e innanzi che partisse di Fiandra per la Spagna soleva 
tenere spesse volte un Crocifisso in mano; e ho inteso pei cosa vera 
e per gran testimonio del suo religioso animo che quando si trovava 
ad Ingolstat, e aveva così vicino l'esercito de' protestanti, fu 
veduta a mezza notte in ginocchioni nel suo padiglione avanti al 
Crocifisso con le mani giunte; e la quadragesima innanzi fece una 
diligenza straordinaria per intendere chi nella corte mangiava 
carne, mandando a dire al nunzio del pontefice che se li cortigiani 
o qualsivoglia del paese non fussino in pericolo di morte, non 
dovesse essere così facile in conceder loro tal licenza. Parlando 
poi generalmente della giustizia legale, chiamata intera virtù, 
dico che da molti, di molt' anni conoscitori della natura di Sua 
Maestà, ho inteso, che pare ch' ella abbia portato dal nascimento 
suo una volontà pronta a voler cose di suo particolar interesse, e 
che nella distribuzione degli onori e utili poche volte abbia dato 
con purità di ragione, senza o sapere o volere aver riguardo in 
ciò agli uomini di chiesa, a letterati, a negoziatori, capitani ed 
altri; e molti mercanti si vanno di lei dolendo ch' ella alcune 
volte abbia fatto ritardare tanto i cambi, che siano poi stati 
costretti a fallire.</p>
<p>Qual sia poi l'intenzione e sieno stati gli effetti della sua 
giustizia in materia di stati nei patti volontari ed involontari, 
per non parlar doppiamente, parte ho raccontato in quello che la 
Serenità Vostra ha inteso che ragionano i Germani, e parte avrò 
necessità di dire nella considerazione che sarà da me fatta degli 
sdegni, odio e amore degl'altri principi del mondo e de' propri 
sudditi col serenissimo re di Spagna, e conseguentemente con 
Sua Maestà Cesarea; la quale da diversi signori e popoli è 
accusata di non avere corretto diversi ministri, delle ingiustizie 
de' quali più volte avevano fatto grandissime querele, come Don 
Pedro di Toledo vicerè di Napoli, Giovanni de Vega di Sicilia, e 
tanti altri nei Paesi Bassi a tempo della regina Maria; e ho sentito 
attribuirne la causa, o perchè essi nelle loro amministrazioni per 
diverse cagioni apportavano utile e soddisfazione alla Maestà Sua, 
o perchè ella è stata di naturale, che dopo aver fatto elezione 
d'un minìstro, ha voluto dimostrare di non essersi ingannata di 
giudizio.</p>
<p>Chi considera la natura e complessione di Sua Maestà, dirà ch' 
ella sia timida, ma chi riguarda le operazìoni la troverà d'animo 
forte, perchè nelle dimostrazioni della guerra ha mostrato d'essere 
intrepida, nè è stata veduta far mutazione nel volto se non dopo 
quel gran naufragio d'Algeri, che giunta in Maiorica, nell'esser 
raccolta da quei sudditi, fu veduta a gettar le lacrime; e nella 
fuga d'Inspruch sollecitò giorno e notte con pioggia e pessime 
strade il viaggio, se bene l'elettore Maurizio era lontano, sì che 
ragionevolmente non aveva da temere. Ma avanti la partita sua per 
Spagna, essendo giunte alla corte lettere d'Italia e diversi avvisi 
de' particolari delle grandissime minaccie del pontefice, ed avendo 
inteso che nella consultazione del re Don Filippo con i suoi 
consiglieri, Sua Maestà Regia ed essi erano restati confusi per la 
paura che da quelle loro nacque, mandò a chiamarli a sè, e con 
lungo discorso in generale di tutte le cose successe tra lei e altri 
pontefici, e di quello che si doveva e poteva fare contro questo, 
fece ciascuno sì animoso, che restorno con ammirazione, e per tutta 
la corte d'altro non si ragionava che del costante animo e del 
valore di Sua Maestà; ed ho dagli Spagnuoli inteso che per 
accidenti di morte, sia di congiunti di sangue, sia di gran ministri 
suoi, mai è stata veduta a piangere se non alla partita di 
corte di Don Ferrante Gonzaga.</p>
<p>Nel mangiare ha sempre Sua Maestà la mattina osservato, fin dal 
tempo ch' ella partì di Fiandra per Spagna, svegliata che era, di 
pigliare una scodella di pesto di capponi con latte e zucche con 
altre spezierie dopo il quale tornava a riposare; a mezzo giorno 
desinava con molte varietà di vivande, e poco dopo vespro 
merendava, e a un'ora di notte se n'andava alla cena, mangiando cose 
tutte da generare umori grossi e viscosi: e non essendo ancora di 
quelli soddisfatto, disse una volta al maggiordomo Monfalconetto con 
sdegno, che aveva corrotto il giudizio in dar ordine ai cuochi, 
perchè i cibi erano tutti insipidi; dal quale gli fu risposto: 
<hi rend="italic">Non so come trovar più modi di compiacere alla Maesià Vostra 
s'io non fo prova di fargli una nuova vivanda di pottaggio di 
relogi</hi>; il che la mosse a quel maggiore e più lungo riso che sia 
stato mai veduto in lei, e così risero quelli della camera; 
conciossiacchè ella non gusta, come è noto, cosa alcuna in questo 
mondo di più piacere che di tenersi innanzi relogi. Mangia poi gran 
quantità e varietà di frutti, e dopo pasto condito assai, beve tre 
volte sole, ma molto in ciascuna volta; ed è stata nei piaceri 
venerei di non temperata volontà in ogni luogo dove si è ritrovata 
con donne di grande e anco di piccola condizione.</p>
<p>Per voce de' suoi della corte Sua Maestà non ha avuto natura al 
dare, onde quasi tutti si sono doluti di non aver veduto, 
specialmente alle rinunzie, seguitare premj de' servizj da loro 
prestati, e tra molti esempi che si hanno dell'avarizia di Sua 
Maestà, due me ne disse il colonnello Aldana, il vecchio: il primo, 
che avendo portato in Spagna un soldato alla Maestà Sua lo stocco e 
la manopola del re Francese o quando fu fatto prigione, ella gli 
fece dare solamente cento scudi, onde egli partì pieno di 
disperazione: l'altro, che a quei quattro soldati che passorno 
l'Albis (<hi rend="italic">l'EIba</hi>) vestiti e con le spade in bocca, e nuotando 
andorno a slegar le barche del fiume, quando Sua Mastà ebbe la 
vittoria contro l'Elettore di Sassonia, fece donar loro un giubbone 
e un par di calze e quattro scudi per uno, che a rispetto de' 
servigj fatti, tutti giudicarono cortesie di povero signore; e ad 
alcuni della corte di Sua Maestà, ho sentito a dire ella avere 
avuto natura tale, che fino al dare cento scudi ha considerato 
troppo minutamente, e nel più ha avuto assai del prodligio, 
adducendo per esempi il principe Doria, Don Ferrante Gonzaga e 
simili capitani e personaggi; ma altri vogliono che questo sia stato 
a fine di ritirare in molti doppi più utile servizio. E perchè chi 
non ha in sè liberalità non può vssere magnifico, si può dir che 
le spese fatte da Sua Maestà nelli ornamenti de' palazzi, nelle 
livree della sua corte e nei conviti, non siano state corrispondenti 
alla dignità d'un Imperadore e padrone di tanti regni e stati. Ha 
bene Sua Maestà mostrato e avuto in diversi tempi certe parti in 
sè, le quali paiono proprietà di magnanimo, come nel prender 
grandissime e difficilissime imprese, e nel tentarle essere stata 
intrepida, e dando segno di non desiderar la guerra, come poi è 
entrata in essa, è stata veduta allegra in ogni luogo, volendo 
vedere ed intendere ogni cosa, e finalmente non ha perdonato alia 
propria vita, facendo ufficj di mediocre capitano, come ha mostrato 
in varj luoghi; e insomma ha avuto l'oggetto all'onore. Ma perchè 
non può nessuno portare questo nome di magnanimo con perfezione se 
non possiede tutte le virtu morali, non si può assolutamente 
affermare che Sua Maestà sia stata magnanima, specialmente 
quando ottenne quella vittoria contro protestanti, che nel diritto 
delle medaglie allora pubblicate, fu figurato come si dice dei 
giganti secondo la favola, che per il bestial ordine di combattere 
con gli dei erano stati buttati a terra da questi, e così li 
protestanti da quelli della casa d'Austria. Ha però Sua Maestà 
avuto questa proprietà di contentarsi di mediocri onori da quelle 
persone presso le quali conosceva di non poter perdere della sua 
dignità, ed ha dimostrato di essere, più mansueta che iraconda; ma 
provocata da detti ed effetti, ella ha usato parole ad ambasciadorì 
e personaggi con sdegno grande, e così nell'esercito si è veduta 
in un subito alterarsi con quelle persone e per quelle cagioni che 
veramente si conveniva. È ben vero che tanto ella dura nell'ira, 
quanto ha occasione di acquetarla con qualche sorte di vendetta. Ha 
poi nei ragionamenti e in molti negozj sempre approvato quello che 
si deve, mossa nè da amore nè da odio, ma perchè ciò si 
conveniva, mostrando però inclinazione piuttosto al compiacere che 
al contraddire, e ciò facendo con raro giudizio considerate le 
condizioni degli uomini. Ma molte cose sue particolari non sono 
riuscite secondo ch' ella le faceva dire, come l'anno primo della 
mia legazione il mese d'Aprile, che descrisse un esercito di 40 
mila persone, e diede fama di voler partire da Brusselles e andare 
in Anversa, poi alle Diete di Augusta e Ratisbona, e che il re 
verria a tal tempo a Brusselles ed al tale egli anderia in Anversa; 
e perchè in Sua Maestà non casca sospizione di vanità, si deve 
credere che queste cose siano da lei state operate a fine di suoi 
avvantaggi e glorie.</p>
<p>Di niuna operazione disonesta fatta da' suoi ministri che sono 
state diverse, le quali hanno dato al mondo occasione di mormorare, 
ella non si è vergognata, o perchè non avesse loro comandato di 
operare cose brutte, o perchè non ha avuto timore, essendo in 
quella grandissima dignità, che alcuna cosa le potesse tornare in 
disonore; ma si lamentano quelli che da Sua Maestà nelle guerre 
hanno avuto qualche gran carico, ch' ella, come invidiosamente, 
abbia impedito ed oscurato delle imprese, le quali onorar li 
potevano.
Circa ai modi usati nel reggere i suoi stati e l'Imperio, Sua 
Maestà Cesarea non ha tenuto mai consiglìo di stato, ma con uno o 
due, come solevano essere Covos e Granvela, e ultimamente monsignor 
d'Arras, ha operato tutte le cose per lo più ordinando essa, ed 
essendo loro esecutori; ma spesse volte dimandando il loro parere, 
ed accettandone le opinioni, ne ha tenuti fermi i consigli nelle 
cose dei danari, della guerra, della giustizia e della religione in 
quella maniera che si conveniva. Di tutte le lettere che gli veni-
vano, si faceva far da un secretario un brevìssimo sommario, dal 
quale era cosa impossibile che l'intelletto suo fosse illuminato 
della verità delle cose; e a monsignor d'Arras lasciava la cura di 
tutti li negozj. Ma quando ella li ha trattati con ambasciadori o 
altri personaggi, ha fatto quest' ufficio con così graziose 
maniere, con pazìenza sì grande, con tanta umanità e cortesia 
nell'ascoltare e usate così gravi e pronte risposte, che poco più 
si potria desiderare. Ma, o per non potere o per non volere ella 
negoziare, introdusse questa mala consuetudine di fare che tutti gli 
ambasciadori e ancora principi, assai prima che andassero a lui, 
trattassero con uno dei detti ministri, e aspettassero per lo più 
le risoluzioni da loro; cosa che alla Maestà Sua è stata dannosa e 
disonorevole per molti conti, essendone anche per avarizia de' 
ministri suoi risultato che piu privileggi nell'Imperio suo sono 
stati fatti che sotto tre o quattro altri imperadori a proporzione 
de' tempi; che s'ella li avesse veduti e uditi, non è credibile che 
li avesse conceduti.</p>
<p>Nel trovar danari in tanti e così gran bisogni, ha dimostrato 
prudenza grande, perchè ha saputo dimandare ai sudditi, e 
prevalersi de' proprj beni, e pigliar ad interesse, il quale se 
talvolta è stato grande, ciò è stato parte perchè la necessità 
la costringeva a far così, parte per contenere in ufficio in tal 
modo i Genovesi e gli Alemanni; ma gli è opposto di aver proceduto 
sì minutamente nel concludere i partiti, e menato sì a lungo il 
tempo per aver vantaggi, che molte perdite hanno fatto li ministri 
suoi per non esser soccorsi; nè si è saputa guardare da quelli che 
l'hanno rubata, nè ha potuto aver pazienza di trovar tempo per 
vedere il fondo della cosa.</p>
<p>Nelle deliberazioni della guerra, si è detto che alcune volte ella 
ne ha fatto non necessariamente, e che si è messa ad imprese non 
solo pericolose e difficili, ma che tenevano dell'impossibile, e che 
a lei sono state di poco onore e molto dispiacere; ma nel sostenerle 
ha mostrato grande intelligenza, e nel far apparecchio delle cose 
per gli eserciti, negli ordini di metterli insieme, farli marciare e 
far le battaglie finte, e poi nell'essersi voluto ritrovar presente 
alle vere, ed essere stato il primo ad armarsi e l'ultimo a 
spogliarsi, ha dimostrato esser capitano di effetti grandi. Ma nel 
trattenere gli amici o farne de' nuovi, o non lasciarli alienare, 
non ha Sua Maestà mostrato tutta quella prudenza che le saria stata 
necessaria; perchè quelli che bisognava mantenere con amore aperto 
ha lasciato con timor celato, e a quelli che le saria tornato comodo 
che non se li scoprissero nemici o che se li poteva far benevoli, 
gli è parso bastante non dar loro occasione di lamentarsi, o 
contenerli collo spavento, ed ha piuttosto lasciati sconsolati 
e anco perire quelli che gli erano fedeli e veri partigiani in 
mantenere le sue fazioni, col non favorirli quando è bisognato, che 
conservarli come li trovò, non che accrescerli come poteva.</p>
<p>Soleva Sua Maestà Cesarea già sei anni essere in quella maggior 
riputazione che non pur all'età nostra, ma già molti secoli, sia 
stato altro Imperadore o principe del mondo, per le tante gloriose 
vittorie avute in Africa col re di Tunisi, in Germania con 
l'elettore Giovan Federigo di Sassonia, langravio d'Assia, terre 
franche e duca di Cleves, contro il re di Francia fatto prigione, e 
in Italia contro papa Clemente, Genova, Fiorenza e Milano; ma la 
fuga d'Inspruch e il mal successo dell'impresa di Metz ha traversato 
il corso di sua gloria, e vengono ricordati altri cattivi successi, 
come quelli di Provenza e d'Algeri, la tregua fatta con disvantaggio 
con la Maestà Cristianissima, la renunzia delli stati e partita per 
Spagna, e andata in un monasterio, ond' ella ha perduto quasi tutta 
la riputazione; dico quasi, restandogliene tanta quanto cammino 
rimane ad una galera che sia stata grandemente mossa da remi e 
venti, che cessando l'uno e l'altro ella fa però ancora alquanto di 
cammino; concludendo tutti che da favorevole fortuna sia stata 
guidata la grandissima nave delli tanti stati, regni e Imperio della 
Maestà Sua.</p>
<p>Quanto alla renunzia dell'Imperio, ha Sua Maestà dato intenzione 
di volerla fare, mandando il principe d'Oranges in Boemia per 
ritrovarsi col serenissimo re de' Romani, il quale non vi si volse 
ridurre avendo presentito ch' esso principe andava per consigliare 
in che modo essa rinunzia potesse aver luogo con comune 
soddisfazione. Ma per segni più veri non ha l'animo disposto a 
questo; il che si può comprendere, perchè quando partì per Spagna 
lasciò al re de' Romani una commissione per reggere l'Imperio la 
più stretta che lasciasse mai. Tiene poi la corona imperiale, il 
manto, lo scettro, e un agente del re de' Romani appresso di 
sè con un sufficiente secretario, e li spacci fra le Loro Maestà 
sono molto frequenti; e monsignor d'Arras mi disse apertamente, e fa 
con tutti il medesimo, ch' ella al fermo non renunzierà, e che non 
deve per niuna cagione farlo; il che da Don Giovanni Manrique in 
Augusta intesi in conformità, e con questa particolar parola, che 
era cosa di burla a crederlo. Le cagioni perchè ella non lo farà 
sono per dar sostegno al figliuolo, che sotto il nome di lei può, 
come ha fatto, trarre dalla Germania per suoi bisogni gente, cosa 
molto dannosa al Pontefice e al re di Francia; poi li feudatari di 
Sua Maestà Cesarea non solo si contengono in offizio, ma fanno 
degl' effetti che senza quest' ombra non riusciriano; oltra che per 
tal cagione rimane qualche principe quieto, che non staria, e può 
Sua Maestà Cattolica servirsi delle forze e autorità dell'Imperio, 
ed è, alla medesima di riputazione appresso li sudditi propri e il 
proprio sangue perchè il re de' Romani e quello di Boemia, e di 
altri dipendenti, vivono con quel rispetto che altramente non 
averiano. È ancora da credere che Sua Maestà Cesarea non si muova 
a far la rinunzia, si perchè la sua natura non comporteria, 
risanandosi, o per qualche necessità, di non poter ancora 
adoperarsi, e perchè le pareria di camminare e giungere al fine 
delle sua vita con dispregio rimanendo senza questa dignità.</p>
<p>Potria ancora essere che la Maestà Sua più avanti guardando non 
volesse rimettere l'Imperio in mano di questi Elettori, parte 
inimici e parte non confidenti, acciò che essendo sì potente il re 
di Francia, e avendo la lega col Pontefice e tanti dependenti in 
Germania, non venisse il re de' Romani nella successione a provare 
de' travagli, che sariano di modo dannosi a lui e al re suo 
figliuolo, ch' ella non lo vorria mai malgrado tutti li sdegni, come 
ho detto, che sono tra loro. E già s'intende che la maggior parte 
non solo degli Elettori ma de' principi spirituali e 
temporali, e de' popolì, desiderano che Sua Maestà rinunzi, per 
fare un re de' Romani che sia re di Germania, con restringergli 
l'autorità delle cose, per non introdur forestieri e per non pagare 
tanti fanti e cavalli per l'incoronazione; dicendo che l'ingerenze 
di fuori sono state cagione di tutti li loro mali, ed essere loro 
avvenuti grandissimi travagli per gl'interessi di Milano e Siena.</p>
<p>Bramano poi questa rinunzia gli elettori Palatino e di Sassonia, il 
duca di Wirtemberg e il re di Danimarca, aspirando essi a tal 
dignità; e più segni si hanno che vi pensi il re di Francia; il 
quale, quando ciò non gli succeda, favorirà uno dellì predetti 
per contrappeso della casa d'Austria. Ancora la desiderano i 
luterani per la concordia di diverse cose degli stati loro, per la 
credenza che hanno di far risolvere i cattolici nella materia della 
religione; ed ancor taluni cattolici per la speranza che migliore 
assettamento debba prendere lo stato loro, sebbene è vero che molti 
di essi non vorriano che Sua Maestà Cesarea rinunziasse, parendo 
loro che l'ombra sua sia più da' luterani temuta che non saria 
qualsivoglia altro che potesse esser eletto: ma tutti a questo 
s'accorderiano di voler in un tal grado uno che non fosse per la 
potenza atto a metterli in gran travaglio. Per le sopraddette 
ragioni, e per il difetto della vera religione, e per l'abbondanza 
degl'odj, concludono i veri intendenti delle cose di essa provincia, 
che in essa di breve, come in altre è avvenuto, sia per declinare 
oltremodo questa dignità dell'Imperio, dello stato del quale e 
della Maestà Cesarea, questo è quanto mi è parso di narrare.</p></div2>
<div2><head>Parte seconda. </head>
<argument><p>Delle Spagne e di Filippo II.</p></argument>
<p>Sarà ora da me fatta quella più diligente esaminazione del 
serenissimo re di Spagna, figliuolo di Sua Maestà Cesarea, e degli 
stati e regni suoi, che mi sarà possibile, richiedendo così la 
grandezza delle forze sue, la qualità dei presenti tempi, e il 
debito dell'ufficio mio, avendomi comandato la Serenità Vostra di 
dover restare appresso Sua Maestà Regia da poi il passaggio in 
Spagna dello Imperadore.</p>
<p>Il re Filipppo a' 20 di Maggio passato entrò in trentun anno. È 
di statura piccola e di membri minuti, ha la fronte grande e bella, 
gli occhi di color cilestro e assai grandi, le ciglia grosse non 
molto disgiunte, il naso proporzionato, la bocca grande, il labbro 
di sotto grosso che disdice alquanto; porta la barba corta e pontuta 
all'uso della nazione spagnuola; è di pelle bianca e di pelo 
biondo, ed ha apparenza di fiammingo, ma pare altiero perchè sta 
sulle maniere di spagnuolo. La sua complessione è flemmatica e 
malinconica, e patisce doglie di stomaco e di fianco, onde ha per 
consiglio de' medici cominciato ad andare spesse volte alla caccia, 
stimando questa la più utile medicina per fortificare il corpo, e 
per sottrarre l'animo da pensieri malinconici. È Sua Maestà, per 
quanto si può comprendere, di mente religiosa; ode ogni giorno la 
messa, e le feste solenni la predica e li vespri; fa ancor dare 
così ordinariamente che per accidente elemosine, come in Brusselles 
avvenne l'inverno passato, che morendo per le strade i poveri di 
fame, di freddo e di disagi, fece fare alcuni coperti di tavole per 
ottocento di loro, mandandoli carne, cervosa, pane, legna e paglia; 
e nella corte si dice che dal suo confessore, vuole intendere se il 
far questa o quella cosa può aggravargli la coscienza ne' 
quali casi ha fatte le deliberazioni diverse da quelle che era 
consigliata di fare, e pare che per natura sia disposta al bene, e 
nella compartizione degli onori ed utili a chi la serve è più 
tosto giusta di volontà, che giudiziosa in farli degni secondo i 
meriti loro, come si è veduto dopo la rinunzia avuta degli stati; 
nè si è inteso che Sua Maestà sotto alcuna condizione abbia fatto 
alcuna promessa a mercanti o ad altri, che a quella per mancamento 
della volontà sua non siano seguiti gli effetti; ed ha levati de' 
ministri, come Giovanni de Vega di Sicilia e altri da altri luoghi, 
dove avevano avuto molti anni il governo con mala soddisfazione de' 
popoli.</p>
<p>Come la natura ha fatto Sua Maestà del corpo debole, così l'ha 
fatta d'animo alquanto timido; il che si è compreso da alcuni segni 
nel movimento della guerra col pontefice e re di Francia. E quanto 
alli effetti della temperanza, ella eccede nel mangiare qualità di 
cibi, e specialmente intorno pasticci, e nelli piaceri delle donne 
è incontinente, prendendo dilettazione di andare in maschera la 
notte anco in tempo di negoziazioni importanti, e sente molta 
dilettazione di vari giuochi. Della sua liberalità è cosa chiara 
che ella è grande, e gli esempi verso ogni condizione di persona, e 
specialmente Spagnuoli, si sono intesi nel tempo che sono stato 
nella corte quasi ogni giorno; e quel di più che ella non dà è 
per più non potere; le spese però che fa nel vestimenti della sua 
persona, negli ornamenti della casa e camera, e nelle livree, non 
appajono magnifici. Veste fuori di casa cappa e saio per il più, e 
alcune volte robette alla Francese, con bottoni e penne alla 
berretta.</p>
<p>Nel primo passaggio di Sua Maestà di Spagna per Italia, Germania e 
Fiandra era stimata superba e troppo cupida di essere coadiutore 
nell'Imperio; ma ora è comune opinione ch' ella abbia in sè tutta 
quella umanità e modestia che dir si possa, e fa professione, 
parlando con tutti gli ambasciadori, di starsi contenta della 
dignità e stati che possiede, purchè potesse goderli in buona 
pace. Mostra per l'ordinario di essere piuttosto mansueta che 
iraconda, e agli ambasciadori e a qualsivoglia che negozj seco fa 
segno di avere un animo umanissimo, comportando pazientemente la 
qualità delle persone e le strane dimande che le vengono fatte, 
onde è di molta soddisfazione nelle parole e negli atti. Alcune 
volte usa di dire motti arguti con assai grazioso modo, e volentieri 
ode facezie, ma nel tempo del mangiare, che le vengono buffoni 
innanzi, non eccede in mostrare allegrezza come fa nella camera, 
dove smisuratamente si esilara.</p>
<p>Ha la Maestà Sua ingegno buono e grande, di gran negozj capace, ma 
non è tenuta attiva quanto faria bisogno per fare di quelle 
provvisioni che sono necessarie alla riformazione di tanti stati e 
regni; tuttavia si adopera assai, e tanto alle volte quanto non può 
comportare la sua debole complessione. Legge li ricordi e discorsi 
che gli sono dati, e le suppliche ch' ella medesima accetta da 
tutti, stando intentissima a raccogliere le cose che le vengono 
dette, ma non guarda ordinariamente chi negozia, e tiene gli occhi 
bassi o in terra, o levandoli li volge in questa parle o in quella: 
risponde con brevità di parole e con prontezza capo per capo, ma 
non fa da sè stessa risoluzione, ed è in Sua Maestà 
considerazione, che quando parla con uomini di valore non stia sopra 
cose generali, ma faccia loro delle interrogazioni. Dà udienza dopo 
levata per un' ora, e anco dopo pranzo per un poco di tempo: la sera 
innanzi cena si fa da Consalvo Perez, segretario, leggere le lettere 
di momento che vengono, e alle volte riferire la contenenza loro. 
Entra ancora Sua Maestà nel consiglio di stato quando ha necessità 
di fare deliberazione di cose importanti, e per qualche occasione fa 
chiamare a sè li consiglieri e segretarj, e spesso alcuni de' 
consiglieri di giustizia. Ha desiderio che sempre si ritrovino 
uomini di valore e di esperienza nei carichi che occorrono, ma sta 
troppo più dubbiosa della lor fede, che non si conviene. Alle cose 
bellicose non avendo ingegno, non vi ha anco posto quello studio in 
saperle, che suol essere desiderio nei principi giovani; e se Sua 
Maestà nelle giostre e ne' tornei si è esercitata, l'ha piuttosto 
fatto per rispetto del mondo e de' sudditi, a' quali piace veder tal 
animo nei signori loro, che per propria dilettazione; e solo nella 
presente guerra di Francia è andata personalmente. Cammina bene per 
questa via di prudenza di conservare quelli amici che con 
l'Imperadore sono stati congiunti, e per strìngersi piu con loro; e 
per farne de' nuovi ha fatto fare diversi ufficj di cerimonie e 
d'amorevolezze non usate, avendo, poì che ebbe la rinunzia degli 
stati e regni, mandato ambasciadori a tutti quei principi che gli 
pareva conveniente; ma nella materia del ritrovare e distribuire i 
danari non ha la cognizione necessaria.</p>
<p>Ama Sua Maestà gli studj e legge l'istorie; intende assai della 
geografia e alquanto della statuaria e pittura, e sente piacere alle 
volte operando in esse. Nella sua lingua parla raramente e l'usa 
sempre, e la latina, come principe, la parla molto bene; intende la 
italiana e un poco la francese: in somma è principe nel quale si 
trovano molte parti lodevoli.</p>
<p>Quelli che al presente si trovano al servizio di Sua Maestà in 
corte possono essere al numero di 1500; delle dieci parti 
de' quali nove sono Spagnuoli, il rimanente Fiamminghi, Borgognoni, 
Inglesi, Italiani e Tedeschi: e tra loro vi sono signori in grado di 
principi, marchesi, conti e assai cavalieri, ricchi mediocremente 
d'entrata, ma con tutte le cose ìmpegnate: il restante è tutta 
gente povera. Nelle cose della religione non si può desìderare in 
essi piu di quello che in apparenza si vede: vanno si può 
dire di continuo agli uffizj divini, e nell'udir la messa i più 
onorati cavalieri Spagnuoli usano di rispondere al sacerdote, e 
quando veggono portar per strada il corpo di Nostro Signore seguono 
il prete sino al luogo dove egli va a comunicare, e nel ritorno 
l'accompagnano alla chiesa; e in essa corte non si veggono nè si 
sentono omicidj, tradimenti, rapine o altre simili tristizie. Negli 
accidenti delle cose prospere sono troppo arditi nel parlare, ma 
quando è sopraggiunta qualche cattiva fortuna nelle guerre e 
negoziazioni importanti o col pontefice o col re di Francia o altri, 
sono stati veduti troppo attristarsi. Prendono appresso più piacere 
di quello che si conviene nella varietà de' cibi, vivande e vini, e 
molto maggiormente delle cose veneree, perchè la maggior parte, 
fuori della necessità di comparire a corte, in niuna altra cosa 
spendono il restante del tempo fuor che in amori; e sono oltre modo 
intenti all'acquisto della roba, e tenaci. Vestono però riccamente 
e pulitamente, mettendo in ciò troppo studio, e tengono apparente 
famiglia; ma sono d'animo tanto elevato, specialmente quelli di 
minor condizione, che è cosa molto difficile da credere, di loro 
quasi ogni cosa presumendo; e quando avviene che incontrino o nunzi 
del pontefice o ambasciadori di qualche testa coronata o d'altro 
stato, pochissimi son quelli che si levin la berretta; anzi quelli 
di Fiorenza, Genova, Mantova e Ferrara hanno osservato che molti 
stanno in aspettazione d'esser prima salutati. Per picciola cosa 
subitamente s'accendono all'ira, e in tutti i loro effetti fanno 
quello che li loro affetti giudicano che sia onesto; e dove 
conoscono poter macchiare l'onore con la bugia, usano di dire la 
verità. Sono molto inclinati a sentire buffoni e altri, che 
capitano in corte per dar piacere; e ancora è sì grande l'amore 
che portano alla loro nazione, che difficilmente comportano le 
laudi che ad un'altra sono attribuite; e se qualche accidente 
incontra ad alcuno, l'uno con l'altro si aiuta, ancorchè tra loro 
vi siano invidie, sdegni ed odj assai.</p>
<p>È questa corte instituita non secondo l'uso dei re di Spagna, ma 
secondo la casa di Borgogna, che è di tener un maggiordomo maggiore 
con quattro maggiordomi dipendenti, e un forier maggiore, un 
cavallerizzo maggiore con qualtro sotto di sè, che si chiamano 
cavalcatori, un cameriero maggiore e quattro capitani della guardia 
degl'arcieri ed alabardieri, e li ministri necessarj nelle 
solennità della cappella; ma tale instituzione non è al presente 
del tutto in osservanza, e troppo spesso avviene che quelli dei 
carichi maggiori non si ritrovano nella corte, o perchè procurin 
fuori ancora altri gradi, o perchè Sua Maestà non abbia necessità 
di adoperarli, ond' ella non appare sì grande ed ordinata come è.</p>
<p>Nel servizio della casa, dependenti da' maggiordomi si trovano 
gentiluomini della bocca e della casa, e alcuni chiamati 
cortiglieri, e altra sorte d'ufficiali che in servizj bassi si 
adoprano; ed è solito il maggiordomo maggiore far ridurre una volta 
la settimana li quattro, e consultare insieme di quello che 
necessariamente hanno da provvedere.</p>
<p>Alla tavola di Sua Maestà un solo de' maggiordomi si adopera per 
settimana, e così una parte de' gentiluomini della bocca e altri 
ufficiali, che si mutano nell'ufficio di coppiero e di trinciante e 
in altri; ma al tempo di qualche solennità è magnificamente 
servita dal maggiordomo maggiore con li altri maggiordomi e 
dipendenti.</p>
<p>Dipendono dal cavallerizzo maggiore i cavalcatori, marescialli, 
stallieri, mulattieri, quelli che attendono all'armeria, li 
staffieri e cacciatori, e nella stalla si veggono ordinariamente tra 
cavalli giannetti del regno, frisoni, cortaldi e turchi ottanta in 
circa, e altrettanti muli. Il cavallerizzo, oltra li detti 
carichi, prende cura di far ammaestrare li paggi, che sono al numero 
di quaranta, tutti figliuoli di gentiluomini e signori, ma male sono 
attesi ed ammaestrati da chi loro insegna la scrima, saltare, 
ballare, e anco leggere. Ha esso cavallerizzo sempre cura di mettere 
a cavaìlo Sua Maestà e di levarla, e armarla al tempo di giostre e 
tornei, e ha in guardia l'armeria, la qual'è, di 45 arnesi e 
sopravvesti, tutte belle e ricche, e i padiglioni con quelli de' 
principali ministri al numero di cento.</p>
<p>Detti tre capitani della guardia, due stanno per custodia di Sua 
Maestà per la città con cento loro alabardieri, che cento col loro 
capo sono Tedeschi, e altri cento pur col loro capo Spagnuoli; il 
terzo è Fiammingo, che ha anch' esso cento arcieri Borgognioni 
sotto di sè, e nei viaggi, caccie e cerimonie accompagna la Maestà 
Sua.</p>
<p>Sotto il cameriero maggiore, oltra quattro camerieri, sono alcuni 
altri, che non possono però entrare per sin che il re non è 
vestito; e suole Sua Maestà onorare di questo grado molti che non 
stanno al servizio ordinario. Ha poi due giovani di sangue illustre, 
chiamati paggi d'onore, un foriero, quattro aiutanti e sei portieri. 
Il camerier maggiore ora non vi è, ma il signor Ruy Gomez fa tale 
ufficio con titolo di someglier di corpo, ha cura di vestire e 
spogliare Sua Maestà, di dormire nella camera sua, di sopravvedere 
alle cose de camerieri e agli ordini che si danno ai dipendenti per 
le comodità ed ornamento, e per le introduzioni delle persone nella 
prima e nella seconda camera, e ha in custodia quelli danari che a 
lei sono deputati.</p>
<p>Nella cappella, tra i ministri ed esecutori pel servizio degli 
ufflzj divini, sono cinquanta persone di nazione Spaguola, Fiamminga 
ed Italiana, le principali delle quali sono un vescovo confessore, 
che dà a baciar la pace, un elemosinario e il predicatore. Vi sono 
poi cappellani, cantori e sonatori, de' quali non so il numero.</p>
<p>Tiene Sua Maestà per l'ordinario due Consigli, l'uno di 
stato, l'altro di giustizia. Quello di stato ha sei consiglieri, che 
sono il signor Ruy Gomez, il conte di Feria, don Bernardino di 
Mendoza, monsignor d'Arras, don Antonio di Toledo e don Giovanni 
Manrique. Questi si riducono nel palazzo in una delle camere di Sua 
Maestà, ma alle volte in alcuna del signor Ruy Gomez, la mattina da 
tredici ore fino al mezzo dì, e dalle due dopo pranzo fino venuta 
la notte in questi tempi, e l'inverno fino alle sei e sette. Detti 
quali narrando io diverse qualità, la Serenità Vostra e le 
Signorie Vostre Eccellentissime verranno in cognizione del grado di 
prudenza che sia in esso Consiglio.</p>
<p>Il signor Ruy Gomez è di nazione portoghese della casa di Silva 
assai nobile, e suocero suo è il duca d'Evoli, ed egli è conte di 
Melito. Ha tre carichi, di somegliero di corpo, di consigliero di 
stato, e di contator maggiore, ma il titolo principale che gli vien 
dato è di Rey Gomez e non Ruy Gomez, perchè pare che non sia stato 
mai alcun privato con principe del mondo di tanta autorità e così 
stimato dal signor suo come egli è da questa Maestà. L'origine di 
questo amore nasce dall'essere stata la madre sua nutrice del re, ed 
egli paggio dell'Imperadore e sempre allevato con Sua Maestà Regia, 
ed essere già stato condannato dall'Imperadore a morte per aver 
dato inavvedutamente sopra la testa al re quando era putto, che 
s'interpose fra lui e un paggio, e fu liberato a prieghi di esso re. 
Avvenne poi, non so per quale occulta cagione, che l'Imperadore gli 
fece intendere che si dovesse partire dal servizio del serenissimo 
suo figliuolo sotto pena della disgrazia sua, ed egli obbedì. La 
qual deliberazione mise il re in così grande affanno d'animo, che 
pareva che fosse per menar la vita sempre in mestizia senza di lui; 
onde l'Imperadore molto tempo dopo fu sforzato mandarlo a 
chiamare, e comandargli che dovesse ritornare a servirlo. Ed in vero 
è degno di questi gradi e del grandissimo e perfetto amore di Sua 
Maestà, perchè dopo Dio non ha altr' oggetto che la felicità di 
essa; onde ella l'ha non solamente arricchito, che ora si trova 
ventiseimila scudi d'entrata, ma si ha a credere che gli abbia a 
dare qualche ducato o principato.</p>
<p>E esso Ruy Gomez d'età d'anni trentanove, di mediocre statura, ha 
occhi pieni di spirito, è di pelo e barba nera e riccia, di sottile 
ossatura, di gagliarda complessione, sebbene par debole ora per le 
incredibili fatiche che sostiene, le quali lo fanno molto pallido. 
Ha ingegno così nobile, che credo che a pochi la natura sia stata 
in questa parle sì cortese, sebbene non ha gusto di lettere: ha 
però tentato, dopo che il re gli ha dato maneggi grandi, di essere 
instrutto di alcuna cosa, ed ha fatto qualche fatica, ma l'ha poi, o 
per l'importunità de' negozj o per mancamento di giudizio di chi n' 
aveva il carico, lasciata. Non parla altro che la lingua spagnuola, 
ma squisitamente, e molto intende l'italiana. Ha in tutti li suoi 
movimenti grazia, ed è pieno di gentilezza con certi detti naturali 
da indur affezione ed estimazione grande; ma non ha esperienza se 
non da poco tempo in qua de' negozj, che per lo innanzi lo studio 
suo era solo in servire il re nell'uffizio della camera e dar ogn' 
altra soddisfazione a Sua Maestà, essendo riuscito eccellentissimo 
nelle giostre e nei tornei.</p>
<p>L'ordine del negoziare suo è questo, che quando Sua Maestà va a 
letto fino all'ora ch' ella s'addormenta ragiona con essa, e perchè 
il più delle volle non dorme nella camera per cagione di dar 
espedizione alle cose, ritorna la mattina innanzi ch' ella sia 
levata, e così o a letto, o vestendola, parla fino che è vestita; 
e mentre poi che Sua Maestà ammette de' principali cavalieri nella 
camera, e dà qualche udienza ed ode la messa e desina, egli dà 
udienza a diversi ed entra nel consiglio con gli altri 
consiglieri, alli quali dice ciò che Sua Maestà ha determinato 
delle cose riferite; e dopo che essa ha desinato va a farle 
relazione di tutto quello che ha consultato ed operato, poi se ne va 
a desinare lui, quindi di nuovo dà udienza, e se occorre, prima che 
entri nel consiglio, di entrare in qualche materia da essere esposta 
al re, lo fa, altramente eseguisce ciò dopo che è stato in 
consiglio. E perchè in tutte le cose si adopera, dirò quanto vale 
in esse. Egli, o nel consiglio di stato o in quello di giustizia, 
parla, ora delle cose della guerra, ora delle intrinseche di Sua 
Maestà, levando le male e introducendo le buone consuetudini; e 
sebbene non sa molto, l'ardentissima volontà e la gran capacità 
d'ingegno lo fanno atto a servire. Ai punti difficili parla con li 
dottori da solo a solo, e ne introduce uno di loro al re, facendo 
alla Maestà Sua deliberare cose assai o contrarie a quelle che sono 
state fatte da' suoi consiglieri, o di quelle che non vuole che essi 
sappino. Ricorda spesso al re d'avere appresso di sè tutti quegli 
uomini che in qualsivoglia carico possano ben servirlo, come fece 
dei signor Don Ferrante Gonzaga, che quando fu mandato il duca 
d'Alva in luogo suo al governo di Milano, pose tutto il suo spìrito 
in persuaderlo che rimanesse alla corte, che averia ogni possibil 
grado, e solo da Sua Eccellenza mancò; la quale ora che vi è 
andata, credo che sia stato princìpalmente per opera sua, perchè 
è uomo da comportare che il suo re sia servito da ognuno, purchè 
non aspiri di occupare il suo luogo, come faceva il duca d'Alva, che 
voleva fare il tutto ed essere quasi adorato; e da quella opinione 
nacque che il re, il quale intrinsecamente non amava esso duca, e 
perchè Ruy Gomez restasse nel grado in che è, lo mandò in Italia 
con quella suprema autorità, acciocchè non potesse dire di non 
voler lasciare li carichi della corte per quelli fuora. Ed è tanto 
inclinato esso Ruy Gomez in far dare gradi e mercedi che da' 
giudiziosi è stato ripreso di troppo, e se ne va ora più 
ritenuto. Alle cose della guerra non mostra di avere inclinazione, 
nè le intende per studio che n'abbia fatto, nè perchè si sia 
ritrovato in alcuna espedizione; ma per ragionamenti avuti di essa, 
mediocremente ne parla. È ben molto intendente in conservare al re 
gli amici e farne degli altri, di che parlando meco se ne gloriava, 
volendo dimostrare quanto egli per natura e per elezione fosse 
intento a far che il suo re vivesse in buona amicizia e pace con 
ognuno, eccetto con gl'infedeli. Quanto alle cose de' denari, 
vedendo egli che peggiorare non si poteva, fece risolvere Sua 
Maestà a far li tre contatori per lo maneggio delli denari della 
Spagna e dell'Indie, ed eleggere fattori per fare i cambi sulle 
piazze d'Anversa, Genova ed altre parti; ed esso con Don Bernardino 
di Mendoza sta molto assiduo, e vuol intendere e vedere tutto quello 
che fa ogni ministro pubblico, usando coi più onorati il nome di 
Sua Maestà, e con gli altri inferiori l'autorità propria, 
riprendendo i difetti, e in alcuni altri laudando le buone opere, e 
accendendo ciascuno con diverse speranze a servire utilmente. Manca 
poi nel governar la vita propria, perchè oltre che si aggrava ne' 
negozi perde il sonno necessario tra le troppe fatiche che dura tra 
perchè per dar satisfazione al re e a diversi cavalieri sta 
lungamente in piaceri di giuochi, giostre, tornei e banchetti, a' 
quali è sempre invitato, e forse vi va studiosamente, immaginandosi 
di far servizio al re. Della consorte, che è giovine, con la quale 
non ha ancora consumato il matrimonio, se ciò non è avvenuto in 
questa sua andata in Spagna, è da prendere meraviglia che la tenga 
lontana, e non pensi alla posterità, e pare che non abbia cura nè 
della roba sua particolare nè della famiglia.</p>
<p>Il capitano della guardia de' Spagnuoli, cioè il conte di Feria, 
è uno de' grandi di Spagna, e tra quello che ha di rendita al 
presente, e averà morta che sia la madre, saranno forse 
centomila scudi. È di età d'anni quaranta in circa, sottoposto al 
male di tremor di cuore, tenuto di natura buono ed amorevole, e fa 
spese grandi. Tiene per fine l'onore, e ha un procedere così 
modesto, che avanza in questa virtù non solo tutti quelli della 
corte, ma quasi tutti li signori spagnuoli. È ancora mansueto, 
placido, non invido, ed essendo tanto superiore al signor Ruy Gomez, 
non ha fatto mai segno d'invidiare il ben suo, anzi tra loro due è 
così buona intelligenza, ch' egli comporta vederlo prima adoperato 
nel secreto, e Ruy Gomez veder esso in pubblico con la testa coperta 
avanti Sua Maestà, avendo tale privilegio come uno dei grandi di 
Spagna, ed egli starsi con la berretta in mano. È di mediocre 
intelletto, si diletta di farsi leggere ogni libro che gli è 
ricordato, quando lo può fare, ed ascolta volentieri i ragionamenti 
d'ogni uorno di qualità. Non ha esperienza de' negozi di stato, nè 
dell'armi, nè della materia de' denari, ma è ben inclinato ad 
intendere; e conoscendo veramente quello che importa al re d'aver 
amici di momento, stima le cose di Vostra Serenità estremamente, e 
di lei parla con somma riverenza. È amato da Sua Maestà sopra 
ciascuno dopo il signor Ruy Gomez, in assenza del quale faceva 
l'ufficio principale, operando discretamente e dando soddisfazione 
in tutto ciò che gli era possibile.</p>
<p>Di Don Bernardino di Mendoza, potendo egli esser tanto conosciuto 
dalla Serenità Vostra e dalle Signorie Vostre Eccellentissime per 
essere stato otto mesi in questa città nel tempo che Don Dìego suo 
fratello era ambasciatore dell'Imperadore, dirò solamente ch' egli 
è in opinione di tutti coloro che seco negoziano di essere 
naturalmente mal uomo, e che nella parola e promissioni sue non si 
possa avere l'animo riposato; e siccome nel mangiare e nelle cose 
veneree è continente molto, così è molto intemperato ed audace 
nei suoi desiderj, ed avarissimo oltre misura; ed è da tutti 
creduto che abbia per oggetto il ritrarre quanto più può dal re, 
e che per sè, per li figliuoli e per li parenti quasi faccia 
servizio al signor Ruy Gomez, sebbene è di natura alterissimo e 
molto invidioso. Ha ingegno grande, e nelle cose della milizia 
marittima è di molta esperìenza, ed assai bene intende la materia 
del denaro. È ristretto in far ricompensare i servidori di Sua 
Maestà, e largo in far punire ogni piccolo errore; è poco 
estimatore del benefizio che nasce dai buoni ordini, e non crede al 
benefizio che a Sua Maestà può seguire dall'amicizia di molti 
signori, ma tiene conto solamente di alcune cose principali, e di 
quelle della Serenità Vostra parla invero con molto rispetto, e usa 
di dire che le è obbligato per le cortesie ed onori ricevuti in 
questa città.</p>
<p>Di monsignor d'Arras, per non ritrovarsi nel luogo principale con 
Sua Maestà Regia come era con la Cesarea, ed essendo tanto note le 
parti sue di esser dotato di alto ingegno, di posseder tante lingue, 
d'esser tanto esperto nella cognizione degli stati, non mi par 
necessario se non di dire che del non servir esso per primo 
ministro, è stato cagione il perfetto amore che porta Sua Maestà 
Regia al signor Ruy Gomez; ond' egli ciò dalla lunga prevedendo, si 
è a poco a poco andato ritirando, nè mai va al consiglio secreto, 
se non è addimandato, il che rarissime volte avviene, tra perchè 
egli non fu d'opinione che s'incominciasse la guerra con il 
Pontefice, tra perchè si lasciò intendere di non potere per le 
leggi canoniche consigliare contro la Santa Sede; ma come 
consigliere che è de' Paesi Bassi si adopera, e non si parte da 
quelle maniere che teneva nel servizio dell'Imperadore, mostrando 
come avvedutissimo che non si avvegga di esser quello che è a 
differenza di quello che fu, nè che altri di ciò si accorgano. Fa 
la tavola sua ordinaria, e vive onoratamente, è lo può fare, 
avendo tra l'entrate temporali che sì trova nella Borgogna, e 
quelle del vescovado con altri beneficj, diciottomila scudi l'anno, 
e tra gioje argentì e tappezzerie, con altri mobili e denari 
contantì piu di centocinquantamila scudi. È opinione dei 
giudiziosi che o riuscirà cardinale, o sarà dal re trovato modo di 
adoprarlo in cose maggiori.</p>
<p>Don Antonio di Toledo nella corte non è in alcuna stima appresso 
alcuno, se non per esser tenuto cavaliere di somma bontà, di quella 
nobil famiglia che è, e ricco di diciottomila scudi d'entrata. È 
amato da Sua Maestà Regia per la purità dell'animo e per essere 
nella conversazione dilettevole, ed amorevole verso le cose sue, e 
per non aver mai fatto segno d'invidiare la grandezza e favori ch' 
ella ha fatto e fa al signor Ruy Gomez, come hanno invidiato diversi 
spagnuoli che non gli sono pari di condizione. Delle cose di stato 
poco intende, e poco ancora dell'ufficio di cavallerizzo, e insomma 
pare un uomo idiota, e come si dice di grossa pasta.</p>
<p>Don Giovanni Manrique, sesto consigliere e capitano generale 
dell'artiglieria in Spagna, e maggiordomo di Sua Maestà, è 
fratello dei duca di Navarra, e la rendita sua è forse di 
quattordicimila scudi. È di età di quarantasei anni, ed in 
opinione di tutta la corte di esser cavaliero sincero, ma alquanto 
timido. Vive temperatamente, è liberale, ed ha alterezza spagnuola, 
onde parendogli d'essere nel consiglio non solo il sesto, ma di non 
potere quasi niente, ha procurato il carico di maggiordomo del re, 
come fu dell'Imperadore, di che ciascuno della corte se n'è 
maravigliato. L'ira suole indurre in lui alcuni subiti movimenti e 
fargli mandar fuori parole che danno dei disconci ai negozi, ma è 
assai veridico. È d'ingegno capace di cose grandi; dimostra aver 
letto istorie, e parla la lingua italiana, e un poco la francese, la 
tedesca e la latina. Fa professione di conoscere non solo le cose di 
Roma, dove è stato ambasciadore, ma tutte quelle d'Italia. Degli 
stromenti che si adoprano in guerra, specialmente d'artiglierie, ne 
parla bene, e sa fare di sua mano più di quello che si 
converria ad un consigliere di stato. È tra quelli che il governo e 
le forze della Serenità Vostra tengono in gran stima, e che di lei 
parlano con sommo onore.</p>
<p>L'opinione poi che si ha nella corte di questo Consiglio è che da 
esso non nascano quelli buoni consulti, deliberazioni ed esecuzioni 
che si converriano all'utile, alla necessità ed all'onore del re, 
sebben quest' impresa contro Francia finora alla Maestà Sua così 
felicemente successa può mostrare altrimenti; perchè non si vede 
nè per regole scritte, nè per consuetudine, esser ordine nel 
proporre, nel disputare, e dirò così, nel sedere tra loro, e la 
stanza stessa non è accomodata nè onorevole: le quali cose vengono 
ad un certo modo a diminuire il vigore del discorrere e del parlare.</p>
<p>Il Consiglio di giustizia soleva essere di cinque regenti, ma al 
partir mio fu mandato un ordine dalla Maestà Sua che d'ogni regno e 
stato dovesse andare un altro a stare nella corte per occorrere agli 
errori, che prima erano fatti o ignorantemente o maliziosamente. Il 
più vecchio di questi consiglieri è il dottor di Mengiaca 
spagnuolo, il qual tiene, benchè non sia stalo eletto, il luogo di 
presidente. Questi son dottori tutti, e di onorate condizioni, a' 
quali rimette Sua Maestà le cause di giustizia di tutti li suoi 
stati, eccettuando i Paesi Bassi, che hanno gli ordini loro diversi, 
come dirò poi, con autorità di terminare tutte le richieste in 
nome suo. Si riducono il lunedì, mercoledì e venerdì in una 
stanza del palazzo di Sua Maestà.</p>
<p>Segue la corte un capitano di giustizia chiamato alcalde, che è 
giudice alle cause civili e criminali sopra tutti quelli che sono in 
essa corte, e le sentenze sue non hanno appellazione, ma è 
generalmente biasimato da tutti che un solo sia giudice sopra la 
vita, l'onore e le robe di numero e qualità di persone si grandi. 
L'alcalde presente è, come sono stati tutti gli altri, di nazione 
spagnuola e di condizione assai onorata, il qual però 
commette di grandi errori per essere uomo di pochissimo sapere e 
sottoposto a diversi affetti.</p>
<p>La Cancelleria di Sua Maestà è di sei segretarj, al primo de' 
quali è commessa l'esecuzione delle cose che si trattano nel 
consiglio di stato, che è Consalvo Perez, e da lui dipendono cinque 
che operano cose pertinenti a segretarj, ma questi non hanno altro 
titolo, e vien dato a chi il carico della cifra e a chi d'altre cose 
secrete. È esso Consalvo uomo di chiesa, ed ha tra benefizj e 
salario intorno a tremila scudi d'entrata: è d'età di 
quarantasette anni in circa: dicesi che occultamente accetta 
presenti: è intemperato e superbo, e presume oltre modo di sapere; 
ed è non pur collerico, ma furioso, onde quasi tutti partono mal 
contenti nel pigliare l'espedizioni da lui. Ha però ingegno grande, 
ed è letterato, scrivendo spagnuolo schiettamente ed 
eccellentemente, ed assai bene latino; e si fa giudizio che Sua 
Maestà, per levarlo da quel carico, lo provvederà di un vescovado, 
in Spagna.</p>
<p>Il segretario Crasso attende alle mercedi degli ordini di San 
Giacomo, Alcantara e Catatrava, e così degli uffizi e benefizi, ed 
entra nel consiglio col signor Ruy Gomez e don Berdardino di Mendoza 
per le cose de' denari di Castiglia, e fa anco l'ufficio di 
segretario di stato d'esso regno, avendo tre coaiutatori. E 
accomodato di beni di fortuna, ed è d'età di circa quarantacinque 
anni. Ha nome di essere uomo da bene, ma da alcuni ho sentito 
opporgli che nei contratti fatti per l'Imperadore con diversi 
mercanti, è entrato nella porzione dei guadagnì. È superbissimo, 
collerico e rustico molto, di poche parole e tardo nell'operare.</p>
<p>Segretario delle cose di giustizia di essi regni è Oyos, uomo di 
mediocre sufficienza, e degli uffizi e benefizi d'Aragona, Valenza e 
Catalogna, di Maiorica, Minorica e Sardegna, è l'abate Laganta, di 
gentil natura e poca intelligenza. Attende poi intorno agli 
uffizj di giustizia e grazia di Napoli, Sicilia e Milano il 
segretario Vargas, che ha sotto di sè sei coadiutori, uomo pratico, 
ma che usa d'espedire prima le cose che gli sono a cuore, e poi le 
giuste, ed è stato accusato di avere per varj doni ricevuti da don 
Giovanni de Vega, vicerè di Sicilia, occultato sempre tutte le sue 
tirannie. È delizioso, superbissimo e collerico oltre misura. Il 
segretario Finzino (<hi rend="italic">?</hi>), che attende solo a scriver lettere nella 
lingua tedesca a diversi principi e signori della Germania, è di 
nazione alemanna, tentito per fedele, e in quest' esercizio molto 
sufficiente.</p>
<p>Questi sei segretarj non hanno la cancelleria nel palazzo, ma 
ognuno con li dependenti suoi se la fa nella propria casa, onde 
nascono assai inconvenienti.</p>
<p>Venendo ora alli governi di Spagna, dico che benchè si trovino in 
quei regni l'Imperadore e le regine Leonora e Maria, sono nondimeno 
commessi alla principessa di Portogallo, sorella del re Filippo, 
insieme con la quale sta il principe don Carlo, figliuolo di Sua 
Maestà Regia.</p>
<p>La principessa, già maritata nell'Infante di Portogallo, ha nome 
Giovanna, ed è stimata la più bella di tutta quella provincia. È 
d'anni ventiquattro, vive religiosamente, ed è da tutti giusta 
reputata in quanto alla volontà, e sì virile, che mostra avere 
più sentimento d'uomo che di femmina, nè s'intende cosa in 
contrario in quanto agli effetti di temperanza, e dà segni di esser 
liberale, e faria ancora spesa da regina se potesse. Entra ogni 
giorno nel consiglio di stato, e secondo l'occorrenze parla e fa 
sapere la volontà del re.</p>
<p>Il principe Carlo è di età di dodici anni; ha la testa di 
grandezza sproporzionata al corpo, è di pelo nero e di debole 
complessione; dimostra avere un animo fiero, e tra gli effetti che 
si raccontano uno è, che alle volle che dalla caccia gli vien 
portato o lepre o simili animali, si diletta di vederli arrostir 
vivi; ed essendogli stata donata una biscia molto grande, ed essa 
avendogli dato un morso ad un dito, esso subitamente con i denti gli 
spiccò la testa: dimostra di dover riuscir audace, e oltre modo di 
piacergli le donne. Quando non si trova avere in poter suo denari, 
dona senza saputa della principessa le catene, le medaglie e fino li 
vestimenti suoi, e desidera di star pomposamente. Intendendo che per 
il patto tra il re suo padre e la regina d'Inghilterra, il figliuolo 
che di lor due nascesse saria successore nelli Paesi Bassi, dice che 
mai non lo comporteria, e che combatteria con lui, e mandò a pregar 
l'Imperadore, che era a Brusselles, che gli piacesse di mandargli 
l'armatura, il che fu da Sua Maestà con somma allegrezza inteso. 
Dà segno di dover essere superbissimo, perchè non può soffrire di 
stare lungamente innanzi il padre e l'avo con la berretta in mano, e 
chiama il padre fratello e l'avo padre, ed è tanto iracondo quant' 
altro giovine possa essere, e appassionato nelle sue opinioni. Si 
diletta e dice a ogni proposito tante cose argute, che il suo 
maestro ne raccolse un libretto e lo mandò a Sua Maestà Cesarea. 
Il precettor suo, che è nominato il signor don Honorato Juan, è di 
quelli belli costumi che si possano desiderare in alcun altro 
spagnuolo non attende ad altro che a leggergli gli uffici di 
Marco Tullio per acquietare quei troppo ardenti desideri; ma lui è 
tutto inclinato a parlare e leggere delle cose della guerra, e se 
alcun suddito va a fargli di quelle offerte che comunemente si 
suole, egli le accetta, e condottolo in una camera lo stringe a 
giurare sopra un libro di doverlo seguire in quelle guerre dove 
anderà, sforzandolo poi a prendere qualche presente che allora gli 
dà; e gli Spagnuoli fanno pronostico ch' egli sia per riuscire un 
altro Carlo V, se non gl'incontra come al re de' Romani, che essendo 
infante in Spagna era in opinione di tutti che dovesse far una 
maravigliosa riuscita nella guerra.</p>
<p>Del figliuolo naturale dei re, che sta con la madre, che dicesi 
esser sorella di don Luis Carvajal, non si fa nella corte menzione 
alcuna come se non fosse generato da Sua Maestà.</p>
<p>Della corte della principessa ho da dir solo ch' ella va 
introducendo la medesima forma che ha quella della casa di Borgogna, 
che prima i re di Castiglia non usavano di tenere altro che dodìci 
paggi e alcuni bassi ufficiali e dugento alla guardia, che sono 
chiamati i Continui, non facendo menzione d'altri gran ministri o 
dignitarj che sogliono essere di quella corona, i quali hanno i 
carichi importanti ed in vita, e non usano di seguire il re fuori 
della Spagna se non in qualche gran bisogno di onorevolezza come 
avviene quando Sua Maestà Cattolica esce la prima volta dal regno.</p>
<p>Dirò ora in che modo si regge il regno di Castiglia con li 
dipendenti, che sono Leon, Granata, Murcia, Andalusia, Biscaglia, 
Navarra e Galizia, e poi di quelli d'Aragona, Valenza e 
Catalogna, non essendo una sola specie, ma più differenze di 
governi.</p>
<p>Sono nel regno di Castiglia cinque consigli, di stato, della 
guerra, dell'Indie, dell'inquisizione e di giustizia. Nei due primi 
entrano i medesimi, ma in quello della guerra alcuni altri di più, 
e questi sono il gran cancelliere, il contestabiìe, l'almirante e 
gli altri principali ufficiali della corona. Sua Maestà alcuna 
volta dà questi gradi ad alcuni per favore, ad altri per alcun 
merito o segnalata virtù, come ha fatto ultimamente al conte 
d'Alcaudet per avere difeso Orano dai Turchi e Mori. Nel consiglio 
dell'Indie sono dieci consiglieri, parte de' quali sono cavalieri, 
parte dottori. In quello dell'inquisizione è un inquisitor 
maggiore, che è l'arcivescovo di Siviglia, e sotto questo sono 
quattro principati di Maiorca, Minorca, Sardegna e Sicilia, ed hanno 
l'uno con l'altro corrispondenza; poi ogni vescovado ne ha due, e 
procedono tanto rigidamente che inducono terrore in tutti. Il 
consiglio di giustizia, chiamato il reale, è il supremo, al quale 
s'appellano i litiganti dalle sentenze delle altre corti di 
giustizia. In questo sono chiamati dodici auditori e un presidente, 
l'autorità del quale è di poter constituire giudici di tutto il 
regno, e può far ritenere ognuno, per grande che si sia; e secondo 
l'opinione sua le cause sono terminate.</p>
<p>Si trovano poi quattro capitani di giustizia, chiamati alcaldi, che 
giudicano nella prima e seconda istanza le cause civili e criminali 
nelle corti e luoghi lontani per lo spazio di venti miglia.</p>
<p>Nel regno di Castiglia vengono mandati ogni anno un vicerè e i 
giudici necessarj, parte eletti da Sua Maestà, parte da quelle 
città che ne hanno autorità; e due sono i consigli chiamati 
cancellerie, l'una in Vagliadolid, l'altra in Granata, alle quali 
hanno relazione i regni dipendenti da Castiglia, eccetto Siviglia, 
che ha un consiglio separato.</p>
<p>In ciascuna di esse cancellerie vi sono dodici auditori, tre 
capitani di giustizia per le cose criminali, e un presidente per 
una, che suole per l'ordinario esser vescovo, al quale vanno tutte 
le sentenze di appellazione, e quando se ne hanno avute due 
conformi, si può anco andare al consiglio reale; ma bisogna che 
l'appellante depositi millecinquecento ducati, i quali perde, 
perdendo la lite. Dicono li Spagnuoli in esse cancellerie trattarsi 
con poca ragione e con molta confusione le cause.</p>
<p>Tutte le sentenze e ogni atto e testamento usano di fare nella 
lingua spagnuola, come nella latina fanno quelli d'Aragona, dove 
pure usa Sua Maestà di mandare un vicerè, come un altro in Valenza 
e un altro in Catatogna; ma quello di Aragona meno d'autorità si 
trova avere che quelli d'ogni altro regno, volendo presupponere agli 
Aragonesi di esser liberi; onde nel giurare la fedeltà e obbedienza 
alli suoi re dicono queste formali parole: <hi rend="italic">Noi che siamo buoni 
come siete voi, eleggiamo voi che non siete miglior di noi</hi>, ed 
hanno obbligato il re ad eleggere uno di loro, che si chiama la 
giustizia maggiore, che dura in vita e siede sopra il re, le 
appellazìoni del quale vanno ad essa giustizia maggiore, e non 
quelle di lei al re: ma quando sono conformi è giudizio definitivo. 
Che se alcuno è fatto prendere dal re, e che egli non voglia essere 
giudicato da Sua Maestà, dimanda alla giustizia maggiore tale 
suffragio, che gli viene ordinariamente conceduto; onde il re o 
vìcerè non può procedere contra alcun reo, se ben fosse incolpato 
d'aver offeso la Maestà Sua. E quando sono ridotte le corti a 
Monzon per far il donativo solito, è lecito a ciascuno, per ogni 
minima cosa ch' egli debba aver dal re, far sospendere che non si 
deliberi cosa in benefizio di Sua Maestà, se prima ella non 
soddisfa al suo debito. Nè hanno mai voluto concedere ad alcun re 
di dar loro danari se non vanno personalmente alle corti. 
L'Imperador tutte queste cagioni ha più volte tentato con 
diversi pontefici d'esser liberato da tal giuramento, ed è 
venuto nell'animo di Sua Maestà quello che già ad altri re di 
Castiglia, cioè di renunziare questa dedizione per mettersi a 
conquistare quei popoli; ma considerati i troppo gran pericoli, e 
che quelli fossero per darsi a Francia, come minacciano se non 
saranno loro osservati i privilegj, si è rimossa da questo volere.</p>
<p>Si governa poi ciascuna Signoria e Comunità di Spagna da sè 
stessa secondo le particolari leggi, le quali sono diverse tra loro, 
come diverse sono le giurisdizioni; ma per la varietà di esse si 
sentono tanti omicidj, che forse in niun luogo più. In Catalogna 
fanno professione di avere già gran tempo le leggi tutte, e quelle 
che si fanno d'anno in anno in questo Serenissimo Stato, e secondo 
quelle reggono l'università loro. E questo è quanto del governi mi 
è paruto a proposito di dover narrare.</p>
<p>Ora dirò come la vera forma della Spagna sia quella di una pelle 
di un bue, e girano i suoi confini circa due mila miglia. È assai  
montuosa, e li principali monti sono li Pirenei, che dividonla dalla 
Francia, da' quali nascono più rami che vanno poi per tutta la 
provincia, e quelli di Navarra, che medesimamente l'attraversano con 
più rami.
Ha pochissimi colli, le pianure sono in parte di Castiglia, in parte 
d'Andalusia e di Aragona, e nel resto molto poche e molto picciole, 
ma ha valli assai. La Biscaglia ha boschi e selve assai, e così 
Catalogna, ma in alcuni altri luoghi per mancamento di legne fanno 
fuoco di rosmarino, di letame, e alla marina di alga. Vi sono poche 
fonti, rivi, stagni, laghi e fiumi, i princìpali dei quali sono 
navigabili, come il Tago e l'Ebro, ma non passa diciassette leghe il 
transito del loro navigare, parte perchè fin che non hanno ricevuto 
assai fiumi non hanno molt' acqua, parte perchè passando per 
montagne trovano luoghi sì stretti ed ineguali, che spesse volte si 
scende e monta, onde si romperiano le navi; e, in alcuni 
luoghi dove si potria navigare non lo fanno le genti per la loro 
negligenza. </p>
<p>L'aere nelle parti d'Andalusia è caldo, nelle montagne di Narbona 
rigidissimo, in Toledo assai temperato, e generalmente parlando ha 
questa provincia aridi terreni, stando alle volte un anno che non 
hanno pioggie, onde non si può arando penetrare due dita sotto 
terra. Sonvi ben molti terreni, che potriano mettersi in cultura, 
lasciati andare ai pascoli, essendo li agricoltori negligentissimi. 
In Granata e in tutta l'Andalusia è sempre grande abbondanza d'ogni 
sorte di grani, dove per li eccessivi caldi li raccolti si fanno nel 
mese d'aprile. Di vini ne sono in abbondanza a tutte le marine, ma 
in Biscaglia usano una bevanda di pomi, non ne producendo le viti 
per la frigidità. Animali si nutriscono assai, e specialmente 
pecore, e di esse sono molti che n'hanno chi trenta e chi 
quarantamila.</p>
<p>Di cavalli in Andalusia e anco in Murcia si trovano buone razze di 
giannetti e villani, i migliori di Spagna, e tutti gli animali 
terrestri e aerei per la qualità dell'aere e de' pascoli sono 
eccellentissimi. Sono molti boschi d'olive dove si fa olio in gran 
quantità, e si fanno zuccari assai, e di sale n'è in Sìviglia in 
gran copia. E anco copiosa la Spagna di zafferano, sete, bombace, 
lino e canapa, ed ha allumi e galle, e vi si trova diaspro, lapis, 
alabastro, giacinti, agate e coralli, e in Alinaden è una pietra 
della quale si fa il minio e il cinabro. Vi sono medesimamente 
miniere di ferro, rame, stagno, piombo, argento vivo, argento e oro, 
ma non si lavora se non una che si dice rendere ogni giorno una gran 
somma di denari, perchè maggiore saria la spesa che il guadagno. Di 
frutti la Catalogna ne ha in gran copia d'ogni sorte, e così 
Granata, che è coltivata fino alle creste de' monti, e sonovi molti 
boschi e colline d'aranci, limoni, citroni cotogni e pomigranati. La 
cagione perchè questa provincia ha bisogno di molte cose che 
producono l'altre, è perchè non possono condurre da un luogo 
all'altro quelle di che essa ha copiosamente; ma quelle che vi
nascono sono di molto maggior sostanza che negli altri paesi.</p>
<p>Le metropoli di questa provincia sono secondo il numero delli regni 
nominati, ma le città di considerazione sono molte più; delle 
quali generalmente parlando non si può dire che siano, per 
fabbriche di case, palazzi e chiese, nè belle nè monde da 
Barceliona, Valenza, Salamanca ed altre poche in fuori; ma in Toledo 
il tempio di Nostra Donna è bellissimo e ricco più di qualsivoglia 
di Cristianità.</p>
<p>Non sono esse terre ben accomodate delle cose necessarie al vitto 
per le cagioni predette, e ancora per causa di questo che portano 
assai farine all'Indie, e mandano in altra parte de' grani. Di 
artefici non credo che sia provincia forse manco ben fornita di 
quella, nascano da superbìa di non voler esercitare le arti, o 
dalla calidità loro, che non possono durar fatiche nel proprio 
paese; e viene attribuito a grandissimo loro biasimo che abbino sì 
poca industria, che delle cose che produce il regno pochissime si 
consumino in esso, ma vadan fuori, dove potriano per quelle vivere 
dugentomila persone; e tra queste è la lana, che non l'adoprano se 
non in quattro luoghi di Castiglia, e ogn' anno ne mandan fuori per 
Fiandra, Francia e Italia fino a sessantamila balle, che può 
sommare un milione e seicentomila scudi, e vengono poi a prendere in 
questi paesi i panni da vestire e le tappezzerie. Si fanno però in 
Spagna taffettà molto buoni, e le saje, sarge e velluti non sono 
cattivi, se ben si fanno di brutto colore per l'acque, e i rasi 
paiono lustrati dalla chiara dell'ovo. Da Siviglia in fuori sono 
pochissimi i mercanti di essa nazione, ma i forestieri sono assai, 
specialmente in Granata, dove v'è quantità grande, che fanno gran 
faccende di seta, e anche in Riostellon e in Medina del Campo, 
dove si fanno molti cambi e molte fiere. Le terre sono quasi tutte 
povere d'entrata, e i particolari che si gloriano d'averne, l'hanno 
in animali, latte, formaggi e cose simili. Ha ben la Spagna gran 
quantità di denari, e i beni che si solevano lasciare a otto e 
dieci per cento si vendono a quattro e cinque. Di gente da potersi 
valere per difesa e offesa in tutti i luoghi se ne vede poca, ma 
quanta possa farne essa provincia parlerò poi.</p>
<p>Quanto al governo loro in materia di giustizia ho di sopra 
abbastanza narrato; però qui non farò altra considerazione se non 
del costume che è in alcuni luoghi dei regni d'Aragona, Valenza e 
Catalogna, che nei casi civili e criminali la giustizia manda a 
chiamare quegli uomini che si veggono passare per la strada, che 
siano maritati, e fa a bossoli e ballotte giudicare i casi. Quanto 
poi al generale non si vede in alcuno miglior governo quanto in 
Catalogna. Vivono essi popoli, generalmente parlando, secondo la 
fede cattolica, portando agli uomini di chiesa somma riverenza, e 
per ogni piccolo errore vanno alli nunzi a farsi assolvere. Si 
trovano però nelli regni di Granata e di Aragona intorno a 
ottantamila mori, e in Castiglia molti giudei e marrani, li quali 
sono anche sparsi in altre parti, che sono stimati più di 
ottantamila, e in Aragona è entrata l'eresia degl'Illuminati. Tutta 
questa nazione si accorda in dire che la sua principal virtù è la 
fortezza; nondimeno non si veggono le sue operazioni moderate da 
questa virtù, ma trapassare per lo più nell'audacia, e cadere anco 
molte volte nella timidità. Eccedono ancora nel mangiare e nel 
bere, quelli che lo possono fare, dal che nasce che col calido clima  
insieme sono nelle cose veneree, si può dire, di focosa libidine, e 
le donne corrotte in molti vizi. Si danno al giuoco delle carte e 
dadi più che ogni altra nazione, e vivono per avarizia poveramente, 
ma nei Catalani più che in tutti gli altri ella appare grande. 
Spendono però assai per andare sopra la loro condizione 
ornati di vestimenti, e le loro case da poco tempo in qua sono assai 
ornate di tappezzerie. Hanno in costume d'accarezzare molto li 
forestieri, e quando taluno venga a quistione con un terriero tutti 
lo soccorrono. Il principale loro vizio è la superbia, nella quale 
i Biscaglini avanzano gli altri, e generalmente si lasciano 
trasportare <foreign lang="lat">immediate</foreign> dallo sdegno ed ira; e mentre che 
intendendo a qualche fine si fanno vili, e pensano concetti e parole 
che facciano loro ottenere l'intento suo, quando non hanno oggetto 
sono contro ciascuno dispettosi. Si vantano di quelle cose che non 
hanno; nei ragionamenti dicono arguzie più che altra nazione; sono 
oltremodo impudenti, non avendo rispetto a prendere per moglie una 
meretrice; insomma si può dire che i Castigliani molto assomigliano 
a' Napoletani, e li Aragonesi ai Lombardi.</p>
<p>Si trovano studi in diversi luoghi dove si legge nell'arti e nella 
teologia, e nel più le lezioni si dichiarano in spagnuolo; ma il 
principale è Salamanca, d'onde escono consiglieri, teologi, 
dottori, medici e uomini d'ogni sorte. Hanno tre lingue tra loro 
diverse; la bella è la castigliana. Quelli d'Aragona, Valenza e 
Catalogna l'hanno mista con la provenzale, e la biscaina è la più 
rozza e manco intesa dell'aragonese e della castigliana. Vivono 
intorno a sessant' anni, e in Biscaglia si trovano vecchissimi 
uomini.</p>
<p>Questa provincia può essere assaltata da quattro parti: dalla 
Francia, ma difficilmente per l'asprezza de' monti e passi stretti; 
dall'Africa e dall'Inghilterra, per le spiagge e porti mal sicuri; 
dal Portogallo con facilità, per esser tutta pianura; ma per quanto 
sogliono dir tutti li Spagnuoli, la povertà, li monti e la 
sterilità sono la loro fortezza, perchè volendo un piccolo 
esercito entrarvi, facilmente saria scacciato, e uno grande moriria 
di fame; e li paesani sono avvantaggiati, che con più facilità 
possono uscire.</p>
<p>Quanto alle fortezze non ve n'è altre di qualche 
considerazione che Perpignano in Rossiglione, Pamplona in 
Navarra, e Fonterabbia in Biscaglia, che per molte cagioni sono 
reputate molto buone frontiere, e quasi in tutte le parti marittime 
si trovano terre, le quali servono l'una all'altra in dar avviso con 
fuochi quando scoprono fuste di Mori, e tengono qualche numero di 
soldati affine di opporsi a chi venisse a depredar la costa.</p>
<p>Quanto alle munizioni e vettovaglie non si vede che in alcun luogo 
dei regni di Castiglia le terre o li signori ne tengano, lasciando 
la cura al re, che tiene in più luoghi apparecchiato grandissimo 
numero di artiglierie, già mandate di Germania e Fiandra 
dall'Imperadore; ma quanto alle vettovaglie se le volessero 
conservare saria ciò quasi impossibile per la troppa calidità, 
dalla quale procede, che il formento non può conservarsi oltre 
l'anno; ma le terre del regno d'Aragona, che come ho predetto stanno 
in opinione d'esser libere, sogliono esser fornite di munizioni e 
vettovaglie assai.</p>
<p>La qualità poi comune de' soldati spagnuoli è di essere nervosi 
ed atti a patire gran disagio, e sono per natura inclinati alla 
guerra, specialmente i popoli tra li fiumi Guadalquivir e Tago, e 
quelli d'Asturia, Burgos e Andalusia, ma la Biscaglia produce i 
migliori. Quelli dell'altre parti, dopo la recuperazione di Granata, 
sono fatti molli e timidi, essendo cessata l'occasione d'esercitarsi 
contro Mori.</p>
<p>In tutti quei regni si può fare sette in otto mila cavalli armati, 
e del 1542, quando l'Imperadore andò contro il re 
Francesco per soccorrere Perpignano, se ne videro in ordine più di 
cinquemila, tra' quali si vide buon numero di gentiluomini, sebben 
fosse gente assai povera; e niun' altra nazione che armi gravemente, 
intende meglio questa sorte di milizia. Alla giannetta poi fanno 
meravigliosa riuscita, perchè li loro cavalli, siccome sono li più 
belli, così si possono chiamare, i migliori di cristianità per una 
giornata, perchè al combattere si veggono sempre volenterosi, 
e se sono feriti vedendo il sangue si fanno più ardenti, e paiono 
freschi fino alla morte. Sono veloci al corso, di grandissimo 
maneggio, e dureriano al par de' Turchi se non s'incastellassero.</p>
<p>Quanto alla gente da piedi, essendo la provincia, rispetto alla 
grandezza sua, poco abitata, poco numero può fare di soldati. 
Quando l'Imperadore andò contro il re Francesco a soccorrere 
Perpignano se ne videro in essere intorno trentamila, ma quando si 
facessero quarantamila per la difesa, ciò saria il più che si 
potesse adunare insieme per combattere in casa; ma fuori non s'è 
mai trovato che vi siano stati più di ventimila, come fu al tempo 
che il conte Piero Navarro prese Tripoli; ed ora tra tutte le 
fortezze detti stati del re possono essere in numero altri tanti; e 
chi volesse al presente trarne di più fuori, facendo ogni possibil 
cosa, non giungeriano ad altri diecimila, e da pochissimi 
gentiluomini è quest' arte esercitata, e quasi tutti lo fanno per 
povertà; nondimeno sì pongono intorno tutto quello che si trovano 
avere, dicendo ciò doversi fare nelle guerre, perchè essendo fatti 
prigìoni salvano la vita con pagar la taglia, e prendendo altri 
vengono a uscire di povertà. Quando vengono in Italia apprendono in 
piccol tempo la disciplina; e parlando propriamente in che vagliano, 
ciò si vede essere con l'archibugio nelle scaramuccie, essendo 
molto veloci con l'occhio e con l'intelletto a conoscere se si 
devono porre a rischio in qualsivoglia impresa; e se l'estimano non 
difficile, vanno con gran bravura, ma quando giudicano in contrario 
possono difficilmente da' lor capi essere condotti. Sono anco buoni 
agli assalti e alle difese delle fortezze, ma facili ad ammutinarsi. 
Hanno ritrovato verso il nemico l'armarsi, come fanno li Tedeschi, 
con li corsaletti corti, e di Biscaglia e Valenza si servono 
d'armature e lame eccellenti; ma per emendare gli errori 
dell'armare, e per introdurre miglior disciplina, presero al 
partir mio li consiglieri di stato una descrizione in scrittura da 
capitani ben esperimentati.</p>
<p>Le galere particolari di Sua Maestà di questa provincia sono al 
numero di diciassette, ma dicesi che s'ella concedesse licenza a' 
particolari d'armare, solo di Catologna ne trarria, come altre volte 
è avvenuto, fino a venticinque, le quali però non sono nè di bel 
sesto nè molto ben tenute: vogano molte di esse ad un remo per 
banco, e sono assai preste. Quasi tutti li marinari sono Genovesi, 
Siciliani e Napoletani, perchè li Spagnuoli, da' Biscaglini e 
quelli d'Asturia in fuori, non s'intendono di marinarezza.</p>
<p>L'uso dell'armare per conto di aver ciurme è, che il capo della 
galera in un luogo pubblico fa sopra d'una tavola mettere buona 
quantità di denari ed insieme due dadi, ed è lecito a ciascuno di 
provare la sua sorte, e chi di loro l'ha favorevole nel trarre 
miglior punto, piglia li denari, e l'altro va in galera, e difficil 
cosa è ad averne, essendo in quella provincia poca quantità di 
gente vile e contadina. Di navi v'è gran copia, particolarmente in 
Biscaglia, onde vien creduto che tutta la Spagna ne potria fare 
quattro o cinquecento da quattrocento botti, e numero anche assai 
grande da seicento ed ottocento botti. Ne vanno da Siviglia ogni 
anno all'Indie da forse cento, e più d'altrettante tra Inghilterra 
e Fiandra, e molte in Sicilia, Napoli ed altri luoghi del 
Mediterraneo.</p>
<p>Li capitani di questa nazione, che sono stati adoperati 
dall'Imperadore e dal Re in carichi grandi e in vari luoghi, sono i 
duchi d'Alva, d'Albuquerque, il conte d'Alcaudet, Giovanni de Vega, 
Don Luigi d'Avalos, Don Alvaro di Sande, Vasco di Cuna, Alonzo 
Perez, i due colonnelli Aldana, il vecchio e il giovine, e qualcun 
altro di queste simili condizioni; ma chi abbia fatto riuscita di 
prudenza nel consiglio, e di valore nelle espedizioni, solo è 
nominato il conte d'Alcaudet; gli altri hanno avuto qualche 
buona parte in sè, come il colonnello Aldana il vecchio, e Vasco di 
Cuna; e tra quelli d'un'insegna se ne trovano buon numero 
d'ingegnosi, di grande ardire, e assai bene ammaestrati nel mestiere 
della guerra.</p>
<p>L'entrate ordinarie di Sua Maestà Regia, quanto ai regni di 
Castiglia, si traggono dalla corona e dal clero: quelle sono di 
feudi, di beni stabili, di confiscazioni, gabelle e dazj; e queste 
della decima, della cruzada, dell'inquisizione e dei maestraggi di 
Alcantara, Calatrava e San Giacomo; le quali vengono in tutto ad 
ascendere presso ad un milione e centocinquantamila scudi in circa. 
Quanto alle estraordinarie, rare volte avviene che Sua Maestà possa 
trarre cosa alcuna dalle corti (<hi rend="italic">cortes</hi>), perchè sempre viene 
da' maggiori signori contradetto; e per esservi troppo pericolo di 
scandali non si fanno raunare le Diete, ma è introdotto di mandar 
lettere speciali ai signori e alle terre, e richiedere qualche aiuto 
nei tempi di bisogno, come fece ultimamente Sua Maestà per mezzo 
del signor Ruy Gomez scrivendone sessanta di suo pugno, e a lui 
diede molti fogli in bianco.</p>
<p>Li regni d'Aragona, Valenza e Catalogna all'incontro non 
corrispondono entrata alcuna ordinaria a Sua Maestà, ma 
d'estraordinario, che viene ad essere fatto ordinario, sogliono dare 
ogni tre anni un servizio di seicentomila scudi, de' quali 
trecentomila ne paga Catalogna, dugentomila Aragona e centomila 
Valenza.</p>
<p>Le spese fatte ordinariamente da Sua Maestà sono in mantenere il 
principe suo figliuolo e sua sorella la principessa di Portogallo, e 
nei consiglieri e altra sorte de' giudici, nella corte e nei 
vicerè, nelle diciassette galere, nei presidj che tiene nel 
regno e in Africa, e nelle pensioni che dà a diversi, le quali 
spese tutte vanno quasi al pari con l'entrate. L'estraordinarie poi 
sono e maggiori e minori, secondo gli accidenti.</p>
<p>Ha la Spagna sette arcivescovi e quaranta vescovi molte abbazie e 
tre principali ordini di cavalieri, San Giacomo, Alcantara è 
Calatrava, e la rendita di tutti insieme è un milione e dugentomila 
scudi. L'arcivescovo di Toledo è il principale in dignità, ed 
avanza di gran lunga d'entrata ogni altro di cristianità, avendo un 
anno per l'altro centocinquantamila scudi. Non usa il re di dar tal 
grado a signori grandi, sì per quello che potessero macchinare 
contro la corona, sì perchè conferendo tal beneficio a persona di 
mediocre condizione, può, come fa spesso, senza alcuna difficoltà 
trarne da trenta in quarantamila scudi anno.</p>
<p>Li signori titolati sono sessantaquattro: di questi sono undici 
duchi, dieci marchesi e quarantatrè conti. Tra i duchi di maggior 
ricchezza è il Contestabile, che ha d'entrata centomila scudi 
all'anno; quello di Medina Sidonia ottantamila e quello di 
Albuquerque quarantamila; gli altri n'hanno poco più o poco manco 
trentamila, eccetto due o tre soli, che non passano quindicimila. 
De' marchesi il principale è quello di Vigliena, che ha la somma di 
quarantamila scudi; gli altri, sette in ottomila; e tra i conti 
quello di Benavente è il principale, che n'ha quarantacinquemila, e 
gli altri da quattro fino in dieci mila. In gran parte le sentenze 
di questi feudatari si devolvono alte cancellerie, le quali ho 
nominato.</p>
<p>Nel regno d'Aragona non vi sono signori di così gran titoli e 
così ricchi come i Castigliani, ma solamente conti, che hanno 
d'entrata da duemila fino a settemila ducati, e in essi regni è 
povero il re, poveri i signori e poverissimi i popoli. Le più 
antiche famiglie hanno origine da alcuni nobili, ma poveri uomini, i 
quali abitano in alcune villette verso Huesca, e non sono stati 
sottoposti a' Mori.</p>
<p>È il re amato da' Castigliani per esser nato e nutrito tra loro, e 
perchè quasi tutta la sua corte è piena di signori, cavalieri e 
altre genti di quel regno e loro dipendenti, onde ricevono onori e 
utili grandissimi; poco però Sua Maestà potria promettersene in 
qualche suo bisogno di denari, perchè in questa materia 
d'imposizioni, nè i signori, nè le terre mai acconsentono, e se 
pur lo fanno è sempre con pericolo e fatica grandissima. Ma i 
popoli de' regni d'Aragona, per non ricevere simili gradi e 
benefici, non gli portano amore, anzi qualche poco d'odio, stimando 
gli onori conferiti a' Castigliani diminuimento del loro proprio, 
onde regna odio mortale tra loro.</p>
<p>La prima volta che Sua Maestà passò per il regno d'Aragona non 
ardivano i forieri designare alloggiamento ad alcuno della corte, 
perchè fino nelle donne trovavano contrarietà, dicendo non aver 
essi potere di farlo, e fu chi ebbe ardire di depennare il nome del 
duca d'Alva maggiordomo maggiore dell'Imperadore e del Re; onde Sua 
Maestà Cesarea voleva allora partire; tuttavia tra i prieghi 
d'alcuni principali, e tra per non dare occasione di ragionare, si 
fermò per una notte, ma s'incamminò la mattina per tempo; e usano 
quei popoli di dire, che purchè non si parli contro Dio, si può 
parlare contro il Re, col quale pretendono non aver più da fare 
dopo pagato quello a che sono obbligati.</p>
<p>L'Imperadore nella sua andata in Spagna con voce di aver fatto 
proponimento di finir la sua vita in quella provincia, apportò 
somma contentezza a tutta quella nazione; e per l'affetto della 
Maestà Sua e per le grate parole che usano gli Spagnuoli, è 
da credere che siano consumate quelle grandi amaritudini, che già 
tanti anni sono state negl'animi dell'una e dell'altra parte.</p>
<p>Li signori e le terre di Castiglia sono obbligati per l'interesse 
della corona mandar una certa quantità di gente, che si trae da 
95 ville e parrocchie, contro Francia o Portogallo o Mori, e 
finchè dura la guerra paga Sua Maestà ad ogni uomo d'arme con due 
cavalli a ragione di tre ducati al mese. In altre cose di momento 
non sono obbligati, anzi hanno amplissimi privilegi di franchezza 
per le cose fatte contro Mori; e li regni d'Aragona, Valenza e 
Catalogna obbligo alcuno non hanno.</p>
<p>Sopra le cose dell'Indie non mi par di dovermi allargare, stimando 
più a proposito coinpartire il tempo che mi avanza, in narrare le 
cose degli altri stati di Sua Maestà, che per più ragioni vengono 
in considerazione maggiore con quelli della Serenità Vostra, che 
quelli non fanno. Solo dirò che non come comunemente si crede è 
Sua Maestà padrona nell'Indie d'un paese che tutto sia unito, ma 
solo possiede alle marine dove dieci, dove venti e dove trenta leghe 
di terreno. Ha poi diverse isole, e le principali sono la Spagnuola, 
Giamaica e Cuba, dai quali luoghi trae per conto di feudi e diversi 
doni trecentomila scudi l'anno. Del quinto poi d'argento e d'oro che 
cavano li particolari dalle miniere, è dell'otto per cento della 
licenza di poterlo portar fuori, non si può dire cosa certa, ma un 
anno per l'altro può sommare un milione d'oro. Fu per un 
ambasciadore, mandato da quelli Indiani a Sua Maestà, con lei 
concluso di darle, facendo ella concessione per gli eredi e 
successori loro dell'investitura de' feudi, in cinque anni 
sette milioni d'oro; ma da uomini pratici vien giudicato che 
difficilmente potrà tal patto avere il suo effetto, essendo restati 
poverissimi; perchè l'argento ed oro già molt' anni venuto da 
quelle parti ha tolto loro quasi tutto quello che avevano da gran 
tempo raccolto, e non volendo li Spagnuoli lavorare esse miniere, e 
morendo subito li Tedeschi, che per tal cagione sono mandati in esse 
parti. De' denari d'esse Indie, per quanto ho inteso da' mercanti 
d'Anversa, la Francia, con il mezzo delle tele e frustagni e altre 
cose ch' ella manda, tira a sè ogni anno quasi un milione d'oro.</p>
<p>L'isola di Maiorca, che dipende dal regno d'Aragona, ha titolo di 
regno, ed è di circuito cento miglia. Produce, se non corre cattiva 
stagione, tormento per un anno e mezzo, e vino per tre mesi 
solamente, olio assai da mandarne fuori, e gran quantità di frutti, 
animali, formaggi, lane e sete. Ha trenta terre di 500 in 600 
fuochi l'una, ed una sola città, che è Palma, mal fabbricata, non 
ben fornita di artefici ed altre cose necessarie all'uso e 
reggimento loro. È il popolo religioso molto, e poca è la 
differenza delle loro qualità dell'animo e del corpo da quelli di 
Calalogna. Ha diversi luoghi forti alla marina, fa 500 cavalli e 
2000 fanti e tiene otto fuste armate per difesa de' Mori, e può 
fare da venti navi, e la gente è valorosa molto. L'entrata del re 
è di sessantamila scudi l'anno, ma non dispone Sua Maestà niente 
di quelle genti piu che di quelle d'Aragona, mandandovi ella solo un 
vicerè, e quei popoli vi tengono appresso sei consiglieri, ed hanno 
un consiglio che è di sessanta di loro.</p>
<p>L'isola di Minorca, che è, alquanto di minor circuito, riceve un 
governatore, che è pur d'Aragona; e di essa non mi par di dover dir 
altro se non che rende alla Maestà Sua ventimila scudi l'anno, ed 
ha quasi in tutte le cose simililudine con Maiorca.</p>
<p>L'isola di Sardegna, che è intitolata ancora essa regno, 
circonda da 500 miglia, ed è sì abbondante che con dieci scudi 
può farvi una persona quello che in altra parte non faria con 
quaranta. È bene abitata, ma la gente è brutta, sì bene è forte 
e valorosa d'animo e di corpo. Trae Sua Maestà di questo regno 
centomila scudi all'anno, e di altro non si prevale.</p>
<p>Tiene Sua Maestà in Africa Orano e la Goletta, luoghi forti assai 
per natura, per arte per i presidj che vi sono.</p>
<p>Possiede in Italia li regni di Sicilia e di Napoli e lo stato di 
Milano.</p>
<p>La Sicilia ha di circuito 650 miglia incirca, copiosa di varie 
cose e tanto di grani, che un anno per l'altro ve ne manda fuori 
quasi un milione di staia veneziane; e di vini, luogo detto la Conca 
d'Oro ne produce sessantamila botti ogni anno. Di miele ne ha gran 
copia, e di zuccari credo che tra Palermo, Taormina e Siracusa se ne 
facciano dugentomila cantara. Di sale ve n' è ancora assai tra 
quello di montagna e quello che si fa alle marine. Di salnitri ed 
allumi ve n'è pur molto, e vi si fanno molte sete e lane, e grande 
è la copia delli animali.</p>
<p>Due si possono chiamare la metropoli di quel regno, Palermo e 
Messina, perchè nè l'Imperadore nè il Re hanno mai voluto 
decidere la precedenza tra loro, se bene Palermo, secondo la 
generale opinione, vien stimata la principale; ma par che torni a 
maggior sicurtà ed utilità del Re lasciarle in quest' emulazione. 
Da queste due in fuori, che sono grandi e belle, dell'altre non è 
da farne gran stima, se ben non mancano di cose necessarie al 
nutrimento, ma sì d'artefici, facendo l'abbondanza i paesani 
negligenti, e solo li forestieri che sono andati ad abitarvi, cioè 
Genovesi, Fiorentini, Lucchesi, Pisani e Catalani, hanno tirato 
varie industrie in esso regno.</p>
<p>Li giudici delle cose civili e criminali, ed altri officiali 
da nominarsi, vengono in polizza mandati a Sua Maestà dal vicerè, 
ed ella quelli che intende maggiormente esser atti alli servizi 
conferma.</p>
<p>Nelle cose della Religione vivono quei popoli molto divotamente, ma 
da pochi anni in qua vi si sono scoperti dei luterani, e l'uffizio 
di quell'Inquisizione è intorno ciò molto occupato, e si può 
senza pregiudizio de' buoni ben affermare essere verissimo quel 
detto di San Paolo, che facendo giudizio di essi Siciliani, disse 
che, tutti gl'isolani erano cattivi, ma i Siciliani pessimi; e 
vengono giudicati uomini, ne' quali non solo niuna bontà si 
ritrova, ma niuna giustizia, anzi ogni tristizia. Sono audacissimi, 
nel mangiare parchi, e universalmente sobrj nel bere, e più che 
continenti nelle cose veneree, e vivendo in così gran gelosia delle 
lor donne, che le tengono ristrette, e fanno acerbissime vendette 
sopra chi dà loro sospizione: ma elle sono grandi meretrici con 
parenti e servitori. Peccano eziandio forte i Siciliani in avarizia, 
che con vergogna e strettezza fanno le spese per il vivere, vestire 
ed ornamenti di casa. Sono ancora alteri, e dove non è differenza 
grande di titolo, non si cedono l'uno all'altro. Sono ardenti amici, 
e pessimi inimici, subiti ad adirarsi, invidiosi, di lingua 
velenosa, d'intelletto secco, atti ad apprendere con facilità varie 
cose, e in ciascuna loro operazione usano l'astuzia. In Catania vi 
è uno studio di legge, ma non notabile per alcuna cosa. Vivono 
intorno a sessant' anni; sono di statura mediocre, bruni alquanto e 
di complessione calidissima.</p>
<p>È essa Isola facile ad essere assaltata, si può dire, d'ogni 
parte. Per quanto a' luoghi di frontera, Messina è in 
considerazione per quel famoso porto che ha; Palermo è fatto con 
poca arte; Agosta, che ha porto grande e può per lo sito riuscire 
una rara fortezza, è stato ricordato a Sua Maestà di fortificarla. 
Noto è forte per natura, e altri luoghi non sono in 
considerazione. Magazzini di vettovaglie non sono tenuti, essendo 
tutto il regno un granaro; e dopo che l'armata turchesca ha 
frequentato di andarvi intorno, è stato provveduto a tutte le 
munizioni da guerra necessarie.</p>
<p>Fa esso regno 1600 cavalli, e potria accrescerli fino al numero 
di 3000, oltra che vi stanno ordinariamente 300 alla leggiera e 
tre compagnie di cappelletti, e la descrizione fatta de' fanti è di 
dieci mila; ma se ne potriano mettere insieme forse altrettanti, e 
sono mediocremente armati sì quelli a cavallo come quelli a piedi.</p>
<p>Di galere non si è Sua Maestà fin qui servita di più di dodici, 
ma ne potria fare sino a venti, avendo pegola, sevo, biscotto, 
marinarezza, ciurme e comodità di legnami dalla Calabria, e anco di 
maestri, i quali però sono poco intendenti e tutti pigri. Solevano 
essere nel porto di Messina dei volti per fabbricarne, ma da 
Giovanni de Vega furono gettati a terra e fatti giardini. Di 
capitani non ve n'è alcuno segnalato nè in questa mìlizia nè 
nella terrestre, e pochi ancora di piccola condizione.</p>
<p>Trae Sua Maestà d'ordinario tra le dogane di Palermo e Messina, 
gli uffizj di mastro secreto e portolano, decime, composizione e 
tesoreria, dugento sessanta mila scudi l'anno; e di straordinario, 
che è fatto ordinario, cento cinquanta mila scudi per tre anni, non 
si computando che esso regno dà dodici galere, e mantiene tre mila 
fanti spagnuoli alla guardia de' castelli, e che dalli ufficj ne 
cava Sua Maestà una gran somma di denari da far ponti e pagar 
fabbriche ed altre cose necessarie. Occorre anco molte volte che Sua 
Maestà, non ostante esso donativo ordinario, ne dimanda un altro in 
essi tre anni di cento mila scudi, e più e meno secondo che giudica 
di poter ottenere. Trae anco dall'imposte de' grani un anno per 
l'altro intorno a cento mila scudi, che in tutto è oltre a mezzo 
milione.</p>
<p>Solevano inoltre i vicerè mandare centocinquantamila scudi a 
Sua Maestà ogni anno, ma ora che tutte l'entrate ordinarie sono 
impegnate, manca eziandio il modo da pagar gl'interessi, e di ciò 
si sentono lamentare assai li particolari, vedendo che vien posto il 
più sopra il capitale.</p>
<p>Si divide esso regno in tre bracci: il primo è de' prelati, nel 
qual sono tre arcivescovi, cinque vescovi, molte abbazie e alcune 
commendarie, e l'entrata di tutti può ascendere a dugentomila 
scudi, a novantamila de' quali provvede il re, e agli altri il 
Pontefice. li secondo braccio, che è il militare, ha un duca, 
cinque marchesi, sei conti e molte baronie, alle quali e ai 
marchesati li parenti possono succedere in qualsivoglia grado. Di 
questi tutti l'entrate si dicono ascendere a dugentosessanta mila 
scudi. Il terzo braccio, che è il dominiale, può aver intorno a 
dugentomila scudi d'entrata. Essi popoli in generale non amano il re 
loro, e dagli effetti che fecero contro Don Ugo di Moncada e altri 
vicerè, molti hanno fatto giudizio che se avessero veduto presidio 
atto ad assicurare la loro libertà averiano mutato il governo del 
re e della nazione spagnuola, odiandola sommamente; ma la discordia 
fra Palermitani e Messinesi fa contenere ciascheduno in offizio.</p>
<p>Altro obbligo non hanno con Sua Maestà, perchè si diedero 
volontariamente alla corona d'Aragona, se non di servire per quattro 
mesi, dove sieno richieduti, con dieci mila fanti e due mila cavalli 
mandati da' feudatarj, e da esso tempo in fuori devono essere 
pagati.</p>
<p>Ha esso regno tutti li suoi principali ministri; quelli che 
entrano nel gran consiglio sono: il gran giustiziero, che è il 
marchese di Cuenca, il quale dall'Imperadore comprò l'uffizio per 
45 mila scudi; poi sei dottori chiamati consiglierì di giustizia, 
tre deputati alle cause civili e tre ai casi criminali, e un 
avvocato fiscale, che tutti stanno alla destra di esso vicerè, come 
alla sinistra il contestabile e l'almirante; li quali due gradi 
tiene al presente il marchese di Terranuova. Seguita poi il gran 
cancelliero, il tesoriero e il protettore del patrimonio con quattro 
consiglieri. Quando il vicerè vuol procedere a cose di giustizia, 
fa venir a sè quelli della parte destra, e trattando dell'entrate, 
quelli della sinistra, ma quando importa per cosa concernente l'uno 
e l'altro carico o altro estraordinario accidente, fa che tutti 
insieme si riducano. Quelli della giustizia il lunedì e martedì si 
sogliono ridurre, e il mercoledì e giovedì quelli dell'entrate; il 
che fanno nelle proprie case con pregiudizio delle cose di Sua 
Maestà e de' particolari, e sono eletti chi a tempo chi in vita. 
Per vicerè vi si trova ora il duca di Medina Celi del più illustre 
sangue di Spagna, e di quelli che sono nominati grandi. Ha d'entrata 
15 mila scudi in circa, ed è d'anni circa 46, tenuto di 
buonissima mente, tutto modesto e tutto cortese, non esercitato in 
maneggi di stato nè di guerra: però da chi l'ha praticato è 
tenuto assai prudente.</p>
<p>Il regno di Napoli è diviso in dodici parti; Terra di Lavoro, 
Abruzzo Citra e Ultra, Contado di Molise, Capitanata, Principato 
Citra e Ultra, Basilicata, Calabria superiore e inferiore, Terra di 
Bari e Terra d'Otranto. Di queste, otto si può dire che siano tra 
tutte pianure, il restante colli e monti, dove sono boschi assai, 
specialmente in Basilicata e Calabria, ma mancano molto d'acque 
dolci, perchè pochissimi sono li fiumi, li rivi, laghi, stagni e 
fonti, e in molte parti è eccessivo caldo nei mesi di giugno, 
luglio e agosto ne' quali, per uno statuto che vi è, non può 
essere citato alcuno a ragione in Napoli.</p>
<p>È questo regno reputato il primo del mondo per fertilità, 
considerata la quantità e la qualità delle cose che vi nascono. Di 
grani ne vengono in questa città, e ne vanno in Genova e in 
Toscana. Ha animali assai, ogni sorte di frutti, di mandorle, noci e 
anaci, de' quali ne vanno in Barberia ed Alessandria, e ne vengono 
in questa città in gran copia. Di zafferani ne manda per tutta 
Italia e Germania per più di cento mila scudi, e Roma suole 
ricevere dal regno gran parte del suo alimento. Di olio ne spedisce 
un milion d'oro in diverse parti, e sete a Genova, Lucca e Milano, e 
così bambage, lana, galla e comini. Tutti li fuoghi del regno tra 
città, terre, castelli, borghi e villaggi sono 2600 in circa. 
Quelli che hanno nome di città sono più di cento, ma da Capua, 
Gaeta, Otranto e Cosenza in fuora, sono tutte di cattive abitazioni, 
sporche e piene di gente, vile; ma si veggono in Napoli raccolte 
tutte le belle parti che potrìano adornare molte di loro, la quale 
abbonda di tutte le cose necessarie al vivere, ed è piena d'ogni 
sorte d'artefici e mercanti; ha eziandìo un deposito di 
trecentomila scudi per l'occorrenze della difesa del regno, de' 
quali tengono li deputati una chiave, e un'altra il vicerè. Vi è 
numero assai di gente da prender l'armi; tutti i tribunali di 
giustizia sono in essa; vi si vive religiosamente, e vi si trovano 
persone assai divote, specialmente le grandi, le quali fanno molte 
elemosine e altre opere piissime. Tuttavia è quello il peggior 
regno del mondo per uomini di cattiva vita, i quali pare che da 
natura nascano inclinati ad ogni tristizia. Sono molto audaci e 
dediti alla lussuria, e le donne quasi tutte meretrici. Fanno spese 
magnifiche nel vestire, ma stanno in casa vilissimamente. Sono 
ambiziosi e prosuntuosi, desiderosissimi di vendicarsi, adulatori 
grandissimi e loquacissimi, bugiardi, e par loro che l'osservar 
promessa sia paura, e di tutte le cose si burla questa mala e 
pessima generazione. Al governo delle cose familiari sì gli uomini 
come le donne bene attendono, e vagliono assai, e sono atti a' 
negozi per l'acuto ingegno che hanno. Si dilettano di lettere, e 
massimamente di poesia, e fanno professìone sopra ogni altra cosa 
dell'armi. Le donne sono di maniere assai graziose, ed esse e gli 
uomini di bella forma, e vivono comunemente fino a sessant' anni: la 
loro complessione è sanguigna e collerica. Tra tutti gli abitanti 
del regno, per la descrizione ultimamente fatta, si sono trovati 
essere due milioni cinquemila e trecento.</p>
<p>I luoghi dove Sua Maestà ordinariamente tiene presidj sono 
ventidue. Dalla parte di Roma è Gaeta, e all'incontro della Marca 
l'Aquila, tutte due assai forti per natura e per arte, fabbricate 
alla moderna con un castello per una. Vi è poi Capua, forte di sito 
e di muraglia. Costeggiando per la marina da mezzogiorno si trova 
Salerno di qualche considerazione, e fino in Calabria non v'è altro 
che l'Amantea, fortezza moderna assai buona, appresso la quale è 
Tropea. Si entra poi nel Faro di Messina, e sì trova Reggio, 
lasciando a man destra l'isola di Lipari, che è un castello per 
artificio di natura reputato il primo del mondo. Segue Cotrone, che 
è d'importanza. Taranto per il sito e per le mura è molto forte; 
Gallipoli è ancora buona fortezza, e Otranto più forte per 
industria che per natura. Si viene poi a Brindisi, luogo il più 
importante del regno per cagion del porto e sito, che con li due 
castelli è fortissimo. Appresso si trova Monopoli, assai forte di 
natura e con buona muraglia, e Polignano e Mola deboli castelli. 
Bari ne ha uno assai gagliardo; Bisignano è di poca importanza; 
Trani è ben fortificato, e Barletta è grande, e per molto 
artificio e per natura forte. Manfredonia è atta a difendersi, e ha 
un buon castello, ma Peschici, se ben ne ha tre, non è però ben 
fornito. Queste fortezze di Puglia sono di tanto più 
avvantaggiate dell'altre del regno, che male può il nemico 
accamparvi l'esercito per difetto dell'acque. Napoli poi, il cui 
circuito è ridotto al presente in cinque miglia, ha da una parte il 
monte con un castello nuovamente fatto, e dall'altra la pianura: la 
muraglia è grossa e ben fiancheggiata, e finita ch' ella sia, si fa 
giudizio che debba essere delle grandi e belle fortezze di 
cristianità. Non è esso regno, come faria bisogno, ben fornito di 
munizioni, e nella città di Napoli si tiene solo un mediocre 
granaro di vettovaglia, forse per la confidenza che tra tutto il 
regno non ne sia mancamento se non per stagione molto contraria.</p>
<p>Gli uomini d'arme del regno sono mille quattrocento, in gran parte 
gentiluomini, e tutti di bella e buona complessione di corpo, di 
cuor grande e d'intelligenza e valore. Hanno fatto prova nelle 
guerre di Piemonte, Toscana e Germania, e tutte le compagnie si 
trovano benissimo armate, e molto meglio fornite di cavalli, perchè 
vi sono delle razze assai, e ben tenute da' contadini e signori; e 
di quella del re, che è numerosissima di giumente, se ne 
prevagliono a conto delle loro paghe. Sono per lo più li cavalli 
napoletani di mediocre vita, non vaghi come li giannetti, ma più 
belli che li frisoni, forti e coraggiosi, ed usano di armarli in 
guerra di pettorale e frontale. I cavalleggeri sono ordinariamente 
duecento delle qualità predette; vi è poi una compagnia di cento 
gentiluomini, la metà italiani, e l'altra metà spagnuoli, chiamati 
li Continui, anticamente deputati a far la guardia al Re, e il 
pagamento di ciascuno è di centocinquanta ducati all'anno, e 
trentasei per le tasse.</p>
<p>Di gente a piedi si potriano fare ventimila fanti, ma faria bisogno 
trovare tutte le sorte d'arme per ciascuno, essendo loro vietato il 
tenerne, e se verso Sua Maestà fossero amorevoli, se ne potriano 
mettere tanti insieme, che le genti del Papa con quelle del re 
di Francia e un terzo appresso non sariano bastanti a fermare il 
piede in niuna parte di esso regno; e li fuorusciti e quelli che 
vanno fuori per elezione, che ve ne sono sempre tra due o tre mila, 
servendo chi il suo re, chi quello di Francia e altri, fanno 
riuscita di valorosi soldati. Del numero e qualità d'ogni nazione 
che ha al presente Sua Maestà nel regno, dagli avvisi del 
clarissimo Navagero ambasciadore, la Serenità Vostra ne può essere 
informata; ma quelli che ordinariamente ella tiene sono da tremila e 
cinquecento Spagnuoli, partiti nei luoghi forti che ho nominato.</p>
<p>Di galere ne tiene ordinariamente esso regno cinque, ma sino a 
venti si stima che ne potria fare, ma di qualità piuttosto 
inferiori che pari a quelle che ho detto di Sicilia.</p>
<p>Li capitani della gente d'arme sono il vicerè, i duchi di Termini 
e di Ariano, i principi di Sulmona e di Bisignano, il marchese della 
Valle siciliano, li signori Marc' Antonio e Cammillo Colonna, i 
conti di Santa Fiora e di Potenza, niuno de' quali ha più in 
condotta che cinquanta uomini d'arme, ne è alcuno che per 
l'ordinario personalmente serva: ma due soli sono stimati tra essa 
nazione capitani atti per esperienza grande a condur eserciti, il 
Castaldo e Cesare da Napoli, che servono nello stato di Milano.</p>
<p>L'entrate ordinarie di Sua Maestà si cavano da' fuochi, dogane, 
gabelle, dazi, e tratte di varie cose, le quali sono di ducati 
intorno a un milione, e li donativi ogni due e tre anni, ora di 
seicento, ora di ottocentomila ducati; ma delle 190 ordinarie ne 
ha già Sua Maestà impegnato per cinquecentomila ducati. </p>
<p>Le spese poi ordinarie si fanno nei salarj del vicerè, di tutti li 
ministri della giustizia, della milizia e d'altri ufficj, e in 
diversi provvisionati; le quali tutte ascendono alla somma di ducati 
cinquecentomila in circa, in modo che non gli resta che prevalersi 
delle entrate estraordinarie, le quali ancora vanno tutte in spese, 
dopo che sì frequentemente vien fuori l'armata turchesca, e ora 
senza comparazione devono esser maggiori per la presente guerra. Si 
trovano in esso regno cinque arcivescovadi, e forse da cento 
vescovadi, a diciotto de' quali il Re provvede, e agli altri il 
Pontefice, ma diversi di loro non hanno centocinquanta scudi per 
uno. Quelli di maggior rendita sono di quattromila in circa, come 
Napoli, Salerno, Capua e Cosenza.</p>
<p>De' signori temporali, i principi sono tredici, i quali hanno di 
rendita da sedici fino a quarantacinquemila ducati; li duchi sono 
ventiquattro, con rendita fino a ventiseimila ducati; i marchesi 
venticinque, con rendita da quattro fino a ottomila; li conti 
novanta, de' quali alcuni ne hanno duemila, alcuni mille, ed altri 
soli cinquecento ducati; e i baroni sono presso a ottocento; onde la 
entrata di tutti insieme può ascendere sino a un milione e mezzo 
d'oro; e quella delle terre franche è così picciola cosa, che non 
accade farne menzione alcuna.</p>
<p>Quanto all'animo de' sudditi verso Sua Maestà, si può dire che il 
maggior numero di essi abbiano lui e tutta la nazione Spagnuola in 
odio, parte come parenti di tanti fuorusciti, parte come quelli che 
si veggono privi di molti e diversi gradi ed utili, che per 
privilegio del regno dovevano esser dati loro e non a' Spagnuoli. Li 
ben disposti sono quelli che hanno avuto beni dei fuorusciti, e che 
per dubbio di perderli sostengono le parti di Sua Maestà Regia. Ma 
in generale quei popoli, che hanno l'umore non più inclinato 
a' Francesi che a' Spagnuoli, non l'amano per le tante e 
continue gravezze, che sono costretti a pagare, e per la loro 
naturale disposizione, che è di esser più desiderosi di novità 
che altri del mondo. L'obbligo poi de' signori è di servire con la 
persona quando il regno viene assaltato, ma alle volte hanno usato 
di pagare fino a centocinquantamila scudi tra tutti per non andare.</p>
<p>Manda Sua Maestà a quel governo persona di gran qualità e 
condizione con titolo di vicerè, luogotenente e capitan generale, e 
sette sono li ministri principali, che non vengono però da lei 
adoperati; il gran contestabile, il carico del quale saria degli 
uomini d'arme; il gran giustiziero, che doveria reggere il tribunale 
della gran corte della Vicaria; il gran siniscalco mastro di stalla; 
il gran camarlingo, al quale s'appartiene il governo dell'entrate 
del regno; il grand' almirante, generale da mare; il gran 
cancelliero, capo del consiglio generale, e il gran protonotario, 
capo del sacro consiglio: ma fa Sua Maestà tenere appresso il 
vicerè quattro consiglieri chiamati il consiglìo collaterale, al 
qual si danno le supplicazioni indirizzate al Vicerè, ed esso 
consiglio delega le cause agli altri tribunali, e regge la 
cancelleria. Vi è poi un consiglio che consiste in tredici dottori, 
de' quali il primo è presidente, che termina le liti civili e 
criminali appellate dalla Vicaria, e le sentenze dei quale non hanno 
appellazione.</p>
<p>Ve n'è anco un altro domandato la camera della Sommaria, dove di 
tutte le rendite del re si tien conto, e si giudicano le differenze 
e liti che hanno alcuna participazione con il fisco; nè da questo 
tribunale si dà altra appellazione, ma è conceduta a loro medesimi 
ufficiali la revisione. Di questo magistrato è capo un dottore, 
chiamato il luogotenente del gran cancelliero, e gli altri si 
chiamano presidenti, che sono sette, quattro dottori e tre pratici 
in materia di conti, che vengono posti da Sua Maestà in vita.</p>
<p>Seguita la gran corte della Vicaria, il capo della quale è 
chiamato reggente, e presso a lui sono sette giudici dottori, tre 
per conoscere le cause civili e quattro le criminali: e dalle 
sentenze loro è conceduta l'appellazione al consiglio dei tredici, 
ch' essi dimandano Sacro Consiglio. Vengono questi ufficiali eletti 
d'anno in anno dal vicerè, e da Sua Maestà li reggenti. Nelle 
regioni di esso regno, nelle quali pochi signori hanno giurisdizione 
di far sangue, si manda un governatore con due auditori; quello è 
dal vicerè di anno in anno eletto, e questi di due in due da Sua 
Maestà; ma essendo piccole, ne sono state congiunte due insieme. 
Dalle sentenze loro si ha ricorso alla Vicaria e ad altri tribunali 
della città gradualmente; e queste tutte furono instituzioni de' 
Francesi al tempo che loro regnavano; ma l'ordine dei reggenti è 
stato trovato dalli Spagnuoli.</p>
<p>Delle condizioni del vicerè, che è il duca d'Alva, poco dirò 
alla Serenità Vostra, perchè molto ella può averne inteso da che 
ei si trova in questi negozi e governi d'Italia. È della casa di 
Toledo, famiglia nobilissima, e duca di una terra che ha pochissimo 
territorio sotto di sè, e nella sua giurisdizione non potria fare 
quattrocento fanti da mandar fuori. Ha d'entrata come duca 
quattordicimila scudi, ma fino a quarantamila per denari investiti 
in Anversa e altrove, e si stima che abbia presso di sè buona somma 
di contanti. È d'età di cinquant' anni incirca, di persona grande 
e magra, di piccola testa, di complession collerica e adusta. Nelle 
guerre ha mostrato in tutte le occorrenze timidità grande, e così 
poca intelligenza, che l'Imperadore mai lontano dalla sua persona 
gli ha dato carico, se bene lo faceva nominare capitan generale. Non 
è uomo venale, ma ben avaro molto, e fa spesa più tosto di 
conte che di duca. Presume gran cose, ed è colmo d'ambizione e 
superbia, inclinato all'adulazione ed invido molto. Nel governo 
della casa conosce gli avvantaggi, e nelli negozi vale 
mediocremente. Nella corte non è amato, stimandolo molti di 
pochissimo cuore e prudenza, e gli fu già mandata una lettera senza 
nome con questa mansione: <hi rend="italic">Al Molto Illustre Signore il Signor Duca 
d'Alva, Capitan Generale dell'una e dell'altra Maestà in tempo di 
pace, e Maggiordomo Maggiore in tempo di guerra!</hi></p>
<p>Dello stato di Milano, potendo la Serenità Vostra esser pienamente 
informata e per la vicinità e per le lettere di quei fedelissimi e 
diligentissimi segretari, che hanno tenuto e tengono presso alli 
governatori, poche cose dirò.</p>
<p>Può esso stato essere di circuito dugentocinquanta miglia. Il 
territorio milanese è abbondante molto di grani e più di vini, il 
che in parte nasce dalla comodità dell'acque, senza le quali saria 
in molti luoghi sterile. Quello di Cremona è ottimamente coltivato, 
e produce grani, vini e animali a comodo dello stato e de' vicini. 
Del Lodigiano, Tortonese e Comasco si può quasi affermare il 
medesimo; ma di quel d'Alessandria assai più li grani si 
raccolgono, benchè non siano così buoni, e lasciando di parlare di 
quelle terre che restano nel Piemonte al duca di Savoia, andrò con-
siderando brevemente e solo le frontiere.</p>
<p>Novara, che è la prima verso i Francesi, ha baluardi che 
cominciano a rovinare, e non è atta a fortificarsì avendo il 
terreno come di sabbia, che non vi si può fare terrapieno, onde di 
necessità conviene esser guardata con gran quantità di 
gente. Alessandria ha il Tanaro che le passa per il mezzo, e non le 
può esser levato: ma dalla parte del borgo non è forte, e s'egli 
si perdesse, la terra non potria mantenersi: la città ha una 
cittadella senza fianchi, ma con buone fosse. </p>
<p>Tortona è situata al piè dell'Appennino, la metà lungo il dorso 
del monte, l'altra al basso, ond'ella non potria tanto esser 
fortificata che non si potesse in molti luoghi dei monte battere; ha 
però una piccola rocca assai forte. Pavia è lungo il Ticino, dalla 
qual banda viene ad essere fortissima e dall'altra molto bene 
fiancheggiata, e da un capo della città è edificato il castello, 
che da una parte ha il fiume, dall'altra la pianura, con buonì 
cavalieri, ma è stretto di piazza. Lodi è in una valle bassissima 
dell'Adda, ond' è quasi sempre d'acque pìena; ha fossa di gran 
salita, e qualche baluardo buono, ma non per tutto dove faria 
bisogno. Il suo castello è con buone muraglie e controscarpe, ma 
potrìa bene da una parte essere battuto. Como è forte verso Milano 
per il lago sopra il quale posto, ma li baluardi sono molto 
antichì. Cremona ha il Po che la fa forte, e fosse assai buone, ma 
è di muraglia assai debole, e non per tutto vi è terrapieno, e le 
case per la maggior parte sono congiunte con le mura. Il castello è 
in un sito forte, perchè il terreno di fuori in una delle parti lo 
cuopre quasi alla sommità, e dall'altra ha il fiume.</p>
<p>Quanto poi alla fortezza di Milano, circonda sei miglia e mezzo per 
di fuori, ed è di forma simile ad un pomo cotogno: li baluardi sono 
in triangolo e sotto ciascuno vi è una porta: ha muraglie alte e 
grosse con speroni spessi: la fossa è di quarantacinque braccia 
larga con terreno ghiarroso, e fontanelle da farla profonda molto; e 
molti affermano che se la necessità stringesse, ella potria in 
pochi giorni esser ridotta a difesa, quando tra il numeroso 
polo che ha fosse da ciascuno portato un poco di terreno. Il 
castello ha buoni baluardi, molto alti verso la terra, fossa 
profonda e controscarpa. Di dentro vi è un castel vecchio con un 
altra cinta, di modo che se uno ne fosse preso, l'altro non saria 
perduto, e, perchè esso non possa facilmente esser assediato, sono 
state aggiunte due gran tanaglie, le quali fanno effetto di 
trinciera di fuori, onde non si può accampare se non con gran 
spazio di terreno e con gran giro.</p>
<p>Si conservano buone quantità di munizioni in esso castello, in 
Pavia e in Alessandria, e di vettovaglie è anco meglio all'ordine 
lo stato, producendo, solo di grani, il vivere per un anno e mezzo.</p>
<p>Quanto alla gente a cavallo se ne potria fare gran numero, essendo 
molti li feudatarj e molti i ricchi; ma pochi se ne veggono, parte 
perchè il re ha dubbio della loro fede, parte per non essere 
inclinati alla guerra. Di armature ne hanno assai e bellissime, ma 
di bontà sono reputate inferiori a quelle che si fanno a Brescia. 
Gli uomini sono assai buoni, e di cavalli mediocremente forniti. In 
esso stato si potria, battendo il tamburo, fare ventimila fanti, e 
nella sola città di Milano seimila, ma questi poco utili; in 
Cremona altrettanti, ma soldati di cuore, intelligenza ed 
esperienza; in Pavia duemila assai buoni, e tra tutte le altre terre 
cinque o sei mila. Ma del vero numero della gente armata, cavalli 
leggieri e soldati a piedi, che ordinariamente stanno alla guardia 
di quelle frontiere, nulla si può affermare, così per i tanti varj 
accidenti occorsi in esso stato, come per i sospetti continui; onde 
può la Serenità Vostra al presente esser meglio di me 
informata. Di capitani non v'è uomo alcuno di considerazione, e di 
gente di poco carico non ne farò menzione; ma nella città di 
Cremona ve ne sono di miglior qualità e in buon numero, 
specialmente delle famiglie Treschi e Picinardi. Di quelli che non 
sono dello stato servono a Sua Maestà il Castaldo e Cesare da 
Napoli, della qualità de' quali, per esser loro già tant' anni 
stati capitani con carichi grandi e in tante fazioni, non fa bisogno 
che io parli, specialmente parte non essendo, parte non volendo loro 
essere adoperati se non in un certo modo, non trovandosi di grado 
nè di provvisione trattati di gran lunga come saria il loro 
desiderio.</p>
<p>Trae Sua Maestà d'entrata ordinaria dalli dazi del vino, formento 
e carne ducati trecentomila, e dall'estraordinario, quasi fatto 
ordinario, delle tasse sopra le teste, fuochi, macine, decime e 
annate, piu d'altrettanti un anno per l'altro: ma le spese che si 
fanno ordinarie nel governatore, consiglieri ed altri ministri, nel 
senato, capitano di giustizia ed altri capitani ed ufficiali, nel 
capitano generale, consiglieri della guerra, genti d'arme, leggiere, 
fanteria, fortificazioni, pensioni e obbligazioni fatte a diversi, 
non sono bastanti esse rendite con altrettante appresso.</p>
<p>Il clero è grande e ricco, e può avere in tutto d'entrata 
quattrocentomila scudi. Li vescovadi, oltre l'arcivescovado di 
Milano, sono sette, ma non molto ricchi, perchè non passano 
quattromila scudi; le abbazie sono poche, e poche l'entrate; ma i 
benefizi de' canonici sono molto ricchi. Fra le principali famiglie 
di signori sono i Visconti, che possono avere tra tutti 
cinquantamila scudi d'entrata, i Borromei quaraniamila, i Trivulzi 
altrettanti; e sono molti altri con titolo di conti e con entrata di 
due fino a diecimila scudi.</p>
<p>Li ministri pubblici e gli aderenti loro sono di animo assai ben 
disposti verso Sua Maestà, e favoriscono tutte le cose sue, 
essendo fatti partecipi degli onori ed utili; ma i signori e li 
cittadini per lo contrario sono di animo Francese, perchè di 
trecento carichi, che erano tra loro distribuiti dai duchi, non ne 
sono ora dieci, e il rimanente è dato da Sua Maestà a Spagnuoli e 
ad altri. Le gravezze poi che sono poste alienano la volontà loro e 
del popolo; onde per uno che ami il bene del suo re, se desiderano 
quello di Francia, e va Sua Maestà non solo ciò tenendo nascoso, 
ma facendo grazie a' malcontenti più che non soleva, e avendo già 
il duca d'Alva dimandato ai cittadini l'annata, come nuovo principe, 
Sua Maestà ne fece loro un libero dono, quando mandorno a narrare 
per un ambasciadore il poco potere che si trovavano.</p>
<p>Il governo di tutto lo stato consiste nel governatore, nel capitano 
generale e nel senato. In grado di senatori se ne trovano al 
presente forse trenta, ma di questi la metà solamente di continuo 
si adopra, e sono parte cavalieri, parte dottori, li quali nel 
palazzo del governatore ogni mattina si riducono e trattano in 
appellazione le cause di tutto lo stato, avendo quella maggiore 
autorità che dir si possa, e in assenza del governatore reggono 
tutte le cose, e con essi alle volte comunicano il governatore e il 
capitan generale, e sono reputati giusti giudici, e prudenti nel 
consiglio loro. Ha il governatore un consiglio segreto, nel quale 
entrano, oltre il generale, il presidente del senato, il gran 
cancelliere, il presidente della camera, talora il capitano di 
giustizia, e alcun altro per accidente, e secondo la volontà del 
governatore si riducono, il che avviene quasi ogni giorno. Il 
generale poi ha il suo consiglio di guerra, nel quale entrano il 
generale degli uomini d'arme, de' cavalli leggieri, della fanteria 
spagnuola, dell'italiana e dell'artiglieria, il mastro del campo, il 
commissario delle vettovaglie, il tesoriere dell'esercito e il 
segretario; li quali tutti, dall'ultimo in fuori, dicono il loro 
parere. Ma conoscendo Sua Maestà quanto debole consiglio 
fosse questo per la poca loro esperienza e valore, aggiunse al 
signor Giovan Battista Castaldo buona provvisione con altri favori, 
perchè si contentasse prestare il suo consiglio nell'occorrenze: ma 
stando esso Castaldo spesso indisposto, dal suo consiglio pochi 
frutti possono provenire.</p>
<p>Delle qualità del governatore, che è il cardinal di Trento, per 
essere notissimo, questo solo dirò, che mentre che io era nella 
corte si ragionava il re contentarsi molto per due cagioni di Sua 
Signoria Reverendissima; l'una, per aver saputo con maniere efficaci 
e amorevoli così bene accarezzar diversi, che ha tratto quella 
maggior somma di danari estraordinarj che si potesse credere, ed 
accresciute l'entrate ordinarie; l'altra, che molti già inclinati 
alle cose di Francia sono stati ridotti a sperar onori ed utili da 
Sua Maestà Cattolica, la quale ho inteso alle volte dolersi che 
esso cardinale abbia troppo dell'interessato e pigli autorità 
maggiore che non gli converria, e che faccia troppo pubblica 
professione d'odiare la nazione Spagnuola, e gli vien apposto ancora 
di essere occulto inimico del marchese di Pescara, amato da Sua 
Maestà Cattolica tanto che poco più potria essere.</p>
<p>Del qual marchese non posso dir cosa alcuna alla Serenità Vostra, 
ch' ella meglio di me non la sappia, avenda avuti sì spessi avvisi 
de' suoi andamenti e progressi nella presente guerra; ma in somma 
vien detto che imita il marchese suo padre, non in quelle gran parti 
ch' egli aveva, ma nelle men lodevoli. È accusato di esser misero, 
e far solo, quelle spese che, può minori intorno la persona 
sua, e di non tener presso di sè capitani di prudenza e valore, e 
di aver lasciato di tener la tavola ordinaria come già faceva. È 
ben vero che non ha più di dodici mila scudi da spendere, che il 
padre suo tutte l'altre entrate impegnò per 300 mila scudi. È 
però da tutti generalmente lodato di essere arrischiato e valoroso 
assai della persona sua, e di tanta fede nelle cose di Sua Maestà 
quanta potesse aver un fedelissimo Spagnuolo, per il che è avvenuto 
principalmente che ella mandasse al duca d'Alva di lasciarlo in 
luogo suo.</p>
<p>L'armata di Sua Maestà è di 64 galere: trenta sono le sue 
proprie; quattordici sono quelle di Spagna, proprie anch' esse della 
Maestà Sua; quattro già poco tempo della Religione di San Giacomo; 
due di Don Garzia di Toledo, e una di Don Sanchez di Loria capitano 
di quelle; quattro che le paga il regno di Sicilia, e quattro altre 
pure da quel regno stipendiate da Sua Maestà, due delle quali sono 
del marchese di Terranuova, e l'altre due di Don Berlinghieri 
Requescens. Tutte da quattro in fuori, che due sono quadriremi e due 
bastarde, vogano venticinque banchi; non sono fabbricate nè ben 
armate a gran giunta di quelle della Serenità Vostra: galeoni nè 
barche armate nè fuste non ha al presente Sua Maestà, nè li 
particolari. Le ciurme di essa armata, che sono al numero di 8.500 
persone, la metà in circa è d'infedeli, l'altra di cristiani. Di 
quelli la maggior parte è di Mori e Turchi; di questi, Genovesi, 
Milanesi, Siciliani, Catalani, Valenziani, Tedeschi d'Austria, 
Stiria e Carintia, Boemi, Moravi, Ungheri, Schiavoni, Fiamminghi e 
Provenzali, che toccano la paga; e questo per mancamento di schiavi, 
che già molto tempo non ne hanno potuto prendere; e tra tutti 
i galeotti quelli di Spagna sono stimati i più forti e robusti.</p>
<p>Quasi tutta la marinarezza di tutte le galere è di Genovesi, 
uomini diligenti ed intendenti, che, come è noto, in cento miglia 
di riviera altro mestiero non fa quella gente che navigare, e sopra 
le loro particolari galere tengono ordinariamente pochissimo numero 
di scapoli, e in niuna è questo nome, nè si fa l'effetto di 
sopraccomito; ma quelli che sono padroni di sei o sette, tengono il 
capo de' provvisionati, i quali capi chiamano capitani, che in 
alcun' altra cosa non s'impediscono che in comandare a' soldati, ed 
essi vanno per tutto vedendo e provvedendo a quelle cose che faria 
ogni sopraccomito.</p>
<p>Sei sono li stendardi che si levano in essa armata: del principe 
Doria, che è generale di tutte; del signor Antonio Doria per essere 
padrone di sette; di don Sanchez di Loria capitano delle cinque di 
Napoli con le due di don Garzia; di don Giovanni figliuolo di don 
Bernardino di Mendoza, capitano delle quattordici di Spagna; di don 
Berlinghieri Requescens capitano delle galere di Sicilia e di quelle 
della Religione di San Giacomo. Il pagamento è di seimila scudi 
l'anno per una, che somma scudi trecentosessantamila in tutto.</p>
<p>L'ordinario di quelle del principe Doria è di stare a Genova; 
quelle del signor don Antonio a Napoli con quelle di esso regno e di 
don Garzia; quelle del marchese di Terranuova e del Cicala e di don 
Berlinghieri, insieme con quelle di Sicilia, stanno alla guardia di 
essa isola: e quelle di don Giovanni di Mendoza e della Religione di 
San Giacomo in Spagna. Quando occorre per rispetto dell'armata del
Turco o di quella del re di Francia, o per causa de' Mori, o 
per far passar genti o denari di Spagna in Italia, secondo gli 
ordini mandati dal re, si uniscono tutte o parte insieme, da quelle 
di San Giacomo in fuori, che non sono atte a navigare lontano dalle 
marine, e che sono in obbligo di stare alla cura di esse.</p>
<p>Potria Sua Maestà accrescere il numero di queste galere fino a 
cento, tra le offerte fatte da' Genovesi e quelle de' sudditi suoi, 
che ognuno per l'utile che ne trae vorria armare; e le fu ricordato 
istantemente a farlo, e trarre il pagamento dal diminuire le spese 
delle genti d'arme e della fanteria Spagnuola, che è nelli regni di 
Napoli e Sicilia, e ne' luoghi d'Africa, mostrando in quanta maggior 
sicurtà stariano tutti li luoghi di mare della Maestà Sua, e come 
leveria la speranza al Turco di mandar sì spesso armata a suoi 
danni, e quella di Francia non ardiria di allargarsi da Provenza; 
ponderandole appresso un signore napoletano, che siccome al presente 
ella ha da star in timore della Serenità Vostra per le cose di 
Puglia e di esso regno, così accettando il ricordo verria a star 
più sicura, che ordinariamente non fa, di questo serenissimo stato. 
Ma Sua Maestà, parte per l'accidente occorso della presente guerra, 
non ha accettato il ricordo avendole fatto bisogno accrescere le 
genti nel regno, parte perchè si trova molto discontenta di non 
potersi prevalere di quest' armata, come si è veduto in occasioni 
importantissime, perchè ha il capo si può dire morto, essendo il 
principe Doria di novant' anni, e tuttavia vuole tenere il 
luogo di generale, e aver per suo luogotenente il signor Marc' 
Antonio del Carretto, ora chiamato Doria, mentre li altri generali, 
che si reputano pari ad esso signor Marc' Antonio, non vogliono 
navigare, ma tengonvi i figliuoli ed altri capitani, che quasi tutti 
vengono a essere di poco valore; e tutti poi insieme si dilettano 
della mercanzia, talchè quando passano d'un regno all'altro ne 
portano tante mercanzie, che paiono galere di mercanti. Per il 
capitolo che hanno il principe e il signor Antonio Doria di non 
esser obbligati di tenere determinato numero di scapoli, avviene che 
loro non ne tengono, per risparmiare, più che dieci o quindici, e 
fuggono le occasioni di ritrovarsi nelle fazioni; e dalla perdita 
delle occasioni sono nati tanti danni e tante vergogne, come nella 
corte pubblicamente si disse; tra le quali viene ricordata la ver-
gogna al tempo che l'Imperadore pigliò Tunisi, che riuscì a 
Barbarossa di fuggire, il quale con quattordici galere osò 
affrontarne ventisei del principe Doria, che era andato alla bocca 
del porto perchè egli non potesse uscire; ma le sue galere non 
vollero combattere per non avere scapoli: e da cinque in sei anni in 
qua diversi accidenti sono incontrati di questa sorte. Lascierò di 
dire molti altri particolari, come che di ciurme ne ha Sua Maestà 
gran carestia, e che l'armata in sè patisce assai per tanta 
varietà di nazioni e di schiavi, onde non si vedono nascere quegli 
effetti utili ed onorevoli a Sua Maestà, ch' ella potria aspettare 
da tanto numero di galere; il che nasce principalmente dal non dar 
esecuzione all'armare più galere, come gli è ricordato. Ed ho 
sentito a' principali signori arditamente dire, che Sua Maestà 
dovrebbe tramutare il governo delle galere da Genovesi in quello di 
suoi vassalli, perchè a questi può ella comandare e tagliar loro 
la testa, e quelli minacciano sempre che se lei non vuole serviranno 
Francia; dal quale esempio si può vedere che la virtù disunita ha 
poca forza.</p>
<p>I Paesi Bassi posseduti da Sua Maestà sono tredici cioè: 
tre signorie, Frisia, Overyssel e Malines; quattro duchee, Brabante, 
Gheldria, Limburgo e Lucemburgo; e sei contadi, Fiandra, Henaut, 
Artois, Namur, Olanda e Zelanda; che tutti congiunti insieme vengono 
a circondare da ottocento miglia incirca. Delle cinque parti, l'una 
può esser di monti, il restante di piani e valli e molti boschi. Li 
fiumi navigabili sono cinque, e assai rivi, fonti, stagni e laghi; 
pochi i luoghi paludosi, essendone stati asciutti molti e ridotti a 
cultura: l'aere è grosso e quasi sempre pieno di nuvoli, e per le 
spesse mutazioni de' venti si ha freddo e caldo in un giorno 
medesimo più volte.</p>
<p>La Fiandra per sè stessa è abbondante di varie cose ma vino non 
produce: nascono più biade in Artois che in tutto il restante de' 
detti paesi, e di esse ne ha bisogno grande l'Olanda, che prende il 
suo nutrimento da Osterland, ma di butirri e formaggi rende 
ottocentomila scudi l'anno.</p>
<p>La Frisia abbonda di buonissimi grani e vini, e ha buona razza di 
cavalli, de' quali ne sono per tutto, e solo in Utrecht, dove si 
fanno quattro fiere l'anno, se ne vendono oltre cinquemila. Li fiumi 
sono pieni di pesci, e la natura di quei paesi è tale, che come si 
fa un fosso pare che vi nascano.</p>
<p>In niun luogo sono miniere, eccettochè appresso Liegi alcune di 
ferro. Ha grandissimo bisogno d'allumi per la grandìssima quantità 
di panni che si lavorano, e vi vengono condotti d'Italia e Spagna. 
Le terre, comparando le grandi con le mediocri e piccole, sono al 
numero di centoquaranta: in gran parte le grandi hanno da sei fino a 
venticinqueinila fuochi, le mediocri da tre fino a cinquemila, e le 
piccole da trecento fino a duemila; e si fa giudizio che in tutto le 
anime siano da tre milioni in circa. Le case d'esse terre non hanno 
nè comodo compartimento, nè bella architettura, e per la maggior 
parte sono di legname e di terra, ma i palazzi pubblici sono 
di pietre, e grandi assai ed apparenti; le chiese ben ordinate ed 
ornate, le piazze e strade grandi e larghe con molte e bellissime 
fontane, ma mal selciate e non ben tenute di nettezza. Per causa de' 
mari e de' molti fiumi hanno quelle provincie tutte le cose che alla 
vita bisognano, ma viene da' forestieri detto ritrovarvisi 
grandissimi freddi con poche legne, grandissima sete con pochi vini, 
e con poco guadagno grandissime spese.</p>
<p>Sono i Paesi Bassi pieni d'uomini che esercitano tutte le arti 
necessarie, e la maggiore è quella del tessere, che dall'Olanda 
solo escono ogni anno tele per ottocentomila scudi, e quasi 
altrettanto di tappezzerie, che si fanno in varj luoghi; e di panni 
di ogni sorte se ne trae per somma molto maggiore, essendo in 
quantità, come è noto, grandissima. Dal traffico di mercerie 
minute, che vanno in Spagna e all'Indie, vengono a trarne più di 
trecentomila scudi; più che ogni altra nazione vagliono per 
dipingere paesi ed animali; e alla musica par che siano nati, nella 
quale si trovano compositori eccellenti. Nella chirurgia vagliono 
assai, ma nella medicina molto poco, perchè non usano andare in 
pratica i giovani medici con i vecchi: sono però gran conoscitori 
de' semplici, ma non intendenti della lor virtù, nè di farli 
comporre insieme.</p>
<p>In diversi luoghi si trovano assai mercanti, ma perchè Anversa è 
stimata comunemente la maggior piazza del mondo, dirò insomma che 
tanta è la copia e la varietà di cose necessarie, utili, comode e 
onorevoli, che in essa vanno ed escono per terra e per mare, che 
maggiore oggidì non va in terra del mondo; e ogni giorno si ode 
esser conclusi grandissimi mercati, e fatti molti cambi ed incette; 
e dei denari, che si usano dare ad interesse ad un anno, 
difficilmente si può credere quanta sia la somma, affermandosi che 
passa quaranta milioni d'oro l'anno quello che in contanti si 
rivolge.</p>
<p>Solevano esser le terre già pochi anni ricette nel pubblico, 
ma ora la maggior parte non ha le entrate pari alle spese, sì per i 
denari d'aiuti estraordinarj dati all'Imperadore, sì per avere di 
esse rendite prestato chi maggiore e chi minor somma alla stessa 
Maestà, la quale gliele ha nei suoi bisogni impegnate e non più 
riscosse.</p>
<p>Si veggono in esse terre moltissime persone atte a portar le armi, 
ma del numero e qualità loro dirò poi considerando tutta la 
milizia insieme.</p>
<p>Nel governo poca è la diversità tra loro, da quelli di Artois in 
fuori, che ritengono gl'instituti antichi di città franche, come 
già una gran parte soleva essere.</p>
<p>Quanto all'udire i divini ufficj, non si vede divozione maggiore in 
altra gente; fanno molte elemosine, e processioni quasi ogni 
domenica nelle lor chiese, e hanno molte scuole, e ogni casa usa di 
tener altari. Tuttavia vi si trova gran quantità di luterani e 
anabattisti; la Gheldria n'è specialmente infettata; nella 
Brabanzia ne sono molti, e soprattutto in Anversa, ma più ne hanno 
l'Olanda e l'Artois, e per tal peccato son condotti ad abnegare, o 
vogliam dire abiurare: della qual pena per la ritrattazione non 
vengono liberati, ma ella è commutata nel tagliar lor la testa. Ed 
è cosa notabile questa, che sebbene la frigidità del clima faccia 
quella gente timida, tuttavia essendo condannati per delitti a 
morte, benchè infame, ad essa ne vanno audacemente.</p>
<p>Nel mangiare non eccedono molto, ma nel bere s'imbriacano ogni 
giorno, e le donne in molti luoghi poco meno degli uomini; i quali 
il tempo che loro avanza dagli ordinarj affari, stanno in balli, 
suoni e canti, e le donne in molti luoghi similmente, e sono quasi 
tutte meretrici per la smisurata cupidità del denaro; e 
questo è anco degli uomini il vizio principale, onde nel far usure 
da ogni banda e di ogni vil cosa, sono, non solo sempre intenti, ma 
molto avveduti e sagaci. Vestono di gran lunga più riccamente di 
qualsivoglia popolo oltramontano, ma non nobilmente, e gli abiti 
delle donne sono modestissimi. Usano cucinare in una sola volta 
tutto quello di che hanno a nutrirsi tutta una settimana, che sono 
cibi di così poca spesa, che poco più poveramente si potria 
vivere. All'incontro non è alcuno sì povero, che non abbia la casa 
ben fornita delle masserizie necessarie, attendendo però sempre in 
ogni cosa più al risparmio che all'ornamento che dia spesa. La 
nettezza delle case loro è grandissima. Non si vergognano di 
ricevere spesso cortesie senza pensare di ricambiarle; e siccome per 
amorevolezza non si muovono, così in cosa dove paja loro aver 
ragione, sì subitamente si commuovono, e sì lungamente durano 
nella collera, che difficilmente possono esser acquietati. Vanno 
dissimulando quello che si trovano avere: son faceti, e non si 
guardano, per indurre a ridere, dal dir cose disoneste alla presenza 
di figliuole non maritate. Non si vede generalmente in essi timor 
d'infamia, perchè molti, puniti per giustizia di triste opere 
commesse, sono amichevolmente tenuti in compagnia, e da' giovani 
sono tolte vecchie per moglie ancora che siano state meretrici, 
purchè diano loro denari. Gli uomini nelle case e per le strade 
hanno per costume di trattenersi con le donne d'altri, e anco senza 
rispetto baciarle, e le figliuole da marito vanno fuori di casa sole 
senza chieder licenza nè a padre nè a madre, se ben è vero che 
generalmente si dice che tra loro si riducono per conversazione.</p>
<p>Le faccende delle mercanzie con varj altri negozj e la cura 
familiare, per l'imbriachezza degli uomini, sono disposte ad 
arbitrio delle donne; talmentechè si può dire con biasimo loro che 
le donne abbino in sè il governo, o che quelli che governano 
siano da esse comandati. Li putti sono di aspetto e di abito belli, 
ma di costumi vili. La gente di Zelanda è più vana assai che la 
portoghese, ed è pari quasi di cupidità a quella della Carinzia; 
ma quelli di Henaut sono stimati, di miglior intelletto che gli 
altri. In Lovania, metropoli della Brabanzia, è lo Studio di tutti 
quelli paesi, non celebre per ordine nè per letture, ma per esservi 
alle volte per sino a cinquemila scolari. Le genti, eccettuando 
quelle di Olanda e Frisia, che sono di corpo grande e grosso, per la 
più parte non eccedono molto nè in grandezza nè in piccolezza; le 
donne però sono quasi tutte di piccola statura e scarne, di carne 
bianchissima e di aspetto assai allegro e piacevole; ma quelle di 
Gheldria e Frisia paiono di razza salvatica. Vivono comunemente fino 
a cinquant' anni; e grande è il numero degli ammalati di doglie di 
fianchi e gotta, di che è cagione l'intemperanza, l'aere cattivo, e 
l'acque in tutto il paese salmastre. La plebe è povera e misera, ma 
la gente alquanto superiore è ricca di mercanzie e di denari più 
che forse altra che sia in ponente e sotto la tramontana.</p>
<p>Sono detti paesi facili da molte parti ad esser assaliti e per 
terra e per mare, ma dalla parte di Francia, d'Inghilterra e di 
Cleves, vi sono per tutto frontiere e luoghi forti assai. In Fiandra 
io trovai assai forte Gand, Lilla e Tournai con ottimi castelli: in 
Brabanzia, Anversa, circondata da buone e nuove muraglie, e con otto 
baluardi molto gagliardi e grossi; patisce però delle opposizioni; 
in Namur, la terra del medesimo nome è luogo di molta importanza, e 
così Charleroi e Filippeville nuovamente fatte; in Artois, Arras è 
di muraglie e baluardi forte: in Henaut sono Landrecies e Cambrai, 
che è fortezza rara per il castello che fece l'Imperadore a 
cavaliere della città, e può offendere da ogni parte l'esercito 
nemico che si volesse accampare e finita la fortificazione, sarà la 
più bella di quelle parti in Lucemburgo sono otto luoghi forti 
assai, oltre quello del proprio nome: in Limburgo non ve n'è 
alcuno: in Gheldria diversi: in Olanda due solamente di 
considerazione !n Zelanda, Middelburg, che ha forti muraglie con un 
canale capace di grosse navi, e in Frisia cinque. Ma avendo riguardo 
a quelle che vengono in considerazione in questa guerra col re di 
Francia, diciannove sono le piazze di frontiera, cominciando da 
Lucemburgo sino a Neuport; e tra queste le principali verso la 
Piccardia sono: Hesdiu, Terroana, Tournai e Cambrai; e per dir 
insomma di tutte, si possono giudicare forti per i siti, ma sono 
fortificate all'antica e racconciate alla moderna.</p>
<p>Si trovano verso la Piccardia alcuni luoghi sotterranei fatti da' 
popoli per conservare le genti, gli animali e molte robe a tempo di 
scorrerie; le quali sono di gesso e tufo assai grandi, con camere e 
stalle che vanno più di due picche sotto, con le porte di molt' 
artificio in volta. Hanno secretamente, vicino a' piedi d'arbori o a 
gran sassi, diversi spiracoli, al qual segreto sono eletti alcuni 
de' principali tra loro, e costretti con giuramento a non dir mai 
nè anche alli figliuoli dove siano, perchè avvenne che uno fatto 
prigione, per salvar la vita, fece ciò palese, onde i Francesi 
otturorno gli spiracoli, dal che nacque la morte delle genti e degli 
animali.</p>
<p>Di munizioni n'ha Sua Maestà in buona quantità in Malines, e le 
frontiere ne sono convenientemente fornite, ma di vettovaglie ella 
non fa deposito alcuno. Dicesi che avanti questa guerra averia il 
paese potuto nodrire un esercito di quarantamila fanti e diecimila 
cavalli, ma ora per essere in gran parte desolato, appena se ne può 
avere a sufficenza, e come le stagioni sono contrarie e che tardano 
a venire le flotte, oltremodo si patisce. Diverse terre usano 
di comprare quella quantità di biade che possono, e le conservano 
per vendere a'popoli nel tempo dei maggiori bisogni.</p>
<p>Si può servire Sua Maestà da' detti paesi di sei fino a settemila 
cavalli, ma la descrizione ordinaria è di tremila, e ogni compagnia 
è di cinquecento uomini d'arme, a' quali sono aggiunti dugento 
arcieri, che vengono ad essere in tutto settecentocinquanta, li 
quali hanno nome di Borgognoni, benchè siano di varie nazioni; la 
qual mistura vien fatta per migliorar la gente d'arme, che per il 
vero ella patisce opposizione assai per la qualità degli uomini e 
capi, che nè per natura, nè per arte, nè per esperienza, nè per 
l'armar loro, si possono chiamare buoni soldati, da alcuni 
gentiluomini in fuori, che sono sparsi nelle compagnie. Li cavalli 
sono grandi e grossi, ma non hanno lena da durare una gran carica. 
Sono esse compagnie pagate da quelli stati, e la paga di ciascuno è 
di cinque scudi al mese. Di gente a piedi se ne potriano fare fino a 
trentamila, ma nè anche un terzo possono esser chiamati soldati, e 
da loro medesimi è stato ad alcune occasioni detto, che 
l'Imperadore ha pur voluto far credere che siano, ma che la 
professione loro non è se non d'artefici e mercanti. All'incontro 
Massimiliano Imperadore usava chiamarli le mie daghette di piombo, e 
nel vero non sono nè robusti, nè gagliardi, nè pazienti alla 
fame, alla sete e alle fatiche; e quando si trovano alquanto 
inferiori a' nemici non si possono astringere a combattere dando 
segno di gran timidità, ma quando sono superiori è cosa assai 
difficile che furiosamente non urtino. Potria Sua Maestà per ogni 
suo bisogno apparecchiare armata grande per il gran numero di navi e 
barche che vi sono, che tra l'isole di Olanda e Zelanda ne sono 
forse cinquecento, e gli uomini ammaestrati e valorosi per li 
grandi e pericolosi viaggi che fanno.</p>
<p>Di capitani non ve n'ha alcuno che sia segnalato, non solo come 
generale d'un esercito, ma come conduttore d'una buona banda di 
cavalli e fanti, come si è in questa guerra conosciuto; tuttavia se 
ne serve Sua Maestà perchè non vorriano comportare che i gradi 
fossero dati ad altri. Il principe d'Oranges, che è stato generale, 
è giovine d'anni ventitrè: dà però segni buoni della sua 
riuscita. Il signor di Brenicurt è tenuto il primo tra loro per 
intelligenza e cuore, ma si lascia soffocare la virtù dal vino. Li 
altri capi, oltre il duca di Savoia e i sopradetti, sono il duca 
d'Araschot, e li conti d'Egmont, d'Orne, di Bossa e di Mega.</p>
<p>Le rendite ordinarie di Sua Maestà nei Paesi Bassi ascendono al 
presente ad un milione e centocinquantamila scudi, e le 
straordinarie, che non passavano sei in settecento mila scudi, ora, 
un anno per l'altro, sono un milione, anzi dicono essi Fiamminghi 
che dal 1551 in qua elle sono state un milione e 
dugentomila scudi l'anno, e da loro è stato mostrato un conto che 
in poco più di cinque anni vengono ad avere contribuito 
d'estraordinario quasi otto milioni d'oro, e tutto il peso viene 
portato si può dire dalla Fiandra, Brabanzia, Olanda e Zelanda, 
perchè l'altre regioni, parte non possono per cagion delle guerre, 
essendo luoghi di frontiera, parte non vogliono contribuire, come la 
Frisia. Le entrate ordinarie sono tratte da' beni patrimoniali, che 
già solevano possedere li signori di quei paesi, li quali 
consistono in case, possessioni, pascoli, boschi, molini da vento e 
censi che pagano diversi signori e terre feudatarie (che già 
solevano pagare trenta ed ora centotrentamila scudi), da 
confiscazioni di beni, da accordi che usano di fare li ministri di 
giustizia, da uffizj che sogliono dare a diversi, da dazj sopra cose 
di viveri e mercanzie, da passaggi di strade e fiumi, da pescagioni, 
da zecche e dai sigilli delle espedizioni che si fanno dalli 
consigli di Brabanzia, Malines, Olanda, Utrecht ed altri; e se Sua 
Maestà vuol alienare alcuna o parte di queste entrate, le conviene 
avere il consentimento di tutti gli stati. Per le estraordinarie li 
proprj deputati, ed altri che contribuiscono, consultano da che cose 
si devano trarre; e a quest' effetto s'impone o sulli affitti delle 
case, o mezzo ducato per camino, o alcuna volta in ragione dei 
salari de' servidori e delle masserizie, e cose simili, che hanno 
fatto mormorare tutti quei popoli.</p>
<p>Le spese che fa ivi Sua Maestà sono simili all'altre che io ho 
detto nelli altri paesi, che trapassano le ordinarie rendite. Nè 
voglio qui lasciar di dire, che così queste come quelle d'ogn' 
altro stato sono per la maggior parte impegnate, e il rimanente 
viene speso in cose tanto ordinarie e necessarie, che la Maestà Sua 
non può prevalersi se non dell'estraordinario, e viene fatto conto 
che in sette o otto annì di pace ella si verria a liberare dalli 
interessi, che sono in Spagna a quattordici per cento, e in altre 
parti anco più, che io in Anversa ho veduto Sua Maestà consentire 
a pagare fino a ventiquattro, dandole i mercanti la metà ovvero un 
terzo di roba, nella quale stava l'interesse; e nel regno di Napoli 
alle volte ha perduto l'Imperadore quaranta e più per cento per 
voler fare assegnamento sui denari de' donativi.</p>
<p>Fra tutti questi stati non sono più che cinque vescovi, i quali 
hanno sotto le loro diocesi diverse terre sì grandi, che ognuna 
meriteria un vescovado, come Anversa, Brusselles, Bruges, Gand e 
simili; ma vi sono abbazie assai di gran ricchezze, che taluna ha 
12,000 scudi e più d'entrata: e tutte le predette rendite insieme 
passano 400,000 scudi.</p>
<p>Li signori temporali sono ventidue; uno principe, che è quello 
d'Oranges; un duca, che è quello d'Araschot; un marchese di Bergen, 
e gli altri quasi tutti sono conti, del quali il principale è 
quello Egmont. L'entrate di tutti sono intorno 
quattrocentocinquantamila scudi, ma chi l'ha impegnate tutte e chi 
gran parte: la maggiore è quella del principe d'Oranges, che è di 
ottantamila scudi. Dicono che se potessero aver il re a star, sempre 
tra loro senza ministri Spagnuoli, saria Sua Maestà sommamente 
amata per esser conforme a molti loro costumi, ma non le portano 
affezione principalmente perchè ella vive ed opera secondo quello 
che è consigliata da' Spagnuoli, sebbene tutte le cose di quegli 
stati sono da loro medesimi eseguite; onde avviene che per la 
similitudine che hanno coi Francesi, essendo della Gallia Belgica, 
sono reputati d'animo inclinati a loro, e vien detto che molti de' 
principali per diversi modi fanno sapere tutti li secreti agli amici 
e parenti sudditi del re di Francia: e l'anno passato, che Sua 
Maestà, come si divulgò, voleva punir quelli che erano stati 
cagione che li popoli della Brabanzia non vollero accettare 
l'imposizione, dissero che troveriano chi li difenderia: e in tanto 
non si lasciorno mettere sotto i piedi, onde il re con destro modo 
lasciò di proseguire la dimanda.</p>
<p>Quelli della Frisia, alle rinunzie che fece I'Imperadore, non 
vollero mandare commissarj a giurare per loro signore Sua Maestà 
Regia, pretendendo dopo la morte della Maestà Cesarea tornare sotto 
l'Imperio. Sua Maestà Regia, che molto bene conosce la natura ed 
inclinazione loro, favendo vista di non se ne avvedere, fece che il 
duca di Savoia dimandasse, come governatore, a quelli stati di poter 
tenere alle frontiere per loro conservazione, durante la guerra, 
quattromila cavalli d'Alemagna, e altri tremila Alemanni a piedi, e 
tremila fanti Spagnuoli (sebben ciò era più tosto a fine di 
raffrenare e gastigare detti popoli quando pensassero recalcitrare); 
ma fu la loro risposta, che Sua Eccellenza facesse un'elezione della 
gente che fosse migliore nel loro paese, che non mancheriano di 
soddisfare quanto era stato da lei dimandato, ma che non volevano 
dare l'alimento proprio a' forestieri. Verso l'Imperadore sono 
stati disposti assai più per essere egli di quella nazione, per le, 
dimostrazioni aperte che faceva d'amar loro e non li Spagnuoli, per 
tenere gran numero di Fiamminghi nella sua corte, per il grande suo 
valore ed autorità, e per gli effetti fatti in gastigare quelli di 
Gand: ben è vero che le città di Utrecht e di Cambrai portano odio 
all'una e all'altra Maestà per esser loro stato levato il 
temporale.</p>
<p>Il Contado di Borgogna è di lunghezza miglia 90 e di larghezza 
60: confina da levante co' Svizzeri, da ponente colla Duchea (di 
Borgogna) tenuta dal re di Francia, da mezzodì con la Savoia, e da 
tramontana con Lorena e con parte della Germania alta. Delle cose 
necessarie al vivere e al nodrimento degli uomini ed animali è 
fertile al pari di qualsivoglia parte di Francia. Ha buone terre, 
castelli e villaggi, e la metropoli è Dola (<hi rend="italic">Dole</hi>), la quale ha 
vittuaglie assai, ed è fornita di artefici; e in Besanzone vi sono 
mercanti molti, che fanno quei gran cambi che è noto. Hanno esse 
terre entrate mediocri e genti in quantità da portar l'armi. Le 
cose della giustizia non sono bene amministrate per le passioni de' 
giudici, divisi in due fazioni. Nella relgione vivono come fanno i 
Francesi, e cosi si può dire in tutti li loro costumi; ma, come 
vien detto, sono uomini tutti pieni d'inganno, ed a' Francesi in 
questo contratj, che vogliono mantenere in quella contrada il re 
Filippo: e le frontiere di esso stato non sono altro che la loro 
volontà con lo interesse de' Svizzeri, avendo questi con Sua 
Maestà Regia confermati i patti che avevano con l'Imperadore della 
comune difesa; che altrimenti il re Filippo verria, si può dire, in 
due giorni a far la perdita di quello stato, conciossiacchè 
non vi si potriano fare più di cinque o sei mila fanti e sei o 
settecento cavalli. Di parte de' quali Sua Maestà alle volte si 
prevale, ma non così delle rendite, le quali, senza che io vada 
facendo menzione di che e d'onde siano tratte, si dicono ascendere a 
centomila scudi, che tutti si spendono per la conservazione di essa 
contea, dando il re pensioni a diversi di quelli baroni, li quali 
sono in sì mediocre fortuna, che non ve n'è alcuno che passi 
quattro o cinquemila scudi d'entrata. Nella predetta città di Dola 
sta il governatore col consiglio di quattordici senatori, al quale 
hanno appellazione l'altre terre; e questa contea è ora come li 
Paesi Bassi dipendente dal duca di Savoia, comunemente chiamandosi 
ella l'alta, ed i paesi della Fiandra la bassa Borgogna.</p>
<p>Al governo dell'una e dell'altra mise Sua Maestà il duca di 
Savoia, facendo una gran riformazione di tutte le cose, e ponendo 
quattro consiglieri appresso di Sua Eccellenza, li quali si riducono 
nel palazzo del re, dove ancora lei stanzia, e dove si tratta di 
stato, di guerra, di denari e di giustizia. Nel consiglio di stato 
entrano alcuni principali cavalieri dell'ordine e Monsignor d'Arras, 
e in quello della guerra tutti i cavalieri e i governatori d'ogni 
paese quando vengono alla corte. In quello delli denari, parte delli 
medesimi e parte altri delle loro condizioni, tre de' quali sono 
commissari e uno tesoriere generale. Nel consiglio poi di giustizia 
entrano alcuni dottori con un presidente, e giudicano in 
appellazione le cause della Brabanzia. Per cadauno delli altri 
stati, elegge Sua Maestà con titolo di governatore uno dei primi 
signori del paese, dove è sempre ancora un consiglio che giudica le 
cause in appellazione de' giudici delle terre, e le sentenze di 
detti consigli, da Henaut, Lucemburgo e Brabanzia in fuori, si 
devolvono in appellazione al gran consiglio di Malines, il 
qual'è stato ora riformato e costituito in numero di dieci giudici. 
Viene spesso ricordato a Sua Maestà di provvedere alli disordini 
che sono nell'amministrazione della giustizia, e a restringere e 
regolare il numero di quelli che vivono del trattare le cose 
litigiose, perchè passano gli anni prima che si possa veder il fine 
delle cause.</p>
<p>Quelli che si adoprano al servigio della casa, camera e stalla di 
Sua Eccellenza sono ora dugento incirca, li quali la servono di 
quella maniera che ho detto esser servito il re, e pochi sono di 
quella prudenza, valore e bontà ch' ella averia di bisogno per 
rimedio della travagliata fortuna sua e per il maneggio sì grande 
che ha, ed a tali tempi. È Sua Eccellenza d'età di ventotto anni 
in circa, di aspetto virile, di picciola statura, ma ben formato, di 
complessione sanguigna e collerica. È malinconico per gli accidenti 
contrarj, ne' quali si dimostra di animo assai forte, ed attende 
troppo spesso agli amori e ai piaceri delle donne, della caccia e 
della palla, lo che viene da' suoi attribuito che necessariamente 
sia fatto, perchè altramente saria soffocato dai malinconici umori. 
Tiene onorata tavola e sta magnificamente; per natura e per abito è 
altiero, parla poco, dice cose buone, è accorto e sagace molto, e 
tiene chiusi i suoi pensieri, e ha fama di tenere così quelli che 
gli sono detti segretamente. Fa Sua Eccellenza grandissime fatiche 
in scriver di sua mano, e parla le lingue italiana, spagnuola, 
francese e latina. La cagione del suo aver mandato presso la 
Serenità Vostra un ambasciadore, è per la speranza ch' ella ha che 
possa nascere tale accidente che sia di necessità mettere un duca 
in Milano, e che dall'autorità, prudenza e bontà della Serenità 
Vostra, le possa succedere questo beneficio di esser collocato in 
quello stato; e sempre ha parlato meco con quella singolar 
riverenza, che alla Serenità Vostra si conviene. Intende Sua 
Eccellenza e discorre assai bene delle cose della guerra più pei 
carichi avuti dall'Imperadore in quelli stati ed in Germania, che 
per studio ch' ella abbia fatto; ha però dimostrato nelle occasioni 
piuttosto cuore che prudenza, e della sua persona è atto a far 
quello che faria ogni privato fante o cavaliero, e si diletta ancora 
dell'arte della pittura e scultura. Tra quello che resta a Sua 
Eccellenza dell'entrate del Piemonte nella valle d'Aosta e nel 
contado di Nizza, e le provvisioni e stipendj che ha dal re, con li 
doni che pel grado di governatore gli sono fatti, ella ha al 
presente ogni anno centomila scudi, li quali tutti spende: onde tra 
per queste utilità e per quelle che Sua Eccellenza spera di poter 
ritrarre dal re, com' ella medesima a me ha avuto a dire, per la 
conformità che in molte cose hanno insieme, si deve per ragione 
credere che abbia a correre ogni fortuna con Sua Maestà, che le fa 
al presente ogni sorte di carezze ed onore. E fu notato per una cosa 
rara, nell'andar che fece Sua Eccellenza ad incontrare Sua Maestà 
l'altra volta ch' ella venne d'Inghilterra, che smontata a piedi per 
farle riverenza, smontasse ancora il re da cavallo per abbracciarla.</p>
<p>Resta ora che io narri in che grado d'amore o d'odio si ritrovi 
oggi il re Filippo con i principi di Cristianità, ed infedeli, che 
più parlare della disposizione dell'animo suo verso i congiunti 
suoi di sangue, o di loro verso la Maestà Sua, non è necessario, 
avendo ponderato le cose principali quando andai considerando come 
l'Imperadore li amava ed era da loro amato, e specialmente dalli re 
de' Romani e di Boemia; e nè anche mi allargherò in dire di che 
volontà siano li principi e terre franche verso di lei, perchè 
mentre che vive Sua Maestà Cesarea si ha da tener per fermo che 
abbiano da stare nei termini medesimi gli affetti verso l'una e 
l'altra Maestà.</p>
<p>Tra Sua Maestà e la serenissima regina d'Inghilterra stimo 
di poter dire assolutamente che vi sia sommo amore per la 
congiunzione del matrimonio, e per esser lei zia del marito, e 
perchè ha conformità di religione e di natura, oltre il comun 
utile della dignità e sicurtà loro: e se non fosse che la regina 
ha sempre l'animo pieno di paura e di timore, quella perchè da' 
consiglieri suoi quasi di continuo le vien detto che, se niente 
d'autorità dà al re d'ingerirsi nel governo subentreranno li 
ministri spagnuoli onde ella ed essi verranno ad essere esclusi 
dall'autorità e quello perchè i popoli, vedendo ch' ella facesse a 
Sua Maestà Cattolica più favori di quelli ch' ella fa, potriano 
sollevarsi: se queste cose, dico, non fossero, ella pienamente 
compiaceria al desiderio della Maestà Sua: e già l'ha accomodata 
più volte di denari, e fattole favore di genti, e anderà insomma 
sino a quell'ultimo termine, oltre il quale passando, saria 
d'infinito travaglio e pericolo alla dignità, vita e regno suo. </p>
<p>Delle quali cose avendo già poco tempo fa fatta relazione il 
clarissimo messer Giovanni Michieli alla Serenità Vostra e alle 
Signorie Vostre Eccellentissime, lascierò stare di più parlare in 
tale materia.</p>
<p>La regina vedova, la figliuola, il consiglio e il popolo di Scozia, 
si può affermare che siano infiammati ad ogni male contro Sua 
Maestà Cattolica, non solo per quel natural odio che è tra l'uno e 
l'altro regno, ma per trovarsi ora re d'Inghilterra quello che è 
anco re di Spagna, tanto emulo e nemico di quello di Francia, del 
quale essa regina di Scozia è, nata vassalla e parente, ed ha da 
esser suocera del suo primogenito, sì come è Pubblica fama che 
il Delfino piglierà per moglie la figliuola di essa regina, 
la quale con Sua Maestà Cristianissima ha lega così stretta, che 
si chiama amica degli amici e nemica degl'inimici suoi.</p>
<p>Qual sia l'odio fra esso re di Spagna e quello di Francia può più 
tosto essere da ciascuno compreso per gli effetti, che da me 
dichiarato con parole: tuttavia dirò che la prima occasione pare 
essere al presente l'emulazione che è tra l'una e l'altra Maestà, 
volendo la Cristianissima stare nell'antico suo concetto di essere 
assolutamente il primo re di Cristianità, e la Cattolica non gli 
volendo cedere, pretendendo che le corone aggiunte a quelle di 
Castiglia, dopo che contro di lei fu fatta la definizione in Roma, 
vengano non solo a farla pari, ma, come loro Spagnuoli dicono, 
superiore a quella di Francia; la quale dal canto suo si duole che 
sottoscrivendosi essa le Roy, quella di Spagna artificiosamente 
facesse <hi rend="italic">io el Rey</hi>; aggiungendo che la cagione del nuovo odio 
nasce, perchè avendo fatto tregua per cinque anni insieme, il re di 
Francia, innanzi la conclusione di essa, abbia segretamente fermata 
la lega col Pontefice, dalla quale procede la presente guerra, e che 
sotto nome di dar presidj a Sua Santità, ma con oggetto del suo 
utile, l'abbia voluta rompere, e che fino all'Indie abbia mandato 
navi per occupare alcun luogo ed impedire la navigazione, eccitando 
il Turco non solo a muovere Dragut con l'armata in Africa, ma che lo 
mandi ad occuparle l'animo e le forze in queste parti d'Italia. Odia 
poi Sua Maestà Cattolica il re di Francia per averle questo tolti 
tanti luoghi di frontiera in Piemonte, che sebbene erano del duca di 
Savoia, li teneva per proprj, e tenga il Monferrato, che faceva 
frontiera allo stato di Milano, ed occupi Montalcino, e a' Genovesi 
la Corsica, che a Sua Maestà Cattolica è di tanta importanza, e 
gli abbia prese tante frontiere nei Paesi Bassi, e tante navi a' 
suoi vassalli in quei mari, movendo diversi nel regno d'Inghilterra 
a sollevarsi, e il re di Danimarca con sì grand' armata ad andare a 
quell'isola, e sia stato cagione che il conte Palatino elettore 
cerchi d'inimicarle la Germania, non contento delle leghe già fatte 
in passato col duca Maurizio e col marchese Alberto, dal che si 
causò la fuga di Sua Maestà Cesarea da Inspruch, e che le facesse 
anco questo disonore d'intitolarsi protettore dell'Imperio. Pretende 
poi che Sua Maestà Cristianissima le tenga la duchea di Borgogna, e 
manchi di pagarle come a re d'Inghilterra, che s'intitola anche di 
Francia, il feudo che quella corona si obbligò già di dare a 
quella d'Inghilterra. Ma il re Cristianissimo ha considerazione alle 
tante guerre fatte dall'Imperadore al re Francesco suo padre, alla 
prigionia di lui, e al non avere Sua Maestà Cesarea alla morte di 
esso portato corruccio, e al giuramento che fece in Roma alla 
presenza di papa Clemente di voler entrare con potente esercito 
nelle viscere della Francia, e distruggere, potendo, quella corona. 
Ha poi tutto il cuor suo intento all'acquisto dello stato di Milano 
e del regno di Napoli, per le pretensioni che dice avervi, e per le 
promesse che di esso stato di Milano aveva fatto l'Imperadore al re 
Francesco; onde gli fu carissima l'occasione di difender il 
Pontefice, scusandosì che facesse da suo ambasciadore protestare di 
rompere le tregue se Sua Maestà Cattolica non faceva ritirare il 
duca d'Alva, parendole di far questa guerra giustamente. Si lamenta 
ancora che le abbia alienato il duca di Parma, e fomenti quello di 
Fiorenza, tanto da Sua Maestà Cristianissima odiato, e tenga Genova 
quasi a sua devozione, che già fu suddita alla corona di Francia; e 
di più si lamenta che l'Imperadore facesse renunziare al re 
Francesco le appellazioni della Fiandra, che andavano a Parigi, 
dicendo che non lo poteva fare nè in pregiudizio della 
corona, nè come prigione, e che tenga Navarra a monsignor di 
Vandomo; onde non è credibil cosa che possano farsi amici, ma è 
più credibile che l'odio debba andare di uno in un altro a' molti 
loro successori dell'una e dell'altra parte.</p>
<p>L'odio poi sì grande che è tra il Pontefice e l'Imperadore e re 
Filippo, non ha origine dalli accidenti nati da poi che la Santità 
Sua è nel papato; ma la prima cagione, per quanto affermano quelli 
della corte di Sua Maestà Cattolica, fu quando esso Pontefice, già 
quattro anni, ritornò d'Inghilterra nunzio, e si fermò in Fiandra 
nella corte di Sua Maestà Cesarea, richiedendo di poterla servire 
in alcun carico, e a questo fine la seguì in Spagna, dove passarono 
molti mesi che non fu adoprato, come specialmente desiderava nelle 
cose di Napoli; onde perduta ogni speranza di poter vedere effetto 
di questo suo disegno, se ne partì, attribuendo ciò ad odio che 
Sua Maestà Cesarea portasse alla persona e famiglia sua. Dopo si è 
doluta Sua Santità, ch' avendo avuto l'arcivescovado di Napoli da 
Paolo III, Sua Maestà Cesarea per gran tempo le proibisse 
l'entrata, e che in Augusta al cardinale di Fano, allora nunzio, 
dicesse cose in suo disonore, che peggiori d'un suo pari non 
potevano esser udite e dette, a fine che esso nunzio le riferisse al 
cavalier Caraffa, ora cardinal nepote, che come soldato serviva 
l'Imperadore. Il quale anco essendosi creduto ingiuriato da uno 
spagnuolo, che gli contrastò la taglia di un prigione fatto nella 
guerra di Sassonia, avendo mandato ad esso un cartello, si dovè 
fuggir dalla corte per tema di non esser impiccato, secondo che 
dispone la legge di Sua Maestà Cesarea in tal materia: ma dal 
cardinale di Trento, per ordine di Sua Maestà, fu fatto prendere e 
tenere molti mesi prigione. D'altri parenti poi della Santità Sua, 
per quanto ella ha detto, alcuni sono stati da Sua Maestà 
come ribelli tenuti in esilio, e alcuni fatti morire per li minimi 
sospetti: ma quello che più ha alterato l'animo di Sua Santità 
sono state le commissioni date dall'Imperadore a' suoi ambasciadori 
in Roma, che mai non lasciassero riuscir pontefice alcun cittadino 
grande di Napoli e Milano, e che in particolare l'una e l'altra 
Maestà scrivessero di pugno più volte ad essi ambasciadori, che 
facessero ogni opera possibile perchè ogni altro fosse pontefice 
che la Santità Sua; onde gli sdegni si sono convertiti in immortal 
odio. Le cagioni poi di quello che le Maestà Loro portano a Sua 
Santità, sono, perchè ella come cardinale sempre si contrappose a 
quello che era più da loro bramato, ed a grandissimo sdegno si 
mossero, poco prima che Sua Santità fosse eletta al sommo grado, 
perchè andando un cavaliere gerosolimitano a pigliare la 
sottoscrizione allora da Sua Signoria Illustrissima, come fratello 
della nuova Compagnia del Gesù, nella quale erano entrati il papa 
Giulio e molti cardinali, ella volle sottoscriversi il Cardinale 
Teatino sopra il luogo dove doveva sottoscriversi il re Filippo; ed 
avendo esso cavaliere detto che quello non era il suo luogo, rispose 
Sua Signoria Illustrissima ch' gli era il suo proprio, che se i 
cardinali sono equiparati alli re, egli essendo il decano, e per 
ciò superiore a tutti li cardinali, doveva conseguentemente esser 
superiore alli re ancora, e specialmente al re Filippo, non per anco 
di alcuna corona incoronato. Si dogliono poi le Maestà Loro, che 
parte per quest' odio, e parte per cupidità di aggrandire la casa 
sua, abbia Sua Santità fatto una lega segreta col re di Francia, e 
dette tante vituperose parole contro l'Imperadore, minacciando 
di volerlo deponere, ed abbia imprigionati, tormentati, scacciati di 
Roma, e tolta la roba e gli stati a diversi dipendenti e ministri 
delle Maestà Loro. Ma lasciando da parte quello che si può dire 
della volontà di Sua Santità, pare che non sì tosto sia per 
cessare la guerra, perchè oltre l'odio che ha poste profonde radici 
negli animi delle parti, teme la casa Caraffa, dopo la morte di Sua 
Santità, di non potere senza l'aiuto del re di Francia sostentarsi, 
rispetto al gran numero ed alla qualità dei nemici che averà, 
essendo state da essa offese le case Colonna, Cesarina, Bagno, 
Rovere, Farnese, Gonzaga, Medici, Savelli, Santafiore ed altre, 
ognuna delle quali, non che tutte insieme, saria possente a dar 
travagli infiniti ad essi Caraffi; ed essendo tutte queste famiglie 
anticamente dipendenti dall'Imperadore e re di Spagna, non vorranno 
esse Maestà contrapporsi, anzi comporteranno che facciano le loro 
vendette; onde, umanamente parlando, non cesserà il Pontefice dalla 
guerra se non per qualche maggiore necessità che possa 
intervenirgli, o per discordia che nasca col re di Francia. Ma 
quanto al re di Spagna, credo che sia desiderosissimo della pace, 
sì perchè Sua Maestà non ha natura di far guerra, sì perchè ha 
necesità di pace, e perchè so che le pare troppo strana cosa 
questa guerra che si ha con la Chiesa; e come mi disse il signor Ruy 
Gomez, non si mancherà a tal fine di usare supplicazioni umili a 
Sua Santità, mandandole il duca d'Alva con la coreggia al collo per 
pacificarla.</p>
<p>È facil cosa a comprendere qual sia la mente delle Maestà Loro 
contro il Duca di Ferrara, essendo Sua Eccellenza entrata in 
questa lega, ed avendo nella guerra fatto, e facendo quello che è 
noto; li quali effetti vengono dai Spagnuoli giudicati essere 
proceduti non solo per la natural sua inclinazione a Francia, e per 
gli utili e onori che da quella parte gli sono venuti e possono 
venire, stando in speranza che per tal merito Sua Maestà 
Cristianissima debba fare il fratello pontefice, un figliuolo 
cardinale, e all'altro dare il generalato, ma per desiderio di far 
acquisto d'alcuna cosa; e sì grande è l'odio che tutti li ministri 
di Sua Maestà Cattolica portano ad esso duca, che non può esser
maggiore, chiamandolo ingrato dei beneficj ricevuti dall'Imperadore 
per il favore di Modena e di Reggio. Pare all'incontro a Sua 
Eccellenza di aver cagione di odiare le Maestà Loro, e specialmente 
la Regia, per la dichiarazione fatta che Fiorenza le debba 
precedere, e che il signor don Francesco suo fratello sia stato 
maltrattato nell'onore e nel pagamento, e il cardinale per cagione 
delle Loro Maestà non abbia potuto ascendere al papato: onde 
considerate tutte queste cose, e che il principe sia d'animo 
francese, non so come possa avvenire che si riconciglino, perchè 
non vi è anco mezzo di matrimonio, conciossiachè innanzi la guerra
essendo stato parlato dal segretario di Sua Eccellenza al signor Ruy 
Gomez, ed a Sua Maestà scritto dal cardinale di Trento, che il duca 
desiderava d'apparentarsi seco, e che il principe suo figliuolo 
prendesse per moglie la sorella del re, gli fu risposto che essa non 
voleva maritarsi; e se ne ridevano gli Spagnuoli che Sua Eccellenza 
pensasse che gli potesse riuscire un così fatto disegno. Della casa 
d'Este mostrano inclinazione alle cose di Sua Maestà il signor don 
Luigi, figliuolo dell'Eccellenza Sua, che volle fuggire, ed un 
altro don Francesco suo parente.</p>
<p>Al duca d'Urbino non portava Sua Maestà Cattolica, al partir mio 
dalla corte, nè amore nè odio, per quello che dai ministri della 
corte si poteva comprendere; questo per non aver ricevuto alcun' 
offesa, e quello per non esser mai stata ben sicura dell'animo suo 
nè di quello del cardinale, per diversi segni veduti. È esso 
cardinale suddito della Maestà Sua per la duchea di Sora, che è 
nel regno di Napoli; onde credono quelli della corte che quelle 
volte che Sua Signoria Reverendissima, s'è congiunta con la fazione 
imperiale nell'elezione dei pontefici, sia stata più tenuta dal 
rispetto che da ben disposta mente.</p>
<p>Rispetto a quei Senesi, che sono ridotti in Montalcino, si può 
conoscere aperto l'odio dell'una e dell'altra parte, essendo quelli 
non solo aderenti al re di Francia, ma tanto nemici al nome 
dell'Imperadore e re di Spagna, quanto già gli furono devoti; 
conciossiacchè fossero i primi che introdussero Spagnuoli l'ultima 
volta in Italia. Onde essi Senesi confessano che per questo, oltre 
gli altri loro peccati, Iddio abbia voluto far cadere sopra di loro 
tanti e così gran flagelli.</p>
<p>Il duca di Fiorenza ha dall'Imperadore uon solo ricevuta la 
dignità, nella quale si trova, ma il sostegno di essa, della vita e 
dello stato, e l'accrescimento della riputazione per essergli in 
assai cose stato favorevole; e il Re ha definita a vantaggio di esso 
duca la quistione della precedenza con Ferrara. Ha Sua Eccellenza 
all'incontro sprezzato le pratiche di Francia, fomentato la fazione 
di Sua Maestà Cesarea nella creazione dei pontefici, dati 
avvisi continuamente per corrieri a posta di tutte le cose 
d'importanza, nelle quali, senza aspettar di essere ricercata, si è 
interposta per servizio dell'una e dell'altra Maestà, avendo 
servito più volte di gran somme alla Cesarea nel tempo delle guerre 
contro Protestanti, e mandato genti alla rotta di Ceresola, alla 
rivoluzione di Napoli, al sostenimento delle cose di Genova in tempo 
del conte del Fresco, e ultimamente all'assedio di Siena fatte le 
cose che sono note. Tuttavia innanzi il partir mio dalla corte 
compresi, per le parole de' principali ministri, l'animo di Sua 
Maestà essere molto alterato contro il duca, procedendo esso, dopo 
la partita dell'Imperadore, a negoziar di maniera, che pareva che di 
pari trattasse seco le cose, e che non solo facesse il neutrale, ma 
si lasciasse intendere che acconceria le cose sue con Francia se non 
s'andava facendo quello ch' ei ricordava, e specialmente che non 
fosse più sollecitato a restituir Piombino, o gli fosse dato Siena. 
E sommamente dispiacque a Sua Maestà e a tutta la corte, che 
l'ambasciadore di esso duca andasse alla visitazione di quello di 
Francia, e che essendo avvertito che non faceva bene, avesse 
risposto avere avuto questa speciale commissione da Sua Eccellenza, 
perchè essendo principe libero non voleva che il mondo si desse a 
erodere che fosse ridotto in servitù di Sua Maestà Cattolica. Onde 
il confessore di Sua Maestà ad un cavaliero, che le ricordava in 
quanti servizj si era il duca adoperato per l'una e l'altra Maestà, 
disse tutto turbato che non aveva fatto cosa, della quale egli non 
avesse ricevuto benefizio grande, come era Piombino e Siena; che se 
per l'uno prestò denari, aveva ancora goduto molte entrate ed 
assicurato lo stato suo; e se per l'altra ne aveva speso molti, 
possedeva anco molte terre di esso stato, ed aveva le cose sue 
proprie difese.</p>
<p>Tra li consiglieri di Sua Maestà, don Antonio di Toledo e 
don Giovanni di Manrique sono quelli che sempre parlano in favore 
delle cose di Sua Eccellenza, e il signor Ruy Gomez con prudenza e 
destrezza va temperando le cose; e se ben tiene in speranza il duca 
di aver a conseguire quello che ragionevolmente può sperare, 
gagliardamente risponde a' suoi ambasciadori, mostrando risentimento 
del modo di scrivere di Sua Eccellenza alla Maestà Sua, e di 
biasimare sì forte, come fa, le operazioni de' ministri di essa. 
Trovasi esso duca avere i suoi luoghi forti e bene presidiati, 
un'entrata di quasi trecentomila scudi, e dieci milioni d'oro in 
contanti; e quello che è di più momento, è uomo di valor grande 
nei negozj e di una vera intelligenza di tutto quello che sa e può 
fare il re, e sta sempre con la squadra in mano misurando quello che 
gli torna meglio; e sebbene vuol esser ossequente a Sua Maestà, 
vuol però Sua Eccellenza esser lei quella che misuri l'ossequio.</p>
<p>Genova è camera dell'Impero, ed avendo mandato pochi anni sono 
all'Imperadore per dimandare che il doge suo potesse secondo quella 
dignità vestire l'abito ducale, fu ciò da Sua Maestà conceduto, 
ma volle la rinnovazione dell'obbligo con esso Impero. Ha mostrato e 
mostra tuttavia essa repubblica di Genova di desiderare la 
conservazione del re Filippo in molti modi; tien lega difensiva con 
Sua Maestà, ha speso assai denari nella guerra di Corsica contro 
Francesi, rifiutò l'ambasciadore di Sua Maestà Cristianissima, e 
tiene quello dell'Imperadore e del figliuolo accarezzandolo ed 
onorandolo molto. Sono poi da due legami tenuti stretti; uno del 
principe Doria e del signor Antonio ed altri, che con tante galere 
servono a Sua Maestà, che se anche alcuni attualmente non la 
servono, hanno però i loro stipendj, come gli Spinoli ed altri; 
l'altro, che tutte le ricchezze di detti Genovesi sono sparse in 
tutti li regni e stati di Sua Maestà, ne' quali ella dà loro le 
assegnazioni de' denari ch' ella piglia da loro a cambio, che 
al mio partire fu fatto conto che avanzavano sei milioni e 
ottocentomila scudi; di modo che sebbene diversi sono di animo 
francese, e da Sua Maestà Cristianissima ricevono stipendj, come i 
Fieschi, i Fregosi ed altri, e il popolo con più facilità e manco 
interesse possa trarre il formento da Provenza, che dai luoghi del 
re di Spagna; nientedimanco è da credere che quella repubblica non 
possa farsi dipendente da quella di Francia se non per forza d'armi, 
come avvenne al tempo del re Lodovico, che per discordia tra la 
nobiltà ed il popolo si fecero tutti sudditi di Sua Maestà 
Cristianissima. Li popolari odiano la nazione spagnuola quanto si 
possa dire, e la cosa è in questo termine che essi non vedono che 
Francia, come quelli che hanno facoltà non vedono che Spagna, senza 
che alcuno risguardi al benefizio pubblico. Che se quelli che io ho 
conosciuto, e che stanno nei luoghi di Sua Maestà Cattolica 
avessero carità di patria, e a vantaggio di essa adoprassero quel 
nobile intelletto che hanno, e la prudenza acquistata con 
l'esperienza, sariano non solo bastardi a sollevare la patria loro 
dalli presenti mali, e da quelli che le soprastanno, ma ad 
accrescerla di molti beni.</p>
<p>Dopo la restituzione fatta dal re al duca di Parma della città di 
Piacenza, pochi sono che ardiscano affermare che da parte di Sua 
Maestà gli sia anco stata resa l'affizione, e da quella di Sua 
Eccellenza l'osservanza e l'amore; conciossiachè essendo stato al 
tempo mio la duchessa nella corte con un troppo rispetto, e in un 
certo modo con timidità, quasi come conscia di poca confidenza, da 
questo e dall'avere il re voluto per ostaggio il figliuolo 
sotto nome di mandarlo a stare col principe di Spagna, hanno alcuni 
fatto conjettura che sia vera la voce che si sparse d'una 
capitolazione segreta, che tra termine di due anni sia obbligato 
esso duca di proponere a Sua Maestà di ritornarle Piacenza e 
pigliare in ricompensa lo stato dell'Aquila; nella quale credenza 
molti si sono confermati, perchè l'Anguissola e altri congiurati, 
che uccisero il padre di esso duca, avendo fatti i lamenti maggiori 
che si possano udire col signor Ruy Gomez, che il re li lasciasse 
sudditi di chi avevano tanto offeso, con manifesto pericolo della 
vita, senza aver considerazione alli meriti che avevano d'aver dato 
a Sua Maestà sì importante città, furono consolati con ben 
certificarli che vederiano in conclusione succeder cosa della quale 
rimarriano ben contenti. E quando è stato fatto qualche segno che 
vi sia questa capitolazione con alcuni principali ministri e col 
signor Girolamo da Coreggio, che trattò il tutto, non l'hanno 
negata, ma detto non sapere che altra non ve ne sia.</p>
<p>Della casa Gonzaga, nella quale si ritrovano da venti in circa, non 
si può parlare assolutamente che tutti o dalla corona di Francia o 
da quella di Spagna dipendano. Ha il duca Guglielmo dal re Filippo 
dipendenza per essere stato onorato del grado di duca il padre suo 
essendo marchese, e perchè è feudatario dell'Impero, pei mali 
obblighi e per altre cause ha avuto sempre nome di esser imperiale, 
e così la marchesana di Monferrato, madre di Sua Eccellenza, la 
quale non è solo feudataria dell'Impero, ma per li favori di Sua 
Maestà Cesarea ebbe quel marchesato contro i potenti avversarj che 
lo pretendevano, avendola fatta abile come se fosse stata maschio e 
vero erede di esso marchesato. Il cardinale suo zio ha mostrato e 
mostra di essere d'animo imperiale, se ben da' Spagnuoli le 
sue dimostrazioni non sono state stimate se non finte, come dirò 
poi; e questa sua disposizione verso le cose del re Filippo può 
nascere, parte per avere ottomila scudi d'entrata di beni di chiesa 
in Spagna, e parte per favorire le cose del nipote, della cognata, e 
di don Ferrante sito fratello, onde avviene che frequentemente manda 
avvisi e consigli di i tutte le cose, che possono essere a proposito 
di Sua Maestà.</p>
<p>Del signor don Ferrante si può dire che sempre sia per essere 
dipendente del re di Spagna, perchè l'entrata sua di più di 
quarantamila scudi è nel regno di Napoli in varj luoghi, e 
specialmente in Ariano, dove è duca, e n' è ancora di più di 
centomila creditore; e dicono gli Spagnuoli essergli molto bene 
avvenuto che di cavaliere di spada e cappa, che era, si sia fatto 
ricchissimo. Uno de' figliuoli suoi serve Sua Maestà per gentiluomo 
della bocca, e un altro è paggio del principe di Spagna, e tutte le 
sue speranze interamente pendono dal seguire questa fortuna, ha poi 
avuto molti gradi dall'Imperadore, di paggio che andò a servire la 
Maestà Sua, dalla quale è stato tanto amato quanto non pare 
credibile; e sebbene si vide levare il governo dello stato di Milano 
per le accuse che da sì potenti avversarj gli furon fatte, 
nientedimeno udì anco quella onorata sentenza della sua 
assoluzione, e intese don Giovanni di Luna con gli altri colpevoli 
essere condannati, e l'Imperadore gli fece mercede assai, e gettò 
lacrime quando gli diede licenza di ritornare in Italia. Ora che è 
andato alla corte di Sua Maestà Cattolica, la servirà come' 
ha fatto la Cesarea, spogliandosi d'ogni altro affetto; nella quale 
affezione s'internò tanto a tempo che serviva l'Imperadore, che 
molti Italiani l'odiavano, come Genovesi e Senesi, quali di lui 
dicevano parole disoneste molto per aver consigliato a far il 
castello in Genova, e quello in Siena che allora non riuscì.</p>
<p>Il signor Vespasiano Gonzaga, che fu figliuolo di Rodomonte, è 
ancora lui interessato col re di Spagna, avendo quattordicimila 
scudi d'entrata nel regno di Napoli, e ritrovandosi ora generale 
della fanteria italiana sotto il duca d'Alva. Altri di essa casa 
servono Sua Maestà, che non sono da farne considerazione.</p>
<p>Di quelli che portano affezione al re di Francia, si può dir prima 
che sia il fratello di esso duca, stando appresso Sua Maestà 
Cristianissima, e da lei ricevendo favori grandi; ma se, per 
avventura, del duca, che è debolissimo, succedesse la morte, egli 
saria costretto a mostrarsi con misura inclinato a Sua Maestà 
Cristianissima per non incorrere ad essere privato del feudo.</p>
<p>La marchesana di Monferrato sua madre, per aver ottenuto l'entrate 
del suo stato, che è ora in mano del re di Francia, sapendo che 
pìù per tal mezzo può sperare di recuperarlo che per quello dei 
re di Spagna, se non ha mutato animo sinora, potria avvenire che lo 
cambiasse, nascendo quest' affezione dall'utile; e sebbene 
dall'ambasciatore del duca fu detto a Sua Maestà Cattolica che ella 
per ciò non restava d'esserle divotissima, nientedimeno, per quello 
che Ruy Gomez e Don Giovanni di Manrique mostrorno, tal risoluzione 
sommamente dispiacque a Sua Maestà, ma al Cardinale fu di questo 
fatto subito attribuita la colpa, reputandolo tutti della 
corte d'animo francese, e dicendo che dall'Imperadore è stato 
sempre tenuto per tale fino da giovine quando la Maestà Sua 
s'incoronò a Bologna; e messer Endimio segretario di Sua Signoria 
Reverendissima, già più favorito di tutti gli altri della sua 
corte, disse all'Imperadore essersi partito dal servizio di esso 
cardinale, conoscendo chiaro che era di animo tutto francese, e 
congiunto con sonima benevolenza col duca di Ferrara; e il signor 
Lodovico, fratello del duca, che sta in corte di Francia, segue in 
questa, come fa in tutte l'altre cose, la sua volontà. Con tutti 
questi interessi e passioni, fanno però per lo più professione 
quelli della casa Gonzaga d'essere Italiani di vera volontà, e i 
ministri del duca che ho praticato dipingono per tale specialmente 
l'animo di Sua Eccellenza, adducendo tra l'altre ragioni, che 
essendo dal signor Ruy Gomez proposto all'ambasciatore suo che 
volentieri Sua Maestà Cattolica gli averia dato per moglie una 
nipote figliuola della duchessa di Lorena, scrisse il duca ad esso 
ambasciatore che non solo facesse sapere che non era per maritarsi 
ancora, ma ch' egli dovesse troncare ogni ragionamento in tal 
materia. E a questo proposito esso ambasciadore mi disse, e in 
conformità il Cavriano presidente del Consiglio, che di qua a cent' 
anni resteria la memoria degl'interessi grandi che ha provato la 
casa di Sua Eccellenza per il matrimonio del duca morto nella 
figliuola del re de' Romani, avendo bisognato pagare i denari della 
contraddote a Sua Maestà; e mi dissero apertamente, che essendo 
stato proposto di dare un'altra figliuola al presente duca, Sua 
Eccellenza s'aveva lasciato intendere non poter pensare per la 
debolezza della sua complessione ed età giovanile al matrinionio; e 
con destro modo fu l'occasione di pigliare il grado di 
cavaliero del Tosone, del quale da' ministri di Sua Maestà gli fu 
data intenzione. Si dolse poi l'ambasciatore suo, e da sè stesso e 
per ordini venuti da Sua Eccellenza, che non fosse stato invitato 
come gli altri ambasciatori all'esequie della regina madre 
dell'Imperadore, mostrando che Sua Maestà fosse mal consigliata a 
pensare di volerla trattare come faceva l'Imperadore, che per esser 
esso duca feudatario dell'Impero non usava di farlo invitare alle 
ceremonie. Quando poi il re con una lettera diede al duca notizia 
delle tregua conclusa col re di Francia, e che in essa non aveva 
potuto ottenere la recuperazione dello stato di Monferrato, scrisse 
il duca al suo ambasciatore che era stato bassamente trattato nei 
titoli e nelle parole, e che gli pareva essere stato tenuto come 
vassallo, onde gli era più volte caduto in pensiero di non far 
risposta alla Maestà Sua; e nella commissione che diede 
all'ambasciatore suo di farne meco risentimento e di dover lealmente 
parlare con tutti quelli della Serenità Vostra, mostrò non 
solamente quella somma osservanza che alla Serenità Vostra è 
dovuta, ma di esser venuto in cognizione con tutti li suoi ministri, 
che niuna cosa gli possa tornare a maggior onore e benefizio che 
essere aderente a questo Serenissimo Dominio; onde io con tutti quei 
modi che stimai convenienti, per segni di buon' affezione ed 
estimazione delle cose di Sua Eccellenza e di tutta l'illustrissima 
casa sua, corrisposi.</p>
<p>La repubblica di Lucca dal re, e prima dall'Imperadore, è stata 
tenuta d'animo forte inclinato al re di Francia, e dall'ambasciadore 
di essa fu detto che monsignor d'Arras per nome di Sua Maestà 
Cesarea gli aveva usato parole, molto acerbe, quando diede comodità 
di vettovaglia a Pietro Strozzi, che passò a Siena, e che dovesse 
scrivere a' suoi signori queste formali parole, che si 
troveriano ingannati volendo tenere due piedi in una staffa; ed è 
facile a credere che oltre quella prima inclinazione di aderire alle 
cose di Sua Maestà Cristianissima per l'interesse de' gran 
traffichi, ora si aggiunga a questo maggiore, che vedendo in che 
afflizione e miseria siano ridotti i Senesi, e l'accrescimento di 
tutte le cose dei duca di Fiorenza, oltremodo temano Lucchesi che ad 
altra cosa non abbia Sua Eccelienza la mira che a farsi padrone, 
anzi re di Toscana.</p>
<p>Il gran maestro e cavalieri della Religione Gerosolimitana si 
sentono all'Imperatore e re di Spagna obbligati per il dono concesso 
loro dell'isola di Malta e di Tripoli e pagano per tal conto un 
falcone, e gli abilanti dell'isola, che possono esser intorno a 
cinque mila, sono obbligati a Sua Maestà, ricevendo questi tutti il 
nodrimento dalla Sicilia perchè Malta è tutta sassosa e deserta. 
Sono anche quei cavalieri tutti obbligati a Sua Maestà Cattolica 
pei beneficj e per le cortesie usate loro in diverse occorrenze, 
quando già fa un anno furono rotte le galere di essa religione, che 
gliene donò due corpi forniti con tutte l'artiglierie e munizioni 
necessarie. Ma per esser maggiore il numero de' cavalieri francesi, 
e ritrovandosi al presente il gran maestro di quella nazione, non 
può esso re di Spagna star in speranza che quelle galere si possano 
congiungere con la sua armata, nè d'alcun' altra sorte di servizio 
che potesse essere in pregiudizio della corona di Francia: onde
essa Religione fa professione di star neutrale, e di dovere però 
servire con esse galere contro il Turco, come ha fatto al tempo 
dell'Imperadore, che ancora, sotto questo nome se ne prevaleva 
contro il re Francesco, sì per la gran virtù ed autorità di Sua 
Maestà Cesarea, sì perchè a quel tempo vi era il gran maestro di 
nazione spagnuola.</p>
<p>Le cagioni dell'odio poi tra esso re e il Turco sono manifeste 
essere per la diversità della fede, e perchè, il fine dell'uno è 
il contrario dell'altro; e conoscono l'Imperadore e il re quanto 
dannosa a' loro stati può essere la continuata grandezza sua, 
avendo specialmente provati dei travagli e danni con qualche 
disonore per le lettere mandate e pubblicate piene di vituperose 
parole contro Sua Maestà Cesarea per l'espedizione da lei fatta 
nella terra d'Africa innanzi al finir della tregua che era tra loro. 
Non lo possono poi le loro Maestà se non odiare, aiutando Francia e 
Mori, ed essendo tanto contrario quanto è alle cose del re de' 
Romani.</p>
<p>Il Turco all'incontro è stato con molto timore della persona 
dell'Imperadore, e delle forze e valor suo, e sta ora del re di 
Spagna, dal qual teme che possa nascere qualche travaglio alle cose 
sue contro il re d'Algeri, di quella sorte che fece l'Imperadore 
contro Tunisi; e specialmente avendo compreso quest' anno come non 
solo Dragut con la sua armata non fece impresa, ma fu costretto con 
molta vergogna a partirsi; e sempre durerà quest' odio, ma gli 
effetti saranno maggiori e minori, secondo che continueranno o no il 
Turco e il re di Francia nell'amicizia loro.</p>
<p>Col Sofì di Persia ha tenuto l'Imperadore pratica, e per via di 
Portogallo mandatogli uomini ad eccitarlo contro il Turco, ma sono 
amicizie da non farne fondamento per la troppa lontananza.</p>
<p>Delli regni di più considerazione che sono in Africa nella 
parte più vicina alla Spagna, cioè Tunisi, Algeri, Velez, 
Marocco Fez e Temesne, quello di Tunisi è feudatario di Sua 
Maestà, e quello d'Algeri aperto inimico: gli altri quattro, che 
tutti sono sotto il Seriffo, non sono al presente di travaglio 
alcuno alle cose ch' ella possiede in Africa, anzi tiene esso 
Seriffo buona intelligenza con Sua Maestà, sì per la gravissima 
inimicizia ch' egli ha col re di Portogallo, che per quella che ha 
con gli altri due re di Tunisi e d'Algeri; e dalla forza di esso 
Seriffo, che è più potente d'ogni altro in quelle parti, e dal 
valore e intelligenza sua, trae Sua Maestà due gran profitti; 
l'uno, che il re d'Algeri essendo di continuo con il Seriffo 
occupato nelle frontiere del regno di Velez, poca offesa può fare a 
Sua Maestà nelli luoghi ch'essa possiede in Africa e nelle marine 
di Spagna; l'altro che essendo il re di Tunisi comune inimico con 
esso re d'Algeri del Seriffo, conviene esso ancora stare con le 
forze e col pensiero occupato in quella guerra, che altramente 
verria a mettere a esecuzione quello che a molti segni dimostra che 
gli prema, cioè di volersi liberare non solo dall'esser feudatario 
di Sua Maestà, ma da quel continuo timore che ha ch' ella una volta 
gli occupi tutto il regno in qualche modo, ricordandosi che 
l'Imperadore aspirava a questo, e che aveva segretamente accordato 
col re suo padre di assegnargli ottanta mila scudi d'entrata, o 
nella Spagna o nel regno di Napoli, per ricompensa; onde avvenne che 
esso con un fucile infocato privò della luce degli occhi il padre. 
Per quest' animo suo e per la stretta amistà che tiene col re 
d'Algeri, credo che sia avvenuto che l'ambasciadore di esso re di 
Tunisi non abbia mai in mio tempo avuta dimostrazione di stima. Non 
manca però quel re, oltre al dare il suo tributo ogni anno di 
ventiquattro mila ducati e ventiquattro cavalli e certi falconi, 
conceder a' Spagnuoli, che sono nella Goletta, che possano andar in 
cerca delle vettovaglie e a far delle legne; ma più lo fa per 
schivar scandali, essendo essi Spagnuoli con li Mori venuti 
alle mani per questa cagione più volte. E concludendo dico, che 
fino a che va durando questa guerra o sospizione tra essi tre 
nominati, Sua Maestà non ha da temere di perdere nè Orano nè la 
Goletta, nè li altri luoghi in Africa, se bene Dragut facesse 
ritorno con armata maggiore e più favore de' Mori; anzi s'ella non 
fosse occupata nella guerra col Pontefice, col re di Francia e co' 
Turchi, potria facilmente sperare di recuperare Bugia, perduta per 
viltà del capo che era in essa, al quale fu tagliata la testa; e 
dirò in questo proposito cosa notabile, che la propria madre non 
volle accettare in casa il detto Dragut, dicendo che non poteva 
essergli figliuolo avendo commesso sì fatta vigliaccheria.</p>
<p>Mostra il re in tutti i suoi ragionamenti, e più il signor Ruy 
Gomez, di non aver altro in cuore che l'imprese contro Turchi e 
Mori, come antichissimi nemici, se da altre guerre non fosse Sua 
Maestà travagliata; onde è solito udirsi dire, che con servizio di 
Dio ha modo la nazione spagnuola di far le sue vendette, sfogar 
l'ambizione ed arrìcchire.</p>
<p>Mi resta solamente a considerare qual sia la disposizione 
dell'animo dell'una e dell'altra Maestà verso questo Serenissimo 
Stato; onde dirò e le cose per me intese da varj ragionamenti fatti 
tra quelli della corte, e quello che ho compreso nelle trattazioni 
di tantì negozi avuti con le Maestà Loro e con i primi ministri. 
Ricordano in quella corte, con attribuire molte laudi alla Serenità 
Vostra e alle Eccellentissime Signorie Vostre, esse non aver mai 
voluto nè far lega, nè muover guerra in alcun modo, e nè pur dar 
sospetto contro alle Maestà Loro, benchè siano già nati accidenti 
che pareva che o necessitassero o invitassero questo Serenissimo 
Stato a farlo, come nel tempo della rotta dell'esercito del marchese 
del Vasto in Piemonte, potendo allora la Serenità Vostra nello 
stato di Milano dargli molti e grandi travagli; e nella ritirata 
dell'Imperadore da Inspruch a Villacco, affermano che più da 
lei che dal duca Maurizio poteva Sua Maestà Cesarea esser fatta 
prigione; e nell'altra guerra contro protestanti non si mosse nè 
alla depressione ne all'impedimento della vittoria della Maestà 
Sua; nè volle per instanza che ne facesse il re Francesco, 
mandandole il cardinale di Ferrara a richieder, lega difensiva, 
quando Sua Maestà Cesarea era penetrata si vicino a Parigi, venire 
a deliberazione alcuna: e dicono le Maestà Loro averle anco obbligo 
d'aver comportato il pacifico loro possesso di Milano contro la 
capitolazione e promessa più volte fatta di mettervi un duca, 
aggiungendo però questi effetti esser nati, perchè dalle Maestà 
Loro non era mai stata data occasione alla Serenità Vostra di 
offenderle, e specialmente per aver esse ostato alle richieste che 
lor faceva il re de' Romani, che tanto si teneva offeso per le cose 
di Marano, di guisa che non solo Sua Maestà Cesarea non si mosse a 
guerra, ma rimosse il fratello dall'entrare in essa.</p>
<p>Da alcuni però, che meco hanno voluto prendere sicurtà di 
parlare, ho sentito fare questa conclusione, che con tutte le 
predette cose Sua Maestà Cesarea ha tenuto questo Stato per 
contrario alle sue voglie, onde ha servato questo stile di non gli 
dare occasione a muoversi, ma anco di mostrare di non aver mai di 
lui bisogno. Il re ebbe poi con tutti li ministri suoi sospizione, 
secondo che nella partita mia disse il signor Ruy Gomez di volermi 
dire alla libera, che quaudo segretamente fu conclusa la lega tra il 
Pontefice, Ferrara, Francia e Svizzeri, la Serenità Vostra fosse 
per entrarvi; ma dopo avendo non solo conosciuto vano quel sospetto, 
ma toccato, come si dice, con mano, che con tutti li partiti trovati 
dal cardinale Garaffa e da altri, la Serenità Vostra ha voluto 
mantenerle sincera amicizia; contrariamente allo stile 
dell'Imperadore, ha più volte per mezzo de' suoi ministri fattomi 
conoscere di bramare con lei la lega, e che stesse in elezione di 
questo Serenissimo Stato di farla offensiva o difensiva, e 
insomma in qualsivoglia modo, dandomi il signor Ruy Gomez, come 
scrissi, larga intenzione che se le fariano cose accette, e 
certificandomi più volte che il re in ogni cosa terria non solo 
buona ed eterna pace con la Serenità Vostra, ma faria 
nell'occorrenze quello che per la Maestà Sua si potesse. E per dire 
ingenuamente alla Serenità Vostra e alle Signorie Vostre 
Eccellentissime quello che in tal materia mi va per l'animo, perchè 
fermare il giudizio non si deve in cose de' principi, le quali 
sempre si veggono in mutamento, a me pare che la volontà del re sia 
con esse assai conforme in non desiderar la guerra. Ma il fine della 
Serenità Vostra e delle Signorie Vostre Eccellentissime è perchè 
esse tra tutte l'altre cose amano e stimano la pace come cosa ottima 
e divina, e considerato il fluttuare che fanno le cose del mondo, 
conoscono che ella torna loro al presente, e maggiormente può 
ritornare nel futuro in benefizio e reputazione; mentre il fine del 
re è perchè non solo per la sua quieta e debole natura e 
inclinazione a cose piacevoli l'ama, ma perchè ella gli è 
necessaria molto per molte cagioni. Onde dal canto della Maestà Sua 
è da credere che la si manterrà, sì per la sua ben disposta 
mente, e sì per la considerazione dei nemici, che ordinariamente e 
per accidente ella si trova avere, come il Pontefice, duca di 
Ferrara, re di Francia, Turco e Mori; ed ha di grazia a conservar 
Milano, e non è imperadore come il padre, che con tanti regni e 
paesi insieme è stato formidabile. E dal canto suo Vostra Serenità 
farà saviamente a conservarsi amica Sua Maestà per diversi 
rispetti, e tra gli altri uno è, che succedendo all'Imperadore il 
re de' Romani, dov' ei si volesse scoprire per le cose di Marano, 
Sua Maestà Cattolica non solo non darà fomento al zio, ma farà 
ufficj che ne potriano apportare soddisfazione. Vi sono poi le 
cagioni del Turco ed altre, che in certi tempi possono dare da 
pensare assai; onde l'avere l'amicizia di chi è padrone di tanti 
stati e regni da mare e da terra confinanti con quelli della 
Serenità Vostra, è cosa da esser tenuta cara e da desiderarla 
tanto, quanto fa la Maestà Sua; che a questo proposito mi disse il 
signor Ruy Gomez un giorno liberamente, ch' egli mai cammineria per 
la strada tenuta da altri ministri dell'Imperadore, che era stata di 
guadagnarsi con varj modi or questo or quell'altro in Italia con 
fatica e travaglio infinito e con poco acquisto; ma che seguiria la 
diritta operando di fare grand' amica la Serenità Vostra del suo 
re, tenendo per fermo quest' amicizia dovergli essere di maggior 
giovamento in Italia, che quella di tutti insieme, chiamando questo 
Serenissimo Stato il capo di questa provincia: sopra le quali cose 
tutte potranno le Signorie Vostre Eccellentissime meglio di me 
fondare il loro giudizio.</p>
<p>Successi al clarissimo messer Marc' Antonio Da Mula, e in quei 
pochi giorni che occorse star insieme, dal canto mio furono usati 
tutti quelli uffizj d'amore e d'onore che da me erano debiti; io 
all'incontro ritrassi somma contentezza, non solo in conferire i 
negozi pubblici e di tutte le cose di quella Maestà, della quale mi 
parlò tanto liberamente quanto si conviene a degno e sincero 
ministro della Serenità Vostra, ma nel vedere in quanta estimazione 
e benevolenza egli era di Sua Maestà Cesarea e di tutta la corte,
sì per quella soddisfazione che con la sua rara dottrina, molta 
esperienza e gran gìudizio in tutte le coge dava a ciascuno nei 
suoi ragionamenti, sì per l'onorate parti e spese che faceva. Onde 
se la Serenità Vostra e le Signorie Vostre Eccellentissime dopo il 
ritorno l'hanno onorata e adoprata per testimonio del valore e 
meriti suoi, hanno fatto secondo il laudabilissimo loro costume. </p>
<p>Verso il clarissimo mio successore messer Michele Suriano feci ogni 
ufficio perchè Sua Magnificenza sapesse da me quel tanto che 
io aveva potuto intendere e comprendere delle qualità dell'animo, 
del  governo e delle forze del serenissimo re Filippo, e 
specialmente delle cose per me trattate di ordine della Serenità 
Vostra in materia del Pontefice; e mi fu amorevolissimamente da Sua 
Magnificenza detto, che sì come trovò esser vere le cose che io le 
dissi del serenissimo re de' Romani, così teneva per fermo che 
dovessero esser quelle del serenissimo re di Spagna, che io gl'aveva 
raccontate; ed essendo gentiluomo grandemente amatore della sua 
patria, e di molta dottrina, esperienza ed intelletto in questi 
maneggi, ha questo Serenissimo Stato da sperarne utile ed onorato 
servizio, perchè assiduamente s'affatica e onoratamente vive, e 
avrà necessità di farlo per mantenere la dignità e autorità 
della Serenità Vostra; onde se ella gli è stata cortese in 
mandarle il dono che ho inteso, benignamente e prudentemente ha 
fatto, e se farà nell'avvenire il medesimo lo leverà 
dall'angustie, e lo farà, se è possibile, più fervente a 
servirla.</p>
<p>Elessi per segretario mio messer Jeronimo Albino, nel quale ho 
trovata rara modestia, obbedienza e prudenza in dare esecuzione a 
tutte le cose, che di tempo in tempo gli erano da me ordinate, sì 
in sollecitare l'espedizione dei negozi ed intendere le nuove, come 
in fare diversi altri ufficj che occorrono alla corte; e in pochi 
mesi si fece così capace di quello che apparteneva all'ufficio suo, 
che delle operazioni e fatiche da lui fatte sono restato ben 
contento: e se la Serenità Vostra si degnerà, come spero, dargli 
occasione di servirla, riceverà quel frutto che può venire da un 
suo pari; e in ogni luogo dove si troverà, ella sia certa che 
starà da segretario onorevole, e delle cose di questo Serenissimo 
Stato parlerà come egli conosce che si deve fare. E perchè la 
povertà, nella quale si trova, è in vero molto grande, a me 
conviene, come di ciò tanto conoscitore quanto sono delle buone 
virtù e servizi suoi, far sapere alla Serenità Vostra e alle 
Signorie Vostre Eccellentissime che è bisognosissimo di alcun 
presidio, avendo avuto necessità di fare spese nel vestire oltre il 
suo potere; per la qual cagione posso rendere certissima 
testimonianza che è ancora debitore di chi l'ha accomodato. Però 
alla Serenità Vostra e alle Signorie Vostre Eccellentissime io lo 
raccomando con tutto l'affetto del cuor mio, pregandole ad allargar 
volentieri la mano della loro liberalità, perchè ottimamente in 
lui collocheranno quelle grazie, delle quali lo faranno degno, ed 
egli potrà continuare con pronto animo, diligenza e studio assiduo 
nel servire; cosa che difficilmente possono far coloro a' quali 
vengono divertiti i pensieri dalla travagliata fortuna della roba.</p>
<p>Quanto a me posso dire, che l'Onnipotente Dio, il quale sempre fu e 
sarà fine dell'intenzion mia, non solo mi ha allontanato dalli 
pensieri cattivi, ma si è degnato di metterne nell'animo mio di 
quelli che so essere stati a proposito della Serenità Vostra, 
mentre ho proceduto con quella sincerità e fermezza d'animo e 
temperamento d'affetti che m'è stato possibile E non solo dal 
giorno del mio partire, ma da quello nel quale le piacque eleggermi 
in suo ambasciadore, ho tenuto il pensiero tutto intento alle azioni 
che avevo da fare, e tra le prime cose in che mi sono affaticato, 
una è stata in usare non solo di quei modi che tra la Serenità 
Vostra e l'una e l'altra Maestà hanno finora tenuto l'amicizia 
congiunta, ma operare ch' ella dovesse essere loro cara, spargendo 
negli animi dell'una e dell'altra Maestà quei semi che ho sempre 
giudicato poter produr frutti di grandissima estimazione delle cose 
di questo Serenissimo Stato, e generare quell'amore che è quasi 
impossibile che sia tra tante diversità di governi e fini; e questo 
medesimo pensiero ho avuto con altri principi e uomini di 
condizione.</p>
<p>Nella prima negoziazione impostami dalla Serenità Vostra di 
persuader l'Imperadore a desiderare e procurare la pace, essendo 
guerra nella Toscani per l'assedio di Siena, tenni tutta 
quella misura che ella desiderava in operare che Sua Maestà si 
contentasse di lasciar seguire l'accordo; e mi giurò un segretario 
chiamato Prado (<hi rend="italic">de Praet</hi>), che teneva la cifra, che tra gli 
avvisi venuti allora che gli mettevano sospetto di questo 
Serenissimo Stato, e tra l'ufficio con temperata forma di parole da 
me fatto, che fu accetto alla Maestà Sua, ella consentì a quello 
che prima non voleva, cioè che il duca di Fiorenza lo conchiudesse.</p>
<p>Nella risoluzione di cominciare con il Pontefice la guerra, e nel 
progresso, feci conoscere a Sua Maestà Regia e al signor Ruy Gomez 
quanto ciò era grave alla Serenità Vostra, e posso dire che 
aiutandomi il Signore Iddio, gli effetti seguirono secondo il suo 
desiderio, perchè nel colmo del suo prosperare, quando Sua Santità 
meno aveva da sperar aiuto dal re di Francia, furono da quel di 
Spagna non pure mandate commissioni al duca d'Alva di non procedere 
più oltre, ma di venire all'accordo col Pontefice; onde nacquero la 
trattazione della pace e le due sospensioni dell'armi, e dalla 
Maestà Sua alla Serenità Vostra fu mandata una lettera, che non fu 
per avventura dalla corona di Spagna scritta la più onorata, nella 
quale non solo mostrava di portarle rispetto, ma di aver fede nella 
sua bontà e prudenza, volendo rimettere le differenze all'arbitrio 
suo; onde successe che a Roma non andasse l'esercito, e alla 
Serenità Vostra fu levata l'occasione di entrare in quelle 
grandissime spese e travagli di mente, che sogliono provenire dalle 
guerre. E venne anco il re in quella cognizione che non era prima, 
cioè del potere e volere di questo Serenissimo Stato; di quello, 
per le relazioni di tanti, che a Sua Maestà dicevano e scrivevano, 
che se Vostra Serenità si fosse mossa, perdeva li stati suoi in 
Italia; e di questo, perchè gli effetti l'hanno fatto conoscer 
chiaro, non avendo la Serenità Vostra sfoderato l'arme, nè fatto 
lega contro Sua Maestà, ma solo dato intenzione di voler custodire 
religiosamente la sede del vicario di Dio.</p>
<p>Onde al partir mio lasciai questa Serenissima Repubblica in 
quella riputazione maggiore appresso Sua Maestà Regia e tutta la 
corte che dir si possa; ed è anco stato caro e estimato non solo 
dall'Italia ma da tutta la cristianità, che non potendo la 
Serenità Vostra accordare il pontefice e il re di Spagna, ponesse 
la sua autorità in far che Roma non perisse.</p>
<p>D'altri negozi che ho trattati non m'accade far parola alcuna, se 
non che con la grazia di Dio ho avuto tutte quelle buone e preste 
risoluzioni che Vostra Serenità desiderava. Questo solo non mi pare 
di pretermettere, che vedendo io li ministri di Sua Maestà Regia 
dare quel basso titolo d'Illustrissima Repubblica a questo 
Serenissimo Stato, e in tutte le espedizioni usar anco parole non 
convenienti nè degne, mi dolsi col signor Ruy Gomez nei miei 
ragionanienti; e nel legger insieme le espedizioni che mi dava la 
Serenità Vostra, venne in parte in cognizione di quello che si 
conveniva; onde la Serenità Vostra d'allora in poi è con molto 
maggior dignità nominata nelle scritture e con la viva voce.</p>
<p>Ho anco tutte l'ore affaticato lo spirito in tenerla avvisata di 
tutti gli accidenti e successi della guerra, delle trattazioni di 
pace, conclusioni di tregue, rotture loro, e d'ogni altro importante 
negozio dell'una e dell'altra Maestà.</p>
<p>Ho poi sostenuto continue fatiche e, travagli, tra' quali uno fu 
quando l'imperadore e il re, con tutti li principali della corte, 
per il gran pericolo della peste uscirono da Brusselles, e un altro 
quando gravemente fui molestalo dal male della pietra.</p>
<p>Dall'Imperadore non fu a me nè ad altro ambasciatore fatto alcun 
dono, ma questa coppa di peso di mille scudi mi mandò il re di 
Spagna. Se la Serenità Vostra mostrerà verso di me la benignità 
sua ordinaria, come in così fatti casi ha fatto ad altri 
ambasciatori, donandomi questo a lei piccolo e a me 
grandissimo dono, verrà ad usar cortesia tanto maggiore, quanto 
maggiori delle facoltà mie sono state le tante spese sostenute 
così in questa che nell'altre legazioni mie con gran diminuimento 
della casa nostra. Ed avendo io di quelle tre nobilissime virtù, 
Fede, Speranza e Carità, usata la prima costantissimamente, ed 
avuta la seconda continuamente nel cuore, resta che sia in piacere 
della Serenità Vostra di esercitare la terza, che è la Carità.</p></div2></div1></body></text></TEI.2>
