<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Dialoghi</title>
      <author>Annibale Romei</author>
    </titleStmt>
    <extent>589 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001493</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Ferrara e la corte estense nella seconda meta del secolo decimosesto :  I discorsi di Annibale Romei</title>
        <author>Romei, Annibale</author>
        <editor id="ed">Solerti, Angelo</editor>
        <publisher>S. Lapi</publisher>
        <pubPlace>Citta di Castello</pubPlace>
        <date>1891</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-10-07T00:00:00.000+02:00</date>
      <respStmt>
        <name>Marco Fucini e Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 n="Dedica">
<p>Alla Serenissima signora la signora donna Lucrezia d'Este duchessa d'Urbino Nacqui per mio felicissimo destino suddito della Serenissima casa d'Este e, tirato da quella virtù che a sé stessa rapisce tutte le anime che comprender la possono, per elezzione dedicai me stesso a perpetua servitù di Vostra Altezza. Della qual mia elezzione, sì come nello intrinseco del mio cuore sempre giubilai, così arsi di desiderio che l'Altezza Vostra, col commandarmi, occasione mi porgesse di farmi conoscer al mondo per suo. E avendo io molto tempo sperato in vano, finalmente ho cercato di procacciarmi con industria quello che sin ad ora mi ha negato la fortuna. Sendomi dunque aveduto che l'Altezza Vostra, mercè del suo felicissimo ingegno, è più d'ogn'altra cosa vaga di sentir ragionar di lettere, e che perciò non capita alla città di Ferrara alcun famoso letterato ch'ella a sé non lo chiami per udirlo discorrere e disputar con altri dotti, mi ho preso fatica di por in carta quei discorsi, quelle proposte e risposte, che da' più vivaci ingegni, di che sempre abonda questa corte, furono fatte nel passato autunno, mentre il Serenissimo signor duca era a diporto a marina. Giudicando io che all'Altezza Vostra non debba esser di minor piacere legger con gli occhi le parole morte di quello che le fosse stato intendere colle orecchie le vive, e di più considerando che le cose che in questi discorsi si trattano sono a punto quelle in che per l'ordinario si trattengono ragionando le ben create dame e i cavalieri, ho voluto sotto il felicissimo auspicio dell'Altezza Vostra porle in luce acciò che ogni spirito gentile possa, leggendo, trarne utile e piacere.</p>
<p>Favoriscami dunque l'Altezza Vostra, e dall'apice della sua grandezza s'abbassi a questo mio picciol dono, vero simulacro della devozione dell'animo mio verso di quella; e col leggere e insieme proteggere queste carte faccia conoscere al mondo che né la mia intenzione né la mia fatica è stata vana. Alla quale con ogni riverenza umilmente baciando le onorate mani vengo a supplicar dal cielo felicissima vita.</p>
<closer>
<signed>Dell'Altezza Vostra Serenissima devotissimo servitore Annibal Romei</signed>
</closer>
</div1>
</front>
<body>
<div1>
<head>Giornata prima</head>
<argument><p rend="sc">GIORNATA PRIMA NELLA QUALE TRA DAME E CAVALIERI RAGIONANDO SI TRATTA DELLA BELLEZZA</p></argument>
<p>Vive il Serenissimo signor don Alfonso da Este, secondo di questo nome, per nostro felicissimo destino ora duca di Ferrara, con tanto splendore, che la corte di Sua Altezza sembra più tosto una gran corte regale che corte di gran duca, perché non solo di nobilissimi signori e valorosissimi cavalieri è tutta piena, ma è ricetto di dottissimi e gentilissimi spiriti, e d'uomini in ogni professione eccellentissimi. Questo principe, veramente in ogni sua azzione riguardevole, tempra così i negozi con gli ozi e il tempo con tant'ordine misura e dispensa, che né di soverchio peso di cose serie snervare, né da troppa leggerezza di giocose inlanguidir si lascia. E però Sua Altezza a ciascuna stagione ha dato i suoi proprii e particolari trattenimenti, sì come al carnasciale le mascare, le giostre, i tornei, le feste, le commedie, le musiche e simili altre piacevolezze, le quali cose con tanta quiete e con tanta pace si godono, ch'è una maraviglia il vedere in tal tempo l'allegrezza e il giubilo della nostra città.</p>
<p>Nella primavera si cacciano le volpi e si fanno volar i falconi nel gran barco che dalla parte settentrionale cinge la città, nel qual si trova, in acque stagnanti e luoghi paludosi, quantità d'anitre per far volar a riviera, e ivi sono certe case dette sgarzare dove rinchiusi si nodriscono aeroni; ed è un giocondissimo spettacolo il vedere Sua Altezza entrar in quell'ampia prateria con la corte e la nobiltà della terra sopra bellissimi cavalli, seguita dalla Serenissima duchessa con tutte le dame e le più nobili matrone sopra sontuose carozze. Laddove, dopo lo aver fatto volar a riviera, s'accostano alle garzare e fanno uscir l'aerone, al quale tantosto che s'inalza, spingono dietro il falcone, e con grandissimo sollazzo si sta a mirar la battaglia che nell'aria fanno que' due ferocissimi ucelli.</p>
<p>Nelli eccessivi ardori poi della estate l'Altezza Sua si ritira poi con la Serenissima duchessa e la corte a Belriguardo, palazzo veramente regale nel quale si trovano tante stanze quanti sono giorni dell'anno con logge, corridori e sale tanto grandi, che agiatamente vi si può giocar al pallone. Quivi soni bellissimi giardini d'ogne sorte di frutti abondanti, irrigati dall'acque del Po da Sua Altezza con mirabil artificio condotte, le quali fanno presso il detto palazzo macinar molini con una bellissima peschiera, dove sempre si trova quantità di pesci; la qual peschiera, sendo acqua limpidissima, serve a nuotare commodamente, per esser sempre ombrosa per altissime pioppe che la circondano. Mentre Sua Altezza dimora in questo palazzo si tien corte bandita, e vanno e vengono a vicenda gentildonne e gentiluomini della città; e oltre a questo si alloggiano tutti quei che vengono per l'audienza e per negoziar con Sua Altezza, appresso la quale sempre si trovano i consiglieri e i secretarii. Quivi la più calda parte del giorno si passa con diverse sorti di solazzi, di giuochi, di musiche e altri soavi trattenimenti; e verso la sera Sua Altezza con la signora duchessa, con le dame e i cavalieri (il che fa una bellissima vista), montata a cavallo va a far volar gli sparavieri pigliando fagiani e pernici in copia, sendone la campagna molto abondante.</p>
<p>Nel fine d'autunno Sua Altezza con la signora duchessa, con la corte e altri gentiluomini e gentildonne della città se ne va a marina dove, tra l'altre abitazioni deliziose, sopra il porto di Goro, in un bosco detto la Mesola, ha edificato un sontuoso palazzo; il qual bosco ha Sua Altezza con spesa veramente eroica cinto d'un muro, che circonda dodici miglia con quattro portoni posti secondo i quattro siti del cielo, i quali si tengono rinchiusi acciò non escano gli animali, e si aprono secondo il bisogno. Quivi s'interprendono a vicenda diversi piaceri: quando di pescar in mare alla tratta e quando di cacciare. E a tutti questi solazzi sempre si trova presente la Serenissima duchessa con tutte le dame e matrone, le quali con grandissimo commodo gustano il piacer della caccia, perché entrano i cacciatori coi cani nel bosco e per forza fanno uscir le fiere in certe gran piazze fatte a tal effetto, dove si trovano cani alle poste e cavalieri, chi a piedi, chi con spiedi, chi a cavallo con zagaglie, e con gran leggiadria amazzano cinghiali, cervi e altri animali: e si può veramente dire che non sia principe al mondo che abbia più bella cacciagione né più bella pescagione di questa. La sera poi, ridotta la corte al palazzo, si dispensa il tempo sin all'ora della cena con diversi piacevoli trattenimenti.</p>
<p>Ritrovandosi dunque l'anno passato secondo il solito l'Altezza sua nel fin dell'autunno nel detto luoco e la Serenissima duchessa, accompagnata da nobilissimi cavalieri e graziosissime dame tra le quali era la Illustrissima signora contessa di Sala, le Illustrissime e bellissime sorelle la signora Donna Marfisa e Donna Bradamante, la signora Leonora Tieni contessa di Scandiano, la signora Isabella Bentivoglia marchesa di Galtieri, la signora Camilla Costabile, la signora Lucrezia Calcagnina, la signora Vittoria Tassona, la signora Camilla Canale, la signora Silvia Villa, la signora Camilla Bevilacqua, la signora Lucrezia Malchiavella, la signora Camilla Mosti, la signora Anna Strozza, la signora Tarquinia Molza, la signora Leonora Sacrata e altre signore e matrone di conto, oltre alle dame della Serenissima duchessa; volendo Sua Altezza ridursi alla marina per far tirar le trate fece sapere alle donne ed a' cavalieri che mentre stavano fuori volea che a ciascun fusse lecito pigliarsi quel solazzo che più le era grato. Una parte dunque de' cavalieri, la signora Donna Marfisa e Donna Bradamante e alcune altre dame di corte fecero compagnia a Sua Altezza ed alla Serenissima duchessa a marina, ma l'altra parte maggiore — e massime delle donne, alle quali non piaceva il vento marino nel fin dell'autunno — si ridussero nel palazzo, acciò che con qualche altro piacevol trattenimento trappassassero il tempo sin alla tornata di Sua Altezza. Stavasi la contessa di Sala in riposo nel suo appartamento, alla quale per favorirla e godere della sua graziosissima conversazione si ridussero quasi tutte le donne ed i cavalieri; vedutasi dunque la signora contessa in camera così bella e onorata compagnia, come quella ch'è inventrice di nuovi e onesti solazzi: — Parmi — diss'ella sorridendo — che i soldati possino mal guardar gli alloggiamenti senza capo, però direi, quando ciò piacesse a voi signore e signori, che tra noi si elleggesse a sorte (per fuggir l'invidia) chi commandar devesse, e durasse lo imperio sin alla tornata di Sua Altezza. — Fu da tutti lodata la proposta della signora contessa; cadè la sorte nella signora contessa di Scandiano, e con grandissima allegrezza fu coronata con una ghirlanda di frondi d'alloro. Questa virtuosissima signora, forsi vera reina di più d'un cuore, considerando che in quel nobilissimo ridotto vi erano i più dotti ingegni di tutta la corte, desiderosa d'udirli discorrere di qualche cosa che fusse piacevole e grata a tutta la compagnia, parlò in questa guisa: — Fra tutte le cose che porgono diletto e maraviglia pare che la bellezza tenghi il primo luogo, la quale è tanto più maravigliosa quanto che, sendo ella da pochi perfettamente conosciuta, è nondimeno da cadauno amata. Il che, avend'io molte volte fra me stessa considerato, son entrata in grandissimo desiderio di sapere che cosa sia questa che noi chiamiamo bellezza: se ella veramente si trovi al mondo, o pur se noi colla nostra opinione ce la fabrichiamo, vedendosi tutto dì per esperienza che quello che ad uno par brutto, all'altro par bello. Poi che dunque favorevol stella e benigna fortuna a tant'imperio mi ha inalzata, e che io posso commandare a' più sublimi ingegni, intendo al mio onesto desiderio sodisfare. Commando dunque a voi, signor Francesco Patrizio, sotto pena di perder la mia grazia, della quale sin ad ora vi fo degno, che facciate un discorso sopra la bellezza, sforzandovi il più che potete di compiacermi.</p>
<p>— E' il signor Francesco Patrizio nobile di Dalmazia uomo molto dotto, e massime nella filosofia platonica, il quale dalla fortuna un pezzo combattuto, ridottosi finalmente all'asilo de' letterati (che tale è la casa di questo principe) è stato con grado onorato da Sua Altezza raccolto. Levatosi dunque in piedi e fatto riverenza: — Somma cortesia — diss'egli — serenissima reina, è stata quella di vostra maestade, avendomi dato inanzi ad alcun mio merto così grande premio; perché qual maggior si può aver premio che l'esser fatto degno della grazia della maestà vostra? E qual più grave si può immaginar pena che alla perdita di questa agguagliar si potesse? Ma, sì come d'un così grazioso dono resto consolato, così, tra me stesso pensando, tutto ansioso mi trovo; perché con l'obedir al commandamento son certo di non dever sodisfar al suo desiderio, conoscendomi insufficiente a trattar di così alto soggetto quale è la bellezza; e col non obedire caderei nella pena impostami, la quale assai più temo che morte istessa. Per fuggir dunque sì grave supplicio non dubiterò d'espormi a tanta impresa, sperando che, sì come quelle menti beate nei lor cieli lume e moto infondono, dal che deriva il bel parto di natura in questo mondo inferiore; così queste alme intelligenze, che qui d'intorno a' nostri cuori assidono, debbiano in me, volgendo i lor lucidissimi rai, accender lume ed eccitar moto nel mio oscuro e pigro intelletto, onde concetti e parole naschino atte a spiegare non solamente la participata, ma anco l'essenziale e vera bellezza.</p>
<p>Avendo noi, reina Serenissima, tuttavia la bellezza inanzi agli occhi, lasciando la prima dimanda pertinente ai ciechi e investigando che cosa sia questa che noi chiamiamo bellezza, dirò ch'ella non è altro che una graziosissima qualità che nell'universo risplende nascente da proporzione o da colori o dall'un e l'altro insieme, dal sommo Creatore non per altro prodotta che per accendere con maraviglia e diletto amore in tutte quelle anime che comprender la possono. Volendo io far conoscere che questa mia è perfetta diffinizione e che sotto essa tutte le cose si comprendono, è necessario che, discorrendo un poco più altamente, la propria e particolar bellezza dimostri di tutte quelle cose che nell'universo di bellezza sono capaci. Dico adunque che, sì come questa gran machina che mondo si chiama si conosce col senso e con l'intelletto s'intende, così ella in due parti si divide, l'un(a) delle quali mondo sensibile e l'altra mondo intellegibile si chiama. Il mondo sensibile ha due parti: l'una alla vicendevole generazione e corruzione soggetta, ed è questo mondo che abitiam noi, a noi cotanto caro; l'altra è il mondo celeste, a niuna trasmutazione salvo che al moto locale sottoposta.</p>
<p>Il mondo corruttibile dai quattro elementi è compreso, terra, acqua, aere e fuoco e da tutti i misti, delli quali altri sono misti imperfetti ed altri perfetti; altri animati, altri inanimati; e delli animati, altri animati d'anima vegetale, altri di vegetale e sensitiva ed altri di vegetale, sensitiva e razionale. I misti imperfetti, così detti perché poco vi manca che non siano semplici, sono i vapori, di che si generano tutti quei misti imperfetti ne' quali domina l'umido come la rugiada, la brina, la nebbia, la nuvola, la pioggia, la neve, la tempesta e simili; e l'essalazione, madre di tutti quei ne' quali il secco e caldo prevale, quali sono lampi, tuoni, saette, venti, stelle cadenti, comete e simili altre impressioni che nel sopremo aere si generano. I misti perfetti inanimati sono le pietre, le gemme preziose ed i minerali; gli animati d'anima vegetale sono le piante, l'erbe ed i fruttari; gli animati di anima sensitiva e vegetale sono gli animali irrazionali, altri imperfetti e altri perfetti. Gli imperfetti sono quei che altro senso non hanno che il tatto ed una imaginativa confusa e però, vivendo essi mezana vita, sono tra le piante e gli animali, come ostriche, cappe, sponghe ed altri così fatti animali alle pietre affisi; gli animali perfetti sono tutte l'altre sorti d'animali terrestri, acquatici e volatili; l'animato di anima vegetale, sensitiva e razionale è l'uomo. Il mondo celeste, ancora ch'egli sia tutto di una sostanza medesma e che paia un sol cielo nel primo aspetto, nondimeno per i diversi movimenti si comprende esser in dieci sfere diviso; la prima delle quali, ascendendo, è la sfera della Luna, la seconda è di Mercurio, la terza di Venere, la quarta del sole, la quinta di Marte, la sesta di Giove, la settima di Saturno, l'ottava del Cielo stellato, la nona e la decima, l'una delle quali, s'è vera la posizion delli astrologhi, da il moto della trepidazione e l'altra il moto diurno, perciò detta il Primo Mobile.</p>
<p>Il mondo intelligibile da più e diversi ordini di anime beate è compreso, l'infima delle quali è l'anima umana, e sopra quella segue l'Intelligenza non errante detta Anima del mondo e Natura per le tre operazioni ch'ella produce nell'universo: perché in quanto ella da vita e conserva il mondo è detta Anima mondana; in quanto ella col sigillo della divinità tutte le forme generabili e corruttibili nella mente imprime è detta Natura; ed in quanto indrizza cadauna cosa d'intelletto priva al suo fine si chiama Intelligenza non errante. Questa è quella, reina Serenissima, che fa con tanta industria nidificar gli uccelli; questa imprime natural desiderio in tutti gli animali di generare e, sprezzando il lor proprio commodo, con gran cura e fatica allevar i figliuoli; questa fa l'ape e la formica provedere l'estate ai futuri bisogni del verno; ed è finalmente quella che sempre è intenta al ben dell'universo. Seguono gli Intelletti angelici, delle celesti sfere chiaro ornamento, divisi in più ierarchie, la prima delle quali, tutta infiamata dell'amor divino, è quella de' Serafini, la seconda de' Cherubini, tutta d'incomprehensibile scienza ripieni, nella terza i Troni, della Mente divina fidi secretarii, seguono le Dominazioni, le Podestà, i Principati, gli Angeli ed Arcangeli, sopra quali siede quasi perfetto il primo Intelletto Dio ottimo massimo, il quale immobile tutti gli altri Intelletti, come amato e desiderato, a sè stesso tira e rivolge.</p>
<p>Sì come l'universo è in due parti diviso, l'una corporea sensibile, l'altra incorporea intelligibile, così due sono le bellezze: l'una sensibile, e l'altra intelligibile. Ma perché il principio d'ogni nostra cognizione dal senso deriva, trattaremo prima della bellezza sensibile, la quale non è altro che quella graziosissima qualità che risplende ne' corpi sensibili, nascente o da proporzione o da colori o dall'un e l'altro insieme, la quale dilettando produce amore in quelle anime che comprender la possono. E perché i corpi sensibili sono di due maniere, cioè semplici (quale è il cielo ed i quattro elementi), e composti (quai sono tutti i misti), è d'avertire che de' corpi semplici solo il cielo si può dir bello, perché gli elementi, sendo di proporzione, di luce e di colori incapaci, propriamente belli chiamar non si possono. Lasciandoli dunque da parte, ed insieme quei misti che poco vi manca che non siano elementi, diremo che la bellezza sensibile solamente nel cielo e ne' corpi perfettamente composti si comprende, la quale però non è tutt'una, ma sì come diversi sono i corpi composti, così diverse sono le loro bellezze; conciosia che altri siano composti di parti simili, quai sono le pietre, le gemme preziose ed i minerali, altri di parti tra loro dissimili, come le piante e gli animali. Diremo adunque che la bellezza del cielo e dei composti di parti simili consiste solamente ne' colori; quella dei composti di parti non simili consiste nella proporzione e nei colori: però in alcuni principalmente nei colori, ed in alcuni altri nella proporzione. La bellezza dunque di che il cielo è adorno non è altro che il suo lucentissimo colore, il quale non solo fa bello il cielo, ma è cagione ch'ogni altra bellezza sensibile sia bella ed apparente. La bellezza delle pietre sta ne' suoi colori, come del marmo, del porfido, dell'alabastro e simil pietre; quella del diamante nel suo candido ed illustre colore simile alle stelle, e del rubino nel suo rubicondo e limpido colore; quella dei minerali parimente consiste nei colori, percioché l'oro dal colore simile al sole riceve il suo splendore, e l'argento dalla candidezza simile alla luna, e così tutti gli altri metalli da' lor proprii colori son fatti belli. La bellezza delle piante sta nella proporzione e nei colori, ma più nella proporzione; quella dell'erbe e dei fiori più tosto nei colori che nella proporzione consiste. Ma la bellezza delli animali irrazionali è posta principalmente nella proporzione e corrispondenza che hanno le parti tra loro e con il tutto, ed assai manco ne' colori; quella dell'uomo consiste nella proporzione e nella vaghezza dei proprii e ben posti colori: ma perché della umana bellezza mi serbo a trattar nel fine di questo mio discorso, per ora la tralascieremo.</p>
<p>E perché alcuna bellezza non resti intatta inanzi che noi passiamo alla bellezza del mondo intelligibile, diremo qualche cosa della bellezza artificiata, conciosia che le cose artificiate ancor loro si chiamano belle; e tra le cose artificiate pongo il poema e l'orazione, sendo l'uno dall'arte poetica e l'altra dall'arte retorica regolata. E, sì come nell'un e nell'altra si trova la quantità, così nell'una e l'altra la proporzione ed i colori poetici e retorici si comprendono, però questi non col senso ma colla mente si conoscono, onde la bellezza del poema e (del)l'orazione bellezza artificiata intelligibile si de' chiamare, a differenza delle altre bellezze artificiate, che col senso della vista si comprendono. La bellezza dunque delle cose artificiate, sendo quasi imagine delle naturali, così nella proporzione consiste e nei colori: però in alcuno si considera solamente la proporzione, come sono statue, edificii, ed altri simili che vengono dall'arti fabrili, nelle quali poco conto si tien dei colori; in alcun'altre la bellezza sta nei colori, e queste sono quelle che dall'arte tessitrice dependono, come drappi di seta, di lana e di lino, e simili. E questo sia detto a bastanza dell'artificiosa bellezza.</p>
<p>Ora, passando a quella bellezza che solo con gli occhi dell'anima si comprende (bellezza intelligibile), cominciando dall'infima, ch'è quella che si trova nell'anima umana, dico che, sì come la bellezza del corpo umano (il che dimostraremo) principalmente è posta nella parte superiore che guarda la luce celeste; così la bellezza dell'anima umana si trova nella parte più eminente dell'anima, la quale è esposta alla divina luce: questa è detta intelletto, per il quale l'anima nostra intende e sa non solo l'essenza delle cose corporee sensibili, ma anco per le cose visibili alla cognizione delle invisibili s'inalza. Sì come l'anima umana si considera di parti e particelle diverse composta, così essa anima dal consenso delle parti e dai colori riceve il suo splendore. I colori non sono altro che le specie intelligibili nell'intelletto riposte, le quali hanno tal similitudine con i colori che quelli colori visibili e questi intelligibili chiamar si possono. Perché, sì come i colori non sono in atto visibili né può essere la loro bellezza dall'occhio corporeo veduta, se prima esso occhio ed essi colori non sono da qualche lume, e massime dal lume del primo visibile (ch'è il sole), illuminati; così le forme e specie intelligibili dall'intelletto nostro, ch'è l'occhio dell'anima, esser comprese non possono se prima esso intelletto ed essi intelligibili dalla luce del superior Intelletto illustrati non sono. Questi intelligibili, che nell'intelletto riposti sommamente lo fanno perfetto e bello, sono di due maniere: alcuni sono intelligibili del vero, alcuni intelligibili del buono. Quelli del buono, ornando l'anima nostra di prudenza, di fortezza, di temperanza e di giustizia, bellissima la rendono; quelli del vero di due preziosissimi abiti la vestono, cioè di scienza e di sapienza, per i quali abiti l'anima nostra divien simile alla divina bellezza. La proporzione per la quale l'una parte dell'anima all'altra con mirabil simetria risponde non è altro che l'inclita virtù, la quale l'anima nostra tanto formosa rende che, se con gli occhi corporei veder si potesse, amor incredibili e mirabili effetti in noi produrrebbe; questa con l'occhio della mente, di mille occhi corporei più eccellente, solo si scuopre, e però in quelli che non hanno la mente cieca affetti partorisce non pur mirabili, ma veramente tali che né con la lingua esprimere né con la mente comprendere si possono.</p>
<p>Segue secondo l'ordine la bellezza dell'anima mondana, detta natura e intelligenza non errante, la cui bellezza si considera parimente nei colori e proporzione: i colori non sono altro che i divini concetti in essa anima infusi e la proporzione altro non è che la forma essemplare dal superior Intelletto in essa anima impressa, alla cui imagine la deforme materia col sigillo della divinità formosa rende. La bellezza degli angeli divisi in più ierarchie, com'abbiam detto, non è altro che esso Intelletto angelico di tutte le forme intelligibili dal divino Intelletto vestito e ripieno; questi hanno di tutti gli intelletti maggior proporzione a ricevere il divin splendore, come quelli che, sendo sempre presenti, godono la divina bellezza a faccia a faccia. E però essi angelici Intelletti sono sempre in atto d'intendere e sono talmente fatti belli che di bruttezza sono incapaci: quello che non è lo intelletto umano, il quale non è sempre in atto d'intendere ed è insieme di bellezza e di bruttezza capace; perché, quando l'anima s'abbassa coi pensieri e nell'oscurità dei piaceri sensibili s'interna, l'intelletto di bellezza privo e tenebroso resta, ma quando alla contemplazione delle cose superne s'inalza ed alla divina luce si espone, all'ora chiaro e splendente la sua natia bellezza racquista.</p>
<p>Sin qui, reina serenissima, abbiam trattato della bellezza sensibile e intelligibile in quanto è bellezza partecipata; ora a ragionar ci resta della vera ed essenzial bellezza per la quale tanto le cose create sono belle, quanto di quella sono partecipi. Questa si trova nel primo Intelletto, Dio ottimo massimo, creatore e datore di tutte le bellezze, perché egli solo è la somma perfezzione, la somma sapienza e la incomprehensibile bellezza, e massime incomprehensibile allo intelletto nostro, il quale nella contemplazione della divina essenza non men resta abbagliato di quello che resti l'occhio dell'animal notturno nel mirar il sole. Dovend'io trattar di così alto oggetto, mi sforzerò quanto comportano le forze del mio ingegno di guidar vostra maestade alla contemplazione della essenzial e vera bellezza divina con quei mezzi che a noi da esso Creatore sono stati concessi. Percioché egli non abbi egualmente dispensati i suoi tesori: lo Intelletto angelico è stato dal sommo Creatore di tutte le forme intelligibili essenzialmente ripieno, ed a quello è stato concesso il contemplare la Divinità a faccia a faccia; lo intelletto umano, in quanto è unito al corpo materiale, privo di tutti gli intelligibili, quasi tavola rasa, è in pura potenza a ricever tutte le forme e simulacri intelligibili, le materiali e sensibili per lor proprie imagini, e le immateriali e insensibili per l'altrui o nell'altrui sembianza: e però ogni nostra cognizione dal senso deriva, sendo le cose sensibili i veri mezzi che ne guidano alla cognizione delle cose intelligibili come imagini e similitudini di quelle. Per queste imagini dunque, e per queste similitudini cercarò di far nota la divina e vera bellezza, la qual consiste, ancorché in modo sopraeminentissimo, nel colore e nella proporzione.</p>
<p>E' cosa certissima che questa luce sensibile non è altro che un lucidissimo colore, ed il colore niente altro che luce opaca, conciosia che non solo della mistione delle prime qualità, ma anco del lucido ed opaco si generi. Fra il color lucido e la luce opaca vi è questa differenza, che la luce opaca non è per sé stessa in atto visibile, ma è in atto visibile per il lucido colore; il color lucido non solo è per sé stesso sempre in atto visibile, ma anco è cagione che tutte le altre cose siano visibili, siano vedute e che tutti gli occhi vedano: e però il sole, di questo lucido colore ornato, è il primo visibile, il primo veduto ed il primo vidente, da Eraclito meritamente chiamato “occhio del mondo”. Questo lucido color sensibile ch'è la bellezza del sole, facilmente ne guida nella cognizione del lucentissimo color intelligibile, ch'è la bellezza del primo Intelletto, quasi imagine e simulacro di quella; perché, sì come i colori sensibili non possono esser né visibili né veduti senza il lucidissimo color del sole, così i colori intelligibili, che sono esse forme intelligibili, non possono esser intelligibili in atto né intesi senza la presenza del lucentissimo color divino; e sì come gli occhi non sarebbero attualmente videnti senza il lume celeste, così gli intelletti, che altro non sono che occhi incorporei, in atto intelligenti non sarebbero senza il divin splendore. Sì come la luce del sole è per sé stessa visibile e per sé stessa veduta, così il lucentissimo color divino è per sé stesso intelligibile e per sé stesso inteso; e sì come il sole per lo suo lucidissimo colore è il primo visibile, il primo veduto e il primo vidente, così il primo Intelletto Dio ottimo massimo per il suo fulgentissimo colore, per la sua luce essenziale è il primo intelligibile, il primo inteso e il primo intendente. Il sole per la sua vaga luce nel mondo celeste tutti i corpi celesti di bellezza avanza; il primo Intelletto (se però è lecito far comparazione tra il finito e l'infinito) per lo suo divin splendore, per la sua fulgentissima luce nel mondo intelligibile è di tutti gli altri intelletti bellissimo e sopraeminentissimo. Sì come la luce di questo nostro fuoco materiale in questa nostra inferior parte ci rappresenta la luce del sole, così la luce del sole nel mondo celeste è il vero simulacro della divina luce, e però il divin Filosofo diffinisce il lume non esser altro che un flusso della divina essenza per tutte le cose dell'universo diffuso, non sendo veramente cosa nell'universo che in essa non risplenda qualche ombra di luce. Questi sono quei mezzi e quelle similitudini, reina serenissima, che ci dimostrano che la bellezza del primo Intelletto consiste nel suo proprio colore, la quale è quella luce che si diffonde e abellisce l'universo. Resta che io faccia conoscere l'altra parte della divina ed essenzial bellezza ch'è la proporzione. Non pensi però l'altezza vostra che queste bellezze che io pongo in Dio sieno tra loro cose diverse, e diverse sieno dalla divina essenza, siccome negli altri intelletti si trovano; perché in Dio cosa non è che non sia l'istessa Divinità, e però in Dio l'idea, la luce, la sapienza, la giustizia non sono altro che Dio stesso: sono però diverse per il nostro imperfetto modo d'intendere: laonde perché noi intendiamo la proporzione dalla sua luce diversa, per tale l'esplicaremo.</p>
<p>La proporzione dunque, ch'è in Dio parte della sua bellezza, non è altro che l'idea e la forma essemplare dell'universo in esso Intelletto divino; nel qual universo, sendo tutte le parti tra loro ed insieme al tutto corrispondenti, con maggior proporzione si trovano in esso divino Intelletto di quello che siano in esso mondo, sì come nell'anima dell'architetto si trova il modello e la forma essemplare dell'edificio in modo molto più bello e più eccellente di quello che si trova in esso edificio; conciosia che la forma dell'edificio possa ricever impedimento dalla materia, la qual sempre resiste all'ideal ragione, ma quella che è nell'anima, sendo pura ed immateriale, non può aver alcun mancamento. Sì come la bellezza dell'edificio e di tutte le parti di quello depende dalla forma essemplare che è nell'anima dell'architetto, e però quella dell'edificio bellezza partecipata e quella ch'è nell'anima dell'architetto essenzial bellezza si chiama, così la bellezza della mondana fabrica e di tutte le parti di quella dalla forma ideale che è nella mente divina depende: e però quella bellezza partecipata e questa, ch'è nella mente del divino Architetto, è vera ed essenzial bellezza, che consiste, come ho detto, nella proporzione ideale e nella sua risplendente luce, la quale non solo è la vera luce che illumina l'uomo vegnente in questo mondo, ma è quella che tutto l'universo fa risplendente e bello.</p>
<p>Narra il divin profeta, ed è ben vero, che, avendo Iddio creato in cinque giorni tutte le altre cose che l'universo comprendono, finì il sesto giorno l'opera sua nell'umana fabrica. Avend'io dunque trattato nella prima parte di questo mio discorso dell'universo e delle parti di quello, nella seconda della bellezza corporea sensibile, nella terza della bellezza artificiata, nella quarta della bellezza delli intelletti, nella quinta della essenzial bellezza divina, intendo ad imitazione della sapienza divina in questa sesta ed ultima parte conchiudere nella bellezza del corpo umano. Nell'universo la divina bellezza tutte l'altre bellezze adombra: il sole tutti i corpi celesti di bellezza avanza; vince l'umana bellezza tutte le bellezze del mondo inferiore, e però si può dir con la Scrittura sacra che Dio creò l'uomo ad imagine sua, conciosia che nell'uomo risplenda il raggio della divinità. Questo divin animale che noi chiamiamo uomo fu composto d'anima e di corpo, il qual corpo dovendo essere albergo d'un anima bellissima ed immortale, fu creato non coperto di peli, di setole, di piume o di squame, né con denti ferini, né con corne, né con rostro o con unghie rapaci, ma politissimo e con gli occhi verso il cielo, e fu posto nel mezzo del mondo acciò che, quasi in ampio teatro, mirasse e contemplasse le opere del grand'Iddio e la bellezza di tutto l'universo, e gli fu concessa una perfettissima lingua ed il parlare, acciò che, acceso dell'amor divino, pieno di stupore, laudasse e con parole essaltasse la divina bellezza.</p>
<p>Nel corpo umano si trova la proporzione ed i colori in maggior eccellenza di quello che in tutti gli altri corpi composti di parti dissimili trovar si possono, perché in esso si comprende la proporzione, che ci rappresenta tutto il mondo corporeo sensibile ed i colori che esso sensibil mondo abbelliscono; l'uno dei quali è il bianco simile alla luce celeste, e l'altro il vermiglio simile al fulgente color del fuoco materiale e visibile: e però fu meritamente l'uomo chiamato picciol mondo, conciosia che il corpo umano non sia altro che un picciol modello del mondo sensibile, e l'anima il simulacro del mondo intelligibile. Consiste adunque la bellezza del corpo umano nella debita grandezza, nella proporzione, cioè nelle belle fattezze, e nei ben disposti colori; ma di più, quello che non avien in alcun altro corpo composto di parti dissimili, la sua bellezza principalmente si scorge in una parte, e questa è la parte superiore, che guarda verso la luce del sole, la cui bellezza è quella che per mezzo degli occhi causa amore. Ma più oltre, quello che in niun'altra spezie d'animali si trova, la bellezza umana in molto maggior eccellenza nella donna si scorge che nell'uomo, il che fu con gran providenza dal sommo Creatore dispensato, perché, avendo dato la donna all'uomo per compagna, la dotò d'eccellente bellezza per produr amore nell'uomo ed in esso accender desio di generar nel bello. Questo confermò Anacreonte dicendo che, sì come il correre è l'ornamento del cavallo, la prudenza dell'uomo, così la bellezza è della donna il proprio fregio. Ed il Filosofo nel primo della Retorica fa talmente propria la bellezza della donna che la pone la principale delle virtù donnesche dicendo: “la virtù della donna è la bellezza, l'onestà e lo studio di lavorar senza avarizia”; e, parlando nel medesimo libro della bellezza dell'uomo, pone nel viso dell'uomo insieme col bello il terribile, accioché nel combattere irato sia di spavento a' nemici; il che chiaro dimostra la bellezza nell'uomo non esser in tanta perfezzione come è nella donna, perché la bellezza di quello non solamente amore, ma anco causa terrore, ma la bellezza della donna sempre genera amore, né produce mai timore.</p>
<p>Volend'io descrivere la bellezza del viso umano, assai più facile mi sarebbe accennarla col dito che dimostrarla con la lingua: con tutto ciò non restarò di dire che a formar la perfetta bellezza del viso umano quattro cose vi concorrono: proporzionate fattezze, ben posti colori, aria e grazia. Alle belle fattezze ed ai colori tanto splendore apporta la bell'aria che senz'essa tutte le altre bellezze inlanguidiscono; questa fu conosciuta e lodata dal Petrarca nel viso della sua Lauretta nella ballata che comincia
<quote rend="block">
<lg>
<l>Di tempo in tempo mi si fa men dura</l>
<l>L'angelica figura e il dolce riso,</l>
<l>E l'aria del bel viso,</l>
<l>E delli occhi leggiadri men'oscura.</l>
</lg>
</quote>
</p>
<p>Se questa sia un raggio dell'anima, che nel viso riplenda nella guisa che risplendono i raggi delle intelligenze ne' lor proprii cieli o s'ella sia un'armonia di colori, d'ombre e di lineamenti io non l'oso affermare, ma confesso non lo sapere, e restarò con obligo a chi me ne farà capace. Quanto importi la grazia alla perfezzione dell'umana bellezza di qui si può comprendere, perché senza grazia la bellezza né graziosa né grata sarebbe, percioché ella dalla grazia accompagnata ha forza di rapir a sé stessa tutte quelle anime che conoscer la possono, e senza grazia la bellezza imperfetta si può chiamare, e perciò finsero gli antichi le Grazie, di Venere ancille, volendo inferire che la bellezza devea sempre essere dalla grazia accompagnata né mai da quella disgiunta. La grazia principalmente si scorge ne' soavi e leggiadri movimenti del corpo, percioché, stando il corpo immobile, ella non è apparente, e quanto a me direi che la grazia non fosse altro che una certa facilità ed agilità che ha il corpo ad ubidir all'anima.</p>
<p>Mi resta, serenissima reina, per concludere questo mio discorso, dir all'altezza vostra che non per altro è stata dal sommo Creatore prodotta l'umana bellezza tra tutte le bellezze sensibili in grado eccellentissimo, se non per accender quell'onesto e santo amor divino che unisce l'umana creatura al suo Creatore, perché, mirando l'uomo l'umana bellezza, tutto pien di stupore, alza la mente a contemplar la vera ed essenzial bellezza della quale questo è ombra e simulacro.</p>
<p>— Piacque il discorso del Patrizio e fu lodato dalla reina e da tutte quell'altre signore, quando il signor Giovanbattista Guirini, gentiluomo di belle e scelte lettere intendentissimo, soggiunse: — Ha veramente il signor Francesco della bellezza così ampiamente ragionato che poco più vi si può aggiungere; io nondimeno del tutto non son sazio se non scioglie alcuni dubbii che mi legano la mente, perché, avendo egli dimostrato che la bellezza nella proporzione e nei colori consiste, overo nell'uno e nell'altro insieme, ha da questa sua bellezza alcune cose escluse che si chiamano belle, nelle quali per esser totalmente semplici non può cader proporzione, non sendo altro la proporzione che quella simetria o commisurazione che hanno le parti tra loro ed insieme al tutto; perché si dice bel colore, bella luce, bella voce, bel suono e simili, ed in questi non è proporzione né colori. Ma di più, ponendo egli che la bellezza dei corpi composti di parti dissimili sia la proporzione che hanno le parti tra loro ed al tutto, contradice manifestamente al suo Plotino, principale nella famiglia platonica, il quale apertamente dimostra che la bellezza non può esser proporzione; e, tra gli altri argomenti, questo a mio giudicio non è di poca importanza: perché, dice egli, se la bellezza fosse la proporzione ne seguirebbe che le parti che il tutto compongono belle non fossero, perché in esse, non sendo composizione, non cade proporzione; e, non sendo belle, come potrà esser bello il tutto, stando che di parti non belle non si può componer un tutto bello? Nondimeno il conseguente è falso, perché le parti che compongono il tutto sono e si chiamano belle, dicendo noi bella mano, bel piede, bell'occhio, bel naso, e simile; adunque è falso l'antecedente, cioè che la bellezza sia proporzione. più oltre egli, pur tuttavia scordatosi del suo Plotino, ha trattato solo di quella bellezza sensibile la quale è proprio oggetto del senso della vista, e non ha posto nel numero delle bellezze quella che è oggetto dell'udito, la quale è di tanto pregio che Plotino la fa simile alla bellezza dell'anima: è questa è la melodia o la musica, che tanto ci diletta; e non è dubbio che ancor'ella si nomina col titolo di bella, dicendo noi bella musica, bella armonia e bel concento. Aspetto dunque, signor Francesco, che voi risolvendo questi miei dubbi facciate apparir la vostra bellezza del tutto bellissima.</p>
<p>— Molto sottilmente e dottamente, secondo il costume del suo vivace ingegno, dubita il signor Guirini — disse il Patrizio —, come che io abbi lasciato di por nel numero delle cose belle alcune che pur si chiamano belle; di più, mosso dall'autorità di Plotino, dubita che la proporzione non sia la bellezza dei corpi composti di parti non simili; sì come che la melodia sia tra le bellezze sensibili. Rispondendo io dunque al suo primo dubbio, dico che la bellezza è una qualità come abbiam detto, e però non può per sé stessa sossistere, ma è necessario che sia in un soggetto, e questo sarà la sostanza, perché la sostanza, sì come ben suona il nome, è quella che per sé stessa sossiste, e non la qualità o l'accidente. Sendo adunque il colore accidente che per sé non può stare, non potrà esser il soggetto della bellezza, ma sì bene la bellezza del soggetto. Laonde, parlando noi propriamente, non sarà vera questa proposizione: “il colore è bello” se non s'intende che sia bello perché fa bello altrui, sì come si dice “la medicina è sana” perché risana altrui. Si parla anco impropriamente quando si dice “bella voce” o “bel suono” perché, oltre che non può esser bellezza sensibile se non quella che cade sotto il senso della vista, il suono e la vista ha anco in un certo modo la medesima proporzione al concento musicale che ha il colore al corpo colorato; perché, sì come per il colore si rappresenta la bellezza a gli occhi, così per lo suono e per l'armonia la voce si rappresenta l'armonia alle orecchie; onde, sì come non si può dir “color bello”, così non si potrà dir “voce bella”, né “bel suono” (parlando dico propriamente), ma in lor vece si dirà “voce armoniosa” overo “buona voce” e “buon suono”.</p>
<p>Non ho parimente posto nel numero delle cose belle quelle che sono oggetto dell'audito, perché la sola proporzione nei corpi, di mente di Platone, si chiama bellezza, e nel numero si dice armonia, nelli umori sanità e nell'animo virtù; sì come dunque sarebbe parlar non proprio ma trasportato il dire invece di “bellezza del corpo” “armonia del corpo” ed invece di “sanità” “bellezza degli umori”, così sarebbe improprio il dir “bellezza” nel numero o “sanità” del numero, stando che l'istessa scienza che tratta della musica nomina il suo proprio soggetto “numero armonico” e non dice “numero bello”. Che l'armonia, la quale è l'oggetto che più diletta l'audito, non sia propriamente bellezza siccome quella dei corpi, è anco da questo manifesto, perché la bellezza dei corpi è tutta opera di natura e per sé stessa risplende senza che l'arte vi si adoperi, ma l'armonia non è totalmente opera di natura, ma dipende da scienza e da umano artificio per l'abito musicale che tien lo intelletto; e però nella musica non solo il senso ma pare anche che l'intelletto si risvegli e ne gioisca. più oltre, la bellezza ne' corpi è sempre in atto, né ha bisogno dell'artificio umano per esser veduta, ma all'apparir della luce subito si scuopre; l'armonia, se ben è sempre in potenza nel numero, nondimeno senza artificio umano non può esser in atto né esser udita; però questa, e sia detto con pace di Plotino, è molto dalla bellezza differente.</p>
<p>All'argomento di Plotino che la proporzione ne' corpi composti di parti dissimili non possa essere la bellezza, se ben io l'osservo come principe di tutti i platonici, nondimeno, volend'io per amica la verità, non mi posso accostar in questo alla sua opinione, perché egli non considerò che le parti dissimili che compongono il tutto sono ancor loro di parti e particelle dissimili composte. Perché la mano è composta delle dita, e le dita dei nodi e delle unghie, ed in essa vi si scorgono i ben disposti colori e la debita grandezza, sì come anco ne' piedi ed in tutti gli altri membri ne' quali senza dubbio si trova proporzione delle parti e del tutto: e però quando si chiamano belle non si considerano solamente come parti, ma anco come tutti e come composti. Dirò ancora che sì come di materia e forma si compone il corpo grave ed il lieve, ancora che né la materia né la forma siano gravi o lievi, così non sarà inconveniente che di parti non belle si componga un tutto bello.</p>
<p>Mostrò il Guirino di restar sodisfatto della risposta del Patrizio, il qual già si ritirava per dar luogo alla signora Peverara, che di commandamento della reina avea presa l'arpa per la musica, quando la signora Tarquinia Molza: — Non fuggite — disse — signor Patrizio, perché ancor io ho da dubitare, né credo che la reina voglia ch'io resti qui mal contenta, come sarei quando voi non satisfacesti non dirò al mio ma al commun dubbio; perché qual'è, e massime di noi donne, che sappia la ragione, parlando dell'umana bellezza, perché ella sia così rara e così frequente la bruttezza? E pure devrebbe essere il contrario, s'è vero quello che ci avete detto che la natura, ministra della divina Providenza, di tutte le forme datrice, quelle nella materia imprime secondo l'essempio ch'è nella Mente divina. Come può dunque essere, signor Patrizio, che la natura, la quale il vero modello della bellezza ha sempre innanzi, ad imagine del quale ella intende di formare il bello, a guisa d'inetto pittore o scultore il più delle volte dia nel brutto?</p>
<p>— Il dubbio, signora — rispose il Patrizio — non è di poca importanza, ed è veramente degno del vostro nobilissimo intelletto: mi sforzerò nondimeno di satisfarla. E' cosa certissima che la bellezza nasce dalla forma, dalla quale chiamate sono formose tutte le cose belle, e la bruttezza dalla materia, la quale sì come per sua propria natura è informe, così ogni deformità da quella deriva; per che la materia resiste all'ideal ragione, talché ella non può introdur in essa quella perfetta forma ch'ella intende, e di qui aviene che lo scultore non può mai scolpir nel marmo la figura di bellezza eguale a quella ch'egli ha nell'anima immaterialmente impressa, perché il marmo al scalpello, alla mano e all'arte fa resistenza. Applicando questo al proposito nostro, dico che quella materia della qual si forma l'umana creatura (ed è quel sangue purgato che, mischiato col seme dell'uomo, nell'utero della donna si trova) nella quale la gran madre natura intende d'introdur l'imagine della divinità, non è sempre una medesima, anzi, quando dal padre quando dalla madre e quando dalla variabilità de' celesti influssi si trova diversamente disposta: di qui aviene che l'una più e l'altra manco resiste all'ideal ragione. Quanto adunque la materia è di maggior resistenza, tanto perde la forma della sua formosità, e tanto più ne racquista quanto manco ella resiste; e però il divino Plotino diffinisce la bellezza non esser altro che il fior della forma vincente la materia.</p>
<p>— Pare che voi — replicò la signora Tarquinia — vogliate della bellezza e della bruttezza incolparne i cieli, poi che sono quelli che la materia dispongono a maggior e a minor resistenza. — Senza dubbio — soggiunse il Patrizio — come da causa istrumentale depende la bellezza e bruttezza dai celesti influssi, sì come anco tutti gli altri effetti di questo mondo inferiore, per(ché) il calor celeste è il principal istrumento della natura, sì come è anco istrumento di natura nella procreazione dell'uomo quel calor spiritale che dal padre nel seme impresso ha proporzione con l'elemento delle stelle; e però, se la natura deve introdur la forma simile all'ideal bellezza, è necessario che molte cose s'accordino per superar la resistenza della materia, come sarebbe: che il seme del padre sia ben disposto, che il calor dell'utero sia ben temperato (e) il calor celeste da benigne stelle sia benignamente infuso, sì come affermò il Petrarca parlando della sua bella Laura nella canzone <quote>“Verdi panni sanguigni, oscuri o persi”</quote>, dicendo nella settima stanza
<quote rend="block">
<lg>
<l>Benigne stelle che compagne fersi</l>
<l>Al fortunato fianco,</l>
<l>Quando il bel parto giù nel mondo scorse !</l>
<l>Ch'è stella in terra à</l>
</lg>
</quote>
</p>
<p>e quel che segue; e nella quinta canzone, <quote>“Tacer non posso, e temo (non) adopre”</quote>, quando disse
<quote rend="block">
<lg>
<l>Il dì che costei nacque, eran le stelle</l>
<l>Che producon tra noi felici effetti</l>
<l>In luoghi alti ed eletti</l>
<l>L'una ver l'altra con amor converse:</l>
<l>Vener e il padre con benigno aspetto</l>
<l>Tenea le parti signorili e belle,</l>
<l>E le luci empie e felle</l>
<l>Quasi tutte del ciel eran disperse</l>
</lg>
</quote>
</p>
<p>e quel che segue. Sendo adunque necessario che tante cose cospirino per far il bello, non sarà maraviglia, gentilissima signora, se così rara la bellezza e così frequente la bruttezza si dimostra.</p>
<p>Parve alla signora Tarquinia ed a tutti gli ascoltanti assai verisimile la causa della bruttezza e della bellezza assignata dal Patrizio, e credendo i circostanti che altro in simil soggetto investigar non si potesse, la serenissima duchessa, principessa di raro e pellegrino ingegno, fatto di nuovo fermar il Patrizio: — Voi pur — disse ella — avete avete anco a satisfar al mio dubbio, il qual nasce dall'aver affermato che la bellezza del corpo umano consiste nella proporzione e nei colori: desidero dunque sapere qual tenghi il primo luogo, perché da questo venirò anco in cognizione qual sia maggior mancamento di bellezza, o la proporzione overo il difetto dei colori.</p>
<p>— Ragione mi persuade, madama serenissima, a dar il primo luogo alla proporzione; però il senso mi far star sospeso, vedendo tuttavia che i delicati visi di queste belle signore, anzi di tutte le donne, maggiormente per soprabondanza di colori che per gran proporzione risplendono. Io nondimeno, se così piace a vostra altezza, tratterò questo problema col metter in campo ragioni per l'una e l'altra parte, e, senza dar sentenza, lasciarò a cadaun arme da difendere quella che più le piacerà; e non è dubbio che i gusti son diversi, onde ciascuno innamorato lauderà quella parte nella quale la sua donna è più eccellente: il che si vede nel Petrarca, che lodò assai i colori della sua Lauretta, perché i colori di gran lunga eccedevano la proporzione. Chiamò dunque i biondi capelli trecce d'oro, la fronte più serena che il cielo, assimigliò i cigli all'ebano, le guance alle brine, alla neve ed alle rose, i labri ai rubini, i denti alle perle, come si legge in tutti quei sonetti che alla beltà di Laura s'appartengono, ove non si vede quasi parola conveniente alle fattezze o proporzione.</p>
<p>— Mi piace il modo di trattar questa lite — soggiunse la signora duchessa — poi che ciascuno si potrà far ragione a suo modo; però date principio, e cominciate prima dalla proporzione, la quale senza dubbio precede in natura ai colori, sì come precedono gli elementi ai misti. — Stato dunque il Patrizio alquanto sopra di sé, parlò in questo modo: — Quella fra tutte le bellezze sensibili par maggiore e più perfetta bellezza, la quale alla bellezza intelligibile è più simile, e di quella è più partecipe. La proporzione è tale, adunque ella sarà tra le sensibili maggiore e più perfetta, ed in consequenza, dove si troverà sarà quella che al bello darà maggior perfezzione. La proporzione senza dubbio ha maggior similitudine con la bellezza intelligibile, perché non può esser proporzione senza ordine, e l'ordine è proprio della ragione, la qual ragione non è altro che un simulacro della bellezza intelligibile e dell'istesso divin Intelletto. Ma, di più, quella è della bellezza sensibile parte più principale, che non solo al senso, ma anco alla mente porge diletto: la proporzione è tale perché per l'ordine e disposizion delle parti in essa appare il vestigio della ragione, e però è molto conforme alla natura della mente ed atta a dilettarla ed a rapirla con ineffabil piacere.</p>
<p>più oltre, la proporzione è la principal causa della bellezza di tutto l'universo, così del mondo corporeo sensibile come dello intelligibile, stando che per la proporzione è creato e per l'istessa si conserva: adunque merita il primo luogo nella bellezza del corpo umano, il quale non è altro che il modello del gran mondo. Se non vogliamo scioccamente credere che il mondo sia fatto a caso, è necessario ch'egli fosse con somma providenza dal divin Architetto fabricato, ed è parimente necessario poner in essa Mente divina, come abbiam detto, del mondo la forma ideale, da altri detta “mondo archetipo”, sì come è necessario che nell'anima dell'uman architetto sia l'idea ed il modello della fabrica. Ora, la principal e più perfetta parte così nella mente del divino come dell'umano architetto, è la proporzione, perché in essa si comprende l'ordine e la disposizione. Secondo questa ideal proporzione fu dunque creato l'universo da Dio, e prima di figura circolare, perché quella per contener esso universo era di tutte le figure proporzionatissima, e furono le celesti sfere con tanta proporzione fabricate e con tanta proporzione a cadauna il moto dispensato, che ne' movimenti loro, come afferma il divin Filosofo, causano la celeste armonia. Ha ciascuna stella la sua proporzione a ricever il lume del sole, ed il sole proporzionatamente il suo lume a ciascuna infonde e dispensa, ed esse stelle e sole con tanta proporzione e misura il lor lume e calore in questi corpi inferiori influiscono che con maraviglia e stupore da quelle nasce la bellezza di questo mondo inferiore. Tal proporzione si trova nelli elementi così nella quantità come nella qualità; che, se una minima parte di questa loro proporzione fosse sproporzionata, l'uno elemento convertirebbe tutti gli altri nella sua propria natura o che il mondo si confonderebbe nel caos. La proporzione causa armonia nel numero, ne' corpi bellezza, nelli umori sanità, nell'animo virtù, sì come la sproporzione è dissonanza ne'numeri, ne' corpi bruttezza, nelli umori infermità e nell'animo vizio.</p>
<p>Ma in che si ha da dubitare che la proporzione (sia) causa di tutti i diletti così sensibili come intelligibili, conciosia che il bene che ci diletta non è bene se non ha seco la proporzione? Né alcuna cosa disidera d'unirsi col bene simplicemente, ma col bene a sé stesso proporzionato; e di qui nasce il detto d'Eraclito che cadauna cosa è rapita dal suo proprio piacere, il quale sta nell'unione del bene a sé stesso proporzionato, e questo è quello che propriamente è da tutte le cose amato e desiderato. Finalmente, sì come non può esser bene senza proporzione nell'universo mondo, così nel picciol mondo non può star alcuna bellezza senza proporzione; e sì come non può bene senza proporzione causar desiderio, così non può il bello senza proporzione causar amore, conciosia che non si generi amore nello amante se non per la simetria che ha la cosa amata con esso amante. Per tutte queste ed altre ragioni che addur si potriano si può conchiudere che ogni perfezzione nasca principalmente da proporzione, e però ch'ella sia molto più eccellente parte nel corpo umano che non è la vaghezza dei colori.</p>
<p>— Parmi — disse la signora duchessa — che il dubbio sia di maniera chiaro che non occorra a passar più oltre, e che alle belle fattezze più tosto che ai belli e ben disposti colori si debbia la palma. — E' cosa giusta, serenissima signora — disse il Patrizio — innanzi la sentenza ascoltar la parte, perché le sue ragioni non sono punto da sprezzare; e però quell'amante ch'è fatto servo d'una bionda trezza, di due occhi neri, di due guanze colorite, di due labbra rosate, d'una bianca mano, dirà in difesa dei colori che quella bellezza ch'è parte, anzi proprio parto della più perfetta di tutte le bellezze sensibili, deve esser quella che apporti principalmente il nome di bello a quel soggetto in che si trova; i colori sono tali:adunque per i colori il corpo umano principalmente si chiamerà bello. Che i colori siano tali è cosa manifesta, perché la luce è la maggiore di tutte le bellezze sensibili, come quella che non è altro che il raggio ed il flusso della divina essenza sparso per tutto l'universo, come ho detto; questa fu concessa al più perfetto di tutti i corpi sensibili ch'è il sole, acciò che per quella non solo fosse il più bello di tutti, ma perché egli fosse mezzo e causa principale dell'apparenza di tutte le bellezze. I colori sono talmente con la luce congiunti, e talmente la luce con i colori unita, che la luce color lucido nel corpo luminoso ed i colori luce opaca nel corpo colorato si chiamano; e non sono in altro differenti se non che la luce è colore senza opacità ed il colore è luce adombrata. Laonde quei colori che hanno manco dell'opaco, qual'è il bianco, tanto più si rendono simili alla purità della luce: sendo dunque la luce maggior bellezza del mondo ed i colori parti di luce e creati di luce, ragionevolmente debbono ottener il primo luogo nell'umana bellezza.</p>
<p>Dirà ancora questo amante: se il proprio oggetto che alla vista è dilettevole non è altro che la bellezza, sendo i colori della proporzione e della figura molto più dilettevoli, così saranno di maggior bellezza. Che i colori siano tali si prova, perché i colori sono sensibili proprii della vista e la figura e proporzione sensibili communi, e per opinione così dei Peripatetici come delli Academici muovono più il senso e maggiormente lo dilettano i sensibili proprii che i communi, né vi mancano filosofi d'autorità, come fu il dottissimo Psello, che tengono che i sensibili communi più tosto dalla ragione eccitata dai sensi che dai sensi istessi siano conosciuti. Finalmente argomentarà fondatosi sopra quella proposizione che tuttavia corre per le academie: quello che è causa che alcuna cosa sia tale, è maggiormente tale; come, per grazia d'essempio, se il fuoco è causa che tutte le altre cose siano calde, adunque egli sarà di tutte le cose calde più caldo. Dirà dunque: se la bellezza dei colori è causa che la bellezza della figura e della proporzione sia apparente, adunque saranno di più apparente bellezza, sì come la luce è di tutte le bellezze più bella, perché la luce è causa dell'apparenza di tutte le bellezze sensibili; e non è dubbio che i colori non siano causa dell'apparenza della proporzione, stando che i sensibili communi non possono esser compresi se non per i sensibili proprii.</p>
<p>Potrà ancora col testimonio delle istesse donne, delle quali la bellezza è il proprio ornamento, confermar le dette ragioni. Queste, conoscendo che i colori nelle bellezze umane tengono il primo luogo e sono per sé stessi atti a produr amore, ogni lor industria pongono nella vaghezza dei colori, col render i loro capelli simili al fulgente color dell'oro, le guance simili ai bianchi ligustri ed alle vermiglie rose, i labri ai rubini, i denti alla splendida candidezza delle perle, con le quai bellezze qualche lor sproporzione adombrando, pur paiono e son chiamate belle, accendendo tuttavia con tal arte nei cuori umani amorose facelle. Aggiungerà ancora l'autorità de' sacri dottori della legge mosaica, i quali, desiderosi che gli uomini, lasciando i sozzi amori, s'accendessero delle donne, per publica legge ordinarono che fosse lecito alle donne colorirsi il viso, e che i padri alle figliuole, i fratelli alle sorelle ed i mariti alle mogli fossero tenuti somministrar denari da comprar i fuchi, conoscendo questi uomini sapienti che non vi è bellezza più possente ad imprimer amore nei petti umani di quella dei colori. E così conchiuderà questo dalla vaghezza dei colori inescato amante, che i colori sono la principale delle umane bellezze.</p>
<p>— Qui tacque il Patrizio, ed in un subito si levò un gran mormorio, difendendo chi l'una e chi l'altra parte; del che avedutasi la reina, fece cenno alla signora Laura Peverara. Questa è una dama della Serenissima duchessa, nata in Mantova per gloria di quella città, maritata nel cont'Annibal Turco, uno de' principali cavalieri della nostra città, la quale, sì come con la sua bellezza accende facilmente amore in chiunque la mira, così con le sue oneste maniere e colla sua modestia talmente intepidisce l'altrui fiamme che ogni amoroso affetto in somma riverenza risolve, onde da tutti quei che la conoscono non meno è riverita che amata. Venuta dunque innanzi alla reina colla sua arpa ella cantò così soavemente che al suono di quella dolce armonia parea che l'anima, rapita, se n'uscisse volando dal cuore a chiunque l'udia. Finita la musica sopravenne correndo il nano della signora duchessa col far sapere ch'era giunta la corte. Laonde, levatasi in piedi la reina, le donne ed i cavalieri, col dar ordine per il seguente giorno allo incomminciato trattenimento, tutti se ne andorno ad incontrar Sua Altezza, ed il restante giorno sin all'ora della cena si trapassò con diversi solazzi e piacevoli giuochi; dopo cena si fecero alcuni balletti, i quali finiti, si levò Sua Altezza e cadauno si ritirò alla sua stanza.</p>
</div1>
<div1>
<head>Giornata seconda</head>
<argument><p rend="sc">GIORNATA SECONDA NELLA QUALE TRA DAME E CAVALIERI RAGIONANDO SI TRATTA DELL'AMOR UMANO</p></argument>
<p>Il giorno seguente Sua Altezza la serenissima duchessa con parte della corte se ne andarno al Bosco della Elisea, dove era preparata una bellissima caccia; avendo i cacciatori con le reti renchiusa una buona quantità di cinghiali dei quali è quel bosco che più di ogn'altro copioso, la solita compagnia secondo l'ordine posto si ridusse alla camera della signora contessa di Sala, dove, cavata a sorte la signora Isabella Bentivoglia, matrona di nobilissime maniere ornata, fu coronata reina; la quale, dopo l'esser stata alquanto chetta, parlò in questa guisa: — Non credo che alcuno di così basso intelletto tra noi si trovi che ieri gran piacer non gustasse nell'udir il discorso del signor Patrizio, avendovi egli fatto conoscere che cosa sia bellezza, donde ella prenda origine ed a che fine ella sia stata dal sommo Creatore a' mortali concessa; il che, avend'io molto ben considerato, giudico che non sia fuori di proposito seguitare lo incominciato stile e dar occasione a questi belli e dotti ingegni di porgerci tuttavia con nostro grandissimo utile simil diletti, perché qual maggior si può gustar piacere che sodisfar al natural desiderio che noi abbiamo di sapere? Disse ieri il signor Patrizio che la bellezza è madre d'amore, e sì come della madre resto sodisfatta, così son ansiosa d'aver qualche notizia del figliuolo, ed in effetto sapere che cosa sia questo che noi chiamiamo amore, perché dalle descrizzioni che ne fa il Petrarca rest'io poco contenta, parendomi cosa favolosa il dire ch'egli sia gargion crudo, alato, ignudo, con l'arco in mano e le saette al fianco, sì come è anco una vanità affermare ch'egli è mansueto fanciullo o fiero veglio, o ch'egli è nato d'ozio e di lascivia umana. Commando dunque a voi, signor Guirino, se punto vi è cara la mia grazia, che facciate un discorso sopra questo soggetto, perché son sicura che da tutti con gran gusto e piacere sarete ascoltato, per il desiderio che tien ciascuno di conoscer questo tiranno, anzi questo rapace avoltor de' cuori umani.</p>
<p>— Grave soma, reina serenissima, mi pone la maestà vostra sulle spalle — disse il Guirino — volendo che d'improviso di così alto soggetto io ragioni qual'è amore, nella contemplazion del quale sono restati confusi i più sublimi ingegni; nondimeno, per far conoscere quanto di così gran reina mi sia cara la grazia, arditamente accettarò l'impresa, sperando che amor istesso, al qual sin da' primi anni la mia vita dedicai, debbia eccitar il pensiero e mover la lingua, tanto ch'io possa, conforme alla intenzione dell'altezza vostra, la sua nobil essenza e gli alti suoi misteri far manifesti. — Qui fermatosi il Guirino, e stato alquanto sopra di sé, cominciò in questa guisa: — Traendo l'anima nostra, serenissima reina, dalla vera ed essenzial bellezza origine, in quella una certa inclinazione ed una certa cognizione di bellezza talmente si trova impressa che, tantosto che per mezzo degli occhi la bellezza a lei si scopre, senza alcun atto della ragione in un subito fra sé stessa giubilando ne gioisce; di qui aviene che non è alcuno di ingegno così rozo che al nuovo apparir di cosa bella, o sia naturale o artificiata, non si fermi con maraviglia e con diletto a mirarla, ancor ch'egli né proporzione, né ordine, né alcun'altra parte di bellezza comprender possa. Ma perché, reina serenissima, come ieri sera ci dimostrò il signor Patrizio, vince l'umana bellezza, quasi vero simulacro della Divinità, tutte le bellezze di questo mondo inferiore, meritamente è quella che ha forza col suo nuovo apparire d'accendere amore nell'anima umana. Del qual amore umano, poi che così commanda vostra maestade, intend'io di ragionare, lasciando da parte quello universale di che altri superfluamente hanno trattato, send'egli più tosto una certa inclinazione che ha cadauna cosa creata al suo proprio bene che vero amore.</p>
<p>Quando si vuol pervenire alla perfetta cognizione d'alcuna cosa si suol investigar principalmente queste quattro cose: prima, se quello di che ricerchiamo sia nell'universo; secondo, che cosa egli sia; terzo, donde egli prenda sua origine; ultimo, a che fine egli sia. Ora, supponendo io quello che da tutte questi signori e cavalieri mi sarà concesso, che amore sia, passarò alli altri tre quesiti, li quali intendo di farvi manifesti nella descrizione che io vi darò d'amore. Innanzi però che più oltre trapassi, giudico che non sia fuori di proposito scoprirvi alcune diffinizioni, cioè due del divin Platone e una che si cava d'Aristotele, e dico “si cava” perché egli non l'ha mai apertamente diffinito. Platone dunque nel Fedro dice che amore non è altro che desiderio d'unirsi col bello, e nel Convivio insieme con Diotima afferma che amore è desiderio di partorir nel bello; si cava parimente dalle parole d'Aristotele nella sua Retorica che amore non è altro che desiderio di vicendevole amore. Nella prima diffinizione di Platone sono vere le parole, ma, per esser troppo ristretta, non dichiara a sofficienza la natura d'amore; la seconda è propria d'una delle specie dell'amor umano, e però non si può pigliare per diffinizione generale. Quella d'Aristotele, ancora che sia universalissima per verificarsi così nell'amore come nella benivolenza, sendo quasi fine dell'uno e dell'altra, nondimeno è alquanto difettiva, perché manca la causa efficiente, non si facendo in essa menzione della bellezza, la quale propriamente è generatrice e d'amor conservatrice: ma perché il difetto di queste diffinizioni si farà chiaro nell'essaminar questa che intendo di proporre, non mi estenderò più oltre, e venirò a diffinir amor umano secondo le forze del mio ingegno; e s'io non averò fatto altro, averò almen dato occasione a questi dotti di pensar meglio.</p>
<p>Dico adunque che amor non è altro che una gagliardissima perturbazione dell'animo umano eccitata da conosciuta bellezza per una occulta conformità di natura che ha lo amante con la cosa amata, risolventesi in desiderio d'unirsi col bello con amor reciproco. Che amore sia una gagliardissima perturbazione dell'anima nostra si può confermare coll'autorità di Platone nel Convivio, dove chiama amore “gran demone”, e, quando non bastasse l'autorità d'un tanto filosofo, me ne potrebbero far fede queste nobilissime signore, le quali forse più d'una volta hanno sentito e sentono chenti e quali siano le vivacissime fiamme d'amore nei loro delicatissimi e castissimi petti; ed altresì questi giovani amanti, de' quali forse più d'uno si trova che alla presenza di tanta bellezza fra sé stesso mormorando dice
<quote rend="block">
<lg>
<l>S'amor non è, dunque ch'è quel ch'io sento?</l>
<l>Ma s'egli è amor, per Dio, che cosa o quale?</l>
</lg>
</quote>
</p>
<p>Non è dubbio che tra tutte le passioni ed affetti dell'animo amore tien il primo luogo, non vi sendo alcun altro affetto che faccia maggior alterazione, così nell'animo come nel corpo, di quello che si faccia amore, sì come esplicò leggiadramente il Petrarca, descrivendo la sua amorosa passione nel sonetto “Pace non trovo, e non ho da far guerra” quando disse
<quote rend="block">
<lg>
<l>E temo e spero e ardo e son un ghiaccio;</l>
</lg>
</quote>
</p>
<p>e altrove
<quote rend="block">
<lg>
<l>Io tremo, impallidisco, ardo e agghiaccio</l>
</lg>
</quote>
</p>
<p>Che ad eccitar amore sia necessario che la bellezza, come causa efficiente, sia conosciuta, si prova coll'autorità del Filosofo nel nono de' suoi Morali, dove afferma che non è possibile che alcuno s'innamori se prima non è dalla bellezza allettato; è anco la ragione in pronto, conciosia che la cognizione sempre vadi inanzi all'affetto, non sendo altro l'affetto che un subito movimento dell'anima sensitiva e de' spiriti cordiali causato d'apprensione di dilettevole o di noioso, risolventesi in desiderio d'unione o di fuga, al quale sempre segue piacer o dolore. Ho anco posta come necessaria quella particella nella diffinizion d'amore “per occulta conformità di natura che ha l'amante con la cosa amata”, perché non è possibile che alcuno s'innamori da dovero sin che non trovi donna di bellezza alla sua propria natura conforme; il che si verifica col testimonio di Platone in Liside, dove conchiude che noi siamo sforzati amar quello che a nostra natura è conforme, e con l'autorità del divin Petrarca nella seconda stanza di quella bellissima canzone, “Nel dolce tempo di mia prima etade”, dove dice
<quote rend="block">
<lg>
<l>Io dico che dal dì che'l primo assalto</l>
<l>Mi died'amor, molti anni eran passati,</l>
<l>Sì ch'io cangiava il giovenil aspetto;</l>
<l>E dentro dal mio cor pensier gelati</l>
<l>Fatto avean quasi adamantino smalto</l>
<l>(à)</l>
<l>Lagrim'ancor non mi bagnava il petto</l>
<l>Né rompea il sonno, e quel che in me non era,</l>
<l>Mi parea un miracolo in altrui</l>
<l>Lasso, chi son ! chi fui !</l>
<l>La vita il fine, e il dì loda la sera.</l>
<l>Ché sentendo il crudel di ch'io ragiono</l>
<l>Infin allor percossa di suo strale</l>
<l>Non essermi passato oltra la gonna</l>
<l>Prese in sua scorta una possente donna</l>
<l>Ver cui giamai poco mi valse o vale</l>
<l>Ingegno o forza odimandar perdono;</l>
<l>E i due mi trasformaro in quel ch'io sono,</l>
<l>Facendomi d'uom vivo un lauro verde,</l>
<l>Che per fredda stagion foglia non perde.</l>
</lg>
</quote>
</p>
<p>Qui dimostra il Petrarca che, avendo a' suoi giorni veduto molte belle donne (come è verisimile), non s'innamorò mai, anzi, ebbe sempre il cuore d'adamantino smalto sin che non gli sopravenne quella possente donna, la cui bellezza era alla sua propria natura conforme; e però questa occulta conformità è una delle principali ed essenziali cause d'amore, la quale non piglia origine da altro che dai celesti influssi nella generazion dell'uomo, perché questi danno a cadaun misto, così inanimato come animato, e principalmente al corpo umano, una propria e particolar temperatura, per la quale cadaun uomo è in qualche cosa dalla complessione dell'altro diverso. Laonde ne nasce diversa inclinazione e diverso appetito, non si potendo negare che l'anima sensibile, la quale ha sempre la sua operazione congiunta col corpo, non segua il temperamento del corpo; e però non è maraviglia se, come disse il Poeta, ciascun viene trasportato dal suo particolar diletto, e se quella bellezza ch'è atta a rapir l'anima d'uno a pena tocca l'altro. Questo amore, che non è altro che quella veementissima passione che abbiam detto, si risolve in desiderio d'unirsi col bello con amor reciproco, e qui è d'avertire che, se ben l'uomo ha la maggior parte delli affetti con gli animali communi, nondimeno è da quelli molto differente, perché nelli animali l'affetto, il desiderio e l'azzione, se non è impedita, quasi in un istesso tempo si muove, non avendo essi la ragione che col senso contrasti; ma nell'uomo, se bene l'affetto in un subito si muove, non però così presto in desiderio si trasmuta né così tosto si muove all'azzione, perché questo non può fare senza il consenso della ragione, la quale, come patrona, molte volte non permette che lo affetto prorompa in desiderio, né così presto si incamini all'azzione. A voler dunque che amore si risolva in desiderio bisogna che la ragione vi consenta, la quale è quella che conosce perfettamente la speranza, del desiderio vero fondamento; però, quando a noi rara bellezza, o bellezza all'appetito nostro conforme si scopre, non è in potestà nostra in quel primo istante all'amoroso affetto far resistenza; ma, se questa bellezza in troppo alto soggetto è posta, come in una principessa, mancando in noi per il lume della ragione speranza d'unione e di reciproco amore, lo affetto non si risolve in amoroso desiderio ma più tosto in somma riverenza. Da questa vera conchiusione si conosce quanto fosse vanamente detto dal nostro Poeta
<quote rend="block">
<lg>
<l>Pianger non de' se ben languisce e more</l>
<l>Pur ch'altamente abbi locato il core.
</l>
</lg>
</quote>
</p>
<p>Perché sarà più vera sentenza dire
<quote rend="block">
<lg>
<l>Chi troppo in alto ha locato il suo cuore</l>
<l>A ragion piange, se languisce e more</l>
</lg>
</quote>
</p>
<p>Che amore si trasmuti in desiderio di vicendevole amore me ne faranno certissima e indubitata fede questi valorosi e innamorati cavalieri, li quali, sospinti da tal desiderio, per farsi del reciproco amore delle loro amate donne meritevoli, cercano tuttavia di far opre leggiadre; e non è dubbio che nel cuor d'ogni gentil amante non sia principale il desiderio dell'esser di pari amor amato, e ch'egli più tosto non eleggesse restar privo dell'unione con amor reciproco che per l'unione perder il vicendevole amore della sua cara amata. E questo basti per la diffinizion d'amore. Non restarò con tutto ciò d'avertire queste bellissime signore ch'elle non vadino tanto altiere del nome d'amate, quasi che non possino essere anch'esse amanti; perché, se bene hanno fabricato il cuore d'adamantino smalto, non è però così duro che alcuna volta amore con l'aurato suo strale non lo trafigga. Però, quand'io dico “amata”, intendo così l'uomo come la donna, e per “amante” intendo l'uno e l'altro.</p>
<p>Per qual modo e via si generi ne' cuori umani l'amorosa passione, sì come la bellezza, oggetto della vista, ne è produttrice, così possiamo affermare con l'autorità del Petrarca che gli occhi sono duci alla strada d'amore; e però egli dice nel primo terzetto del sonetto “Era il giorno che al sol si scoloraro”
<quote rend="block">
<lg>
<l>Trovommi amor del tutto disarmato,</l>
<l>E aperta la via per gli occhi al core,</l>
<l>Che di lagrime son fatt'uscio e varco.
</l>
</lg>
</quote>
</p>
<p>E nel fine della quinta stanza della canzone “Sì è debil il filo a cui s'attiene / La gravosa mia vita”
<quote rend="block">
<lg>
<l>
E sien col cor punite ambe le luci</l>
<l>Ch'a la strada d'amor mi furon duci.
</l>
</lg>
</quote>
</p>
<p>E non solo gli occhi dell'amante come via, ma anco gli occhi dell'amata quasi necessariamente concorrono ad imprimer l'amorosa passione, sì come afferma l'istesso poeta nel sonetto “Amor m'ha posto come segno a strale”, dicendo
<quote rend="block">
<lg>
<l>Da li occhi vostri usci'l colpo mortale,</l>
<l>Contro cui non mi val tempo né luoco.
</l>
</lg>
</quote>
</p>
<p>E nel sonetto “Fera stella, se il ciel ha forza in noi”
<quote rend="block">
<lg>
<l>
E fera donna, che con gli occhi suoi,</l>
<l>E con l'arco a cui sol per segno piacqui,</l>
<l>Fe' la piaga ond'amor teco non tacqui
</l>
</lg>
</quote>
</p>
<p>E nel sonetto
<quote rend="block">
<lg>
<l>Quando giunge per gli occhi al cor profondo</l>
<l>L'imagin donna, ogn'altra indi si parte,</l>
<l>E le virtù che l'anima comparte</l>
<l>Lascian le membra quasi immobil pondo.
</l>
</lg>
</quote>
</p>
<p>Conchiudendo noi dunque col Poeta, diremo che gli occhi sono quelli che l'imagine della bellezza dell'amata rapiscono ed al cuore dell'amante la trasportano, ed indi l'anima, da quella ecitata, con soavissimo piacere comincia a contemplarla ed a sentire quello influsso che la commuove ed a poco a poco la riscalda, e massime quando vi si aggiunge lo incontro de' fulgentissimi raggi che scintillan fuori per gli occhi dell'amata; conciosia che, nuova esca al fuoco aggiungendo, tutta d'amoroso ardore l'infiammano. Sì come non è in poter nostro, serenissima reina, resistere all'amoroso affetto, come quello che quasi in un momento alterando i spiriti animali fa impressione nell'anima nostra sensibile, così, non potendo senza il consenso della ragione prorompere in desiderio, è in potestà nostra raffrenarlo e ridurlo a mediocrità, il che non facendo noi non più amor umano, ma fatto simile allo amore delle selvagge fiere amor ferino si chiama. E sì come questo disordinato amore è di tutti i vizii fomento, così amor temperato è di tutte le virtù principal origine.</p>
<p>Lasciando noi dunque da parte l'amor ferino, il quale merita più tosto il nome d'una rabiosa procella di libidine che vero amore, divideremo l'amor umano in tre specie tra loro differenti per il fine a che esse atendono. La prima, di tutte eccellentissima, simile al celeste nato della celeste venere del quale smisuratamente ardendo i Serafini tutti gli altri angelici spiriti di pari amor infiammano, si chiama amor divino; questo da Platone fu nel Fedro diffinito non esser altro che un furor divino, il quale a memoria ci riduce la forma della vera bellezza, conciosia che, lontano da ogni atto brutto, solo di veder la sua bella e cara amata si appaga, la cui bellezza contemplando come imagine della divinità, da quella inalza la mente alla vera bellezza. Desidera questo divin amante che la sua cara amata di così santo, casto e immaculato amore verso di lui s'accenda: di tale amore non solo a' giovani, ma a' vecchi, a religiosi ed a' maritati è lecito innamorarsi, ed è nel primo, perfettissimo grado della temperanza.</p>
<p>La seconda specie, senza punto macchiar i casti pensieri, solo in mirare, ragionare e conversare colla sua amata ed esser da quella di pari amore amato gioisce. Questa è dal divin amante diverso in quanto che, nel mirar l'umana bellezza, senza alzar la mente a quella dond'ella prende sua origine, essa umana bellezza non come imagine della divinità ma come vera ed essenzial bellezza contempla, ed in quella contento si gode: questo si chiama amor casto, ed è nel secondo grado di temperanza. A questo amore pare che sia concesso per mercede il bascio, conciosia che il bascio sia più tosto congiongimento d'anima che di corpo, perché per mezzo del bascio, facendosi un soavissimo transito di vivacissimi spiriti nell'un e nell'altro cuore, l'anime delli amnti con indissolubil nodo d'amore talmente insieme restano avinte, che di due una sola si compone, la quale, così composta, due corpi regge; e però desiderano questi casti innamorati di pervenir al bascio, quasi dell'anima vero legame, laonde il divin Filosofo nel suo Convivio di casto amore innamorato disse che basciando venneli l'anima nei labri per uscir volando fuori.</p>
<p>La terza specie dell'amor umano è quella che si risolve in desiderio d'unirsi col bello non solo con l'animo ma anco corporalmente, però con modo lecito ed onesto; e quest'amore è quello ch'è principio de' sacrosanti imenei, ed in esso non solo l'unione con amor reciproco, ma anco desiderio d'eternità si scorge, perché per mezzo di questo lascivo amore l'uomo, conservando la sua propria specie, di caduco si fa eterno. Di questo intese Platone quando disse “amor è desio di partorir nel bello”, sebbene questa diffinizione da altri è stata diversamente interpretata, volendo che il divin Filosofo intendesse di quello amore che amava Socrate i vaghi e belli giovanetti, il quale si risolvea in desiderio di generar nei loro belli ingegni i suoi nobili concetti e virtù morali.</p>
<p>Segue, reina serenissima, e con questo finirò il mio ragionamento, quasi come ombra il corpo amore, una atrocissima passione che col suo amaro veleno molte volte il felice stato dell'amante turba e contrista. Questa è l'empia gelosia, la quale altro non è che una passione che assale ed agghiaccia lo innamorato cuore per lo imminente pericolo di perdere, o che le sia impedito il reciproco amore della sua cara amata; questa piglia origine e fomento dal conoscere lo amante mancamento di qualche perfezzione in sé stesso della quale ne sia abondanza nel rivale.</p>
<p>— Qui tacque il signor Guirino, e parendole d'aver al commandamento della reina sodisfatto, si volea retirare, quando la reina le fece cenno che si fermasse, e commandò alla signora Tarquinia Molza ed a tutte quell'altre signore che movessero dubbi in materia d'amore al signor Guirino, acciò che con questo gentil tratenimento si trapassasse il tempo sin alla venuta di Sua Altezza. — Gran ventura è stata la mia — disse sorridendo la signora Tarquinia — (di esaudire) il nobil desiderio di vostra maestade, perché con questa occasione spero di ridur l'animo in stato tranquillo, il quale è tutto ansioso per quello che ha detto il signor Guirino, volendo che amore sia in noi causato da occulta conformità di natura che ha l'amante colla cosa amata, e che tal conformità dependa dai cieli; il che, se è vero, come potrò io dall'amorosa procella esser sicura, se ben ora con mia grandissima tranquillità navigo in porto? Come potrò io fare quando mi si appresenterà bellezza alla mia propria natura conforme che io non entri nel tempestoso pelago d'amore? Chiaritemi per vostra grazia, signor Guirino, se amor è per elezzione o per destino.</p>
<p>— Troppo altiera in voi stessa e troppo contra amor superba sareste, signora Tarquinia — rispose il Guirino — se, come sempre sete amata, così foste sicura di mai non divenir amante, e non potesse il destino punir la vostra ingratitudine. Che amore nasca da' celesti influssi lo conferma il Petrarca, e massime nella quinta stanza della canzone overo sestina che comincia “A qualunque animale alberga in terra” dicendo
<quote rend="block">
<lg>
<l>Non credo che pascesse mai per selva</l>
<l>Sì aspra fiera, o di notte o di giorno,</l>
<l>Come costei ch'io seguo a l'ombra o al sole,</l>
<l>E non mi stanca primo sonno od alba,</l>
<l>Che, bench'io sia mortal corpo di terra,</l>
<l>Lo mio fermo desir vien da le stelle.</l>
</lg>
</quote>
</p>
<p>Qui confessa il poeta che il costante e fermo amore verso Laura vien dalle stelle, cioè dai celesti influssi. E nella settima stanza della canzone “Quel antiquo mio dolce empio signore”, parlando in persona d'amore, così dice
<quote rend="block">
<lg>
<l>Come a ciascun le sue stelle ordinaro,</l>
<l>Lasciai cader in vil amor d'ancelle.</l>
</lg>
</quote>
</p>
<p>E ne sonetto “Parrà forsi ad alcun, che in lodar quella” disse nel terzo terzetto
<quote rend="block">
<lg>
<l>Lingua mortal al suo stato divino</l>
<l>Giunger non puote: amor la spinge e tira,</l>
<l>Non per elezzion, ma per destino.</l>
</lg>
</quote>
</p>
<p>Per risolver il dubbio e non vi lasciar del tutto mesta, dico che amore nel cuor umano si pianta per destino, ma non vi fa radice se non per elezzione. Questo si fa chiaro per la diffinizione d'amore, perché egli da conosciuta bellezza vien eccitato per una occulta conformità di natura che ha l'amante con l'amata: di modo che non è in poter nostro quando conforme bellezza a noi si scuopre di far sì che l'amorosa passione non si muova, sì come non è in poter nostro di far che gli altri affetti, il cui soggetto è la parte irascibile, non facciano l'impeto loro, come tra timore, e simili; ma, non potendo questi affetti risolversi in desiderio, sì come habbiam detto, se la ragion non vi consente, dal consenso della quale nasce l'elezzione, ne seguita che amore non si potrà mutar in desiderio né far sua radice nel cuor umano se non per elezzione, la qual è atto della libera volontà, né dalle stelle può ricevere impedimento o esser violentata, sì come di sé stesso parlando afferma il Petrarca nella penultima stanza della canzone “Lasso me, che non so in qual parte pieghi la speme” dicendo
<quote rend="block">
<lg>
<l>Nessun pianeta a pianger mi condanna:</l>
<l>Se mortal velo il mio veder appanna,</l>
<l>Che colpa è delle stelle</l>
<l>O de le cose belle?</l>
</lg>
</quote>
</p>
<p>Volendo inferire il poeta che se ben le stelle inclinano, non però sforzano l'uomo a darsi in preda ad amore, ma tutto procede da nostra elezzione. — Di questa vostra conchiusione rest'io poco consolata — disse la signora Tarquinia — perché s'è vero quello che afferma il Petrarca e l'Ariosto che amore di libertà ci spogli, e che freno non è che raffrenar lo possa, la elezzione, atto della libera volontà, non averà luogo nel suo regno, ed invero la isperienza ci dimostra che amore con violenza essercita il suo imperio, e che, dove men (è) speranza d'unione e di reciproco amore ivi, scacciando la ragion di seggio, maggiormente fa prova delle sue forze. Arse l'infelice Mirra dell'amor del proprio padre, e la misera Canace del fratel suo Macareo, e dell'amor del castissimo Ippolito la sfrenata Fedra, vinta dall'amorosa passione; Pasife per il toro entrò nel legno, ed il sfrenato giovane di Gnido, sospinto da questo crudelissimo tiranno, macchiò nel tempio la bellissima statua di Venere: e chi dirà che la radice di questi amori fosse fondata sopra alcun atto della ragione, e non confessi che questi infelici amanti furono più tosto dalla violenza del fato che da elezzione a così disordinati amori sospinti? Il conchiuder dunque che amore fa la radice nel cuor umano per elezzione, a mio giudizio non è altro che sbendar gli occhi ad amore, e di cieco fanciullo farlo oculatissimo veglio.</p>
<p>— La mia conchiusione, dottissima signora — rispose il Guirino — tanto maggiormente consolar vi deve, quanto che quella il più delle volte è vera: e vera talmente che per accidenti mirabili si contano quei sozzi e sproporzionati amori che tanto vi spaventano. Furono veramente quelli amori ferini, e ferini saranno tutti quelli che senza atto della ragione faranno la radice nel cuor umano: il che non avete già voi a presumer di voi stessa, in cui la ragione a commandare ed il senso ad ubidir è avezzo, percioché avendo della vostra bellissima anima la virtù già preso un fermo possesso, facile vi sarà estinguere le disordinate fiamme d'amore; e, se pur destino alli occhi vostri scoprirà bellezza conforme, voi quella, come imagine della divinità contemplando, a poco a poco, inebriata dell'amor divino, nella istessa divinità vi trasformarete. — Accettarò io, signor Guirino, quest'ultime parole — soggiunse la signora Tarquinia — non men per laude che per consolazione, né dirò più altro —.</p>
<p>Allora la signora Camilla Canale, matrona bella di presenza e d'ingegno elevatissimo, presa occasione dal proposto dubbio: — Saprei volontieri anch'io — diss'ella — se, poi che amore per destino s'è piantato nel cuor umano, e per elezzione vi ha fermata la radice, sia in poter dell'amante svellerlo: fra me stessa assai ne dubito. — Ben avete ragion di dubitarne — disse il Guirino — perché di consenso del Filosofo è molto più difficile far resistenza all'appetito concupiscibile che allo irascibile, e Platone nel Timeo afferma che la cupidità non ascolta la ragione, ma che non così tosto è dal senso eccitata, che dai veduti simulacri sfrenatamente è rapita, alla qual sentenza consente Plutarco. Sendo dunque amore principal affetto della parte concupiscibile, e sendo tuttavia dal senso e dalla imaginativa rappresentata allo amante la bellezza dell'amata, la qual bellezza, sì come ha seco conguinto un non so che di violento che a forza rapisce l'anima dell'amante, così pare impossibile ch'esso amante, inescato da quella, liberar si possa, sì come afferma il Petrarca di sé stesso, dicendo
<quote rend="block">
<lg>
<l>E quando ho più speranza che il cuor n'esca,</l>
<l>Allor più nel bel viso mi rinvesca.</l>
</lg>
</quote>
</p>
<p>Ed altrove, parlando pur di sé stesso, dimostra chiaramente non esser in potestà dell'amante sciogliere l'amoroso laccio, e massime nel sonetto
<quote rend="block">
<lg>
<l>Sì traviato è il folle mio desio</l>
<l>A seguitar costei che in fuga è volta,</l>
<l>E de' lacci d'amor leggera e sciolta</l>
<l>Vola dinnanzi al lento correr mio,</l>
<l>Che quanto richiamando me l'invio</l>
<l>Per la sicura strada men m'ascolta:</l>
<l>Né mi vale spronarlo o darli volta,</l>
<l>Che amor per sua natura il fa restio.</l>
</lg>
</quote>
</p>
<p>E nel sonetto
<quote rend="block">
<lg>
<l>Ahi bella libertà, come tu m'hai,</l>
<l>Partendoti da me, mostrato quale</l>
<l>Era il mio stato, quando il primo strale</l>
<l>Fece la piaga ond'io non guarrò mai !</l>
<l>Gli occhi invaghiro allor sì de lor guai</l>
<l>Che il fren della ragion ivi non vale</l>
</lg>
</quote>
</p>
<p>E nella seconda stanza della canzone “Poi che per mio destino” dice
<quote rend="block">
<lg>
<l>Sì possente è il desir che mi trasporta;</l>
<l>E la ragion è morta,</l>
<l>Che tenea il freno, e contrastar non puote.</l>
</lg>
</quote>
</p>
<p>E nella sesta stanza della canzone “Io vo' pensando, e nel pensier m'assale” chiaramente dimostra che, poi che amore ha il possesso del cuor umano, non è in podestà dell'uomo liberarsi da quello, dicendo</p>
<p>Quel ch'io fo, veggio, e non m'inganna il vero Mal conosciuto, anzi mi sforza amore, Che la strada d'onore Mai non lascia seguir, chi troppo il crede; E sento ad or ad or venir al cuore Un leggiadro disdegno aspro e severo Che ogn'occulto pensiero Tira in mezzo la fronte ove altri il vede: Ché mortal cosa amar con tanta fede Quant'a Dio sol per debito conviensi, più si disdice a chi più pregio brama. E questo ad alta voce anco richiama La ragione sviata dietro ai sensi Ma perché l'oda o pensi Tornar, il mal costume oltra la spinge Ed a gli occhi dipinge Quella, che sol per farmi morir nacque, Perché a me troppo, ed a sé stessa, piacque.</p>
<p>Lo istesso conchiude l'Ariosto in quelle stanza che cominciano “Ma di chi debbo lamentarmi, ahi lassa / Se non del mio desir irrazionale?”, dove soggiunge
<quote rend="block">
<lg>
<l>Né lo posso frenar che non ha freno,</l>
<l>E mi fa certa, che mi mena a morte</l>
<l>Acciò aspettando il duol, cresca più forte.</l>
</lg>
</quote>
</p>
<p>Io nondimeno, poco curando l'autorità di questi poeti, poiché hanno l'anima inferma, tengo che la verità sia in contrario, e che sia in poter nostro liberarci dall'amorosa passione come e quando a noi piace. Ed acciò che voi, signora gentilissima, possiate insieme con quest'altre signore comprender la verità, discorrendo un poco più altamente dico che, avendo Dio ottimo massimo, di questa mondana fabrica sommo architetto, la sopraceleste regione d'angelici spiriti con decoro ornata e le celesti sfere d'anime eterne informate e questa inferior parte d'ogni sorte di piante, d'erbe e d'animali ripiena; desiderando la sua divina Maestà che vi fosse un artefice il quale considerasse la ragione d'opera così eccelsa, ammirasse la grandezza ed amasse la bellezza, formò finalmente l'uomo, tra tutte le creature dell'universo miracoloso. Ma, avendo questo divin Fabro inanzi la creazion dell'uomo a tutte le creature con proporzione i suoi tesori dispensato, ed a cadauna sorte di viventi naturali ed infallibil leggi prescritte, come alle piante il nutrirsi, a gli animali il sentire, a gli angeli l'intendere; sospeso di qual vita dovesse ornare questo suo nuovo erede, deliberò finalmente il divino Artefice a quello a cui nulla di proprio dar potea farlo partecipe in commune di tutto quello che godevano gli altri in particolare. Laonde, a sé chiamatolo, disse: “Vivi, o Adam, quall vita più ti piace, e per te pigliati quei doni che tisaran più cari”. Da questo liberal dono ebbe, graziosissima signora, origine il nostro libero arbitrio, di modo che è in poter nostro viver vita di pianta, d'animale, d'uomo e finalmente d'angelo; perché, se l'uomo si da solo al pacchiare ed al nutrirsi divien pianta; se alle cose sensuali, si fa bruto animale; se alle cose civili e razionali, divien animal celeste; ma s'egli inalza il bel don della mente alle cose invisibili e divine, egli si trasforma in angelo, e finalmente si fa di Dio figliuolo. L'affermar dunque che non è in nostra potestà liberarci d'amore poi ch'egli ha fatto la radice nel cuore, non è altro che rifiutar l'altissimo dono a noi per nostra gran perfezzione dal sommo Creator concesso, e dire che viver non possiamo se non la vita delli irrazionali e che siamo totalmente servi della sensualità: cosa del tutti falsa, perché con l'atto della ragione possiamo ridur tutti gli affetti a mediocrità, ed acquietar i disordinati movimenti dell'animo nostro, e tra gli altri questo d'amore.</p>
<p>— Si acquetò la signora Camilla con questa soluzione, la quale, se ben fu lodata, diede però da sussurrar a' giovani, a' quali non piaceva che lo imperio d'amore restasse totalmente distrutto e che, dopo i lor gravi eccessi, non avesse autorità farli pur un salvocondotto o ricoprirli sotto le sue grand'ali, avendo essi per verissima quella sentenza
<quote rend="block">
<lg>
<l>Che facilmente ogni colpa s'ammette,</l>
<l>Quando in amor la colpa si reflette.</l>
</lg>
</quote>
</p>
<p>Ma la signora Silvia Villa, alla quale toccava parlare col proporre il suo dubbio, pose silenzio, e il dubbio fu se lontananza accresca o scemi amore. — Che lontananza accresca amore — rispose il Guirino — è molto alla ragion conforme, perché, quanto è maggior il mancamento, tanto più cresce il desio; sendo dunque l'amante per la lontananza in maggior mancamento d'unione, l'amoroso desiderio vien a farsi maggiore, o almeno non scema punto, sì come affermò il Petrarca negli ultimi terzetti del sonetto “Quando mi vien innanzi il tempo e il luogo” dicendo</p>
<p>Quel sol, che solo agli occhi miei risplende, Coi vaghi raggi ancor indi mi scalda A vespro tal, qual'era oggi per tempo; E così di lontan m'alluma e incende, Che la memoria ad ogn'or fresca e salda, Pur quel luoco mi mostra, e il luoco e il tempo.</p>
<p>Qui dimostra il Petrarca che l'esser in Italia lontano da Laura non scemava l'amore, perché la bellezza di quella tuttavia più l'accendeva e si conservava sempre più nella memoria fresca e salda. Io nondimeno, illustrissima signora, per scioglier questo dubbio fo questa distinzione: se la lontananza è breve, non scema ma più tosto accresce amore per la speranza del presto ritorno, ma s'ella è lunga non solo scema amore, ma del tutto lo estingue; il che si fa da questa ragione manifesto, conciosia che per quel mezzo che si produce amore per quello istesso si conserva. Producendosi dunque amore nel cuor umano per mezzo degli occhi e della vista, ragionevolmente si può conchiudere che la vista della sua cara amata sia quella che soavemente nutrisca amore, e però si vede che a niun'altra cosa sono più gli amanti intenti che al veder le loro amate; mancando dunque per la lontananza tuttavia l'esca ed il nutrimento d'amore, è necessario che, da lunga inedia consumato, s'indebolisca ed al fin pèra.</p>
<p>— Restò compiaciuta la signora Silvia. E vedendo la signora Camilla Costabile che tutti aspettavano che ella proponesse, senza più indugiare mosse questo dubbio: se la gelosia sia indizio di grand'amore. Ed il Guirino — Pare, illustrissima signora, che gelosia di grand'amor sia segno, perché si suol dire che colui che ama molto teme, non send'altro gelosia che un gran timore, come abbiam detto. Risolvendo dunque il dubbio, dico che il cuore di chi grandemente è innamorato è il proprio soggetto di questa amarissima passione che gelosia si chiama; nondimeno sì presto non vi è impressa che segno è manifesto che il grand'ardore incomincia ad intepidire, e quando la gelosia va tanto inanzi che la speranza resta morta con total vittoria del timore, quel già così fervente amore, piegando a poco a poco verso il suo contrario, in odio ed in sprezzo si trasmuta. La gelosia dunque è segno di intenso amor passato e debolezza di presente.</p>
<p>— Piacque alla signora Camilla la risposta, e la reina fece segno alla signora contessa di Sala che proponesse. Questa bellissima ed in tutti i movimenti suoi graziosissima signora, oltre all'altre sue rare qualità, è così pronta nel parlare e piena di così nobili concetti che di sé stessa da stupore a tutti quei che la mirano ed ascoltano. Dopo l'esser dunque stata alquanto pensosa, parlò in questa guisa: — Voi avete diffinito amore non esser altro che desiderio di unione: se questo fosse vero, ne seguirebbe che nell'amante, dopo l'unione ed il possesso del bello, restasse estinto amore , perché dove non è mancamento non può esser desiderio, e nondimeno l'esperienza mostra il contrario, perché dopo il possesso della cosa amata pur ancora amiamo. Sarà dunque il mio dubbio, se dopo il possesso del bello rimanghi estinto amore. Questo dubbio, serenissima signora, non è di poca importanza — rispose il Guirino — perché non occorre che noi desideriamo quelle cose che abbiamo in poter nostro. Io nondimeno direi, salvo sempre meglior giudicio, che amore può esser sostentato in vita da due mancamenti: l'uno è mancamento d'unione semplicemente, e l'altro è mancamento di perpetua unione; dopo il possesso del bello cessa il primo mancamento della semplice unione e sorge il mancamento della perpetua unione, perché quando noi godiamo il presente, siamo in continuo mancamento di quello che ha da venire, il qual mancamento ha forza di mantenere in vita questo desiderio che si chiama amore; e però in tale stato amore non è altro che desiderio di perpetuamente fruire la cosa amata —. Satisfece con questa bella distinzione il Guirino la signora contessa e tutti i circostanti.</p>
<p>E la signora Camilla Bevilacqua dubitò in questo modo: — Voi nella diffinizion d'amore ci avete affermato ch'egli nasce da conoscimento di bellezza: questo a mio giudizio ha in sé difficoltà, vedendo noi per esperienza che alcuni, sprezzando il veramente bello, di quello che a tutti gli altri par brutto s'innamorano. Bisogna dunque dire che la bruttezza può ad altrui parer bellezza, overo che non sempre bellezza, ma anco la bruttezza può esser madre d'amore. Chiaritemi adunque, acciò che la vostra diffinizione indefinita non rimanghi — Sì come le cose materiali e corruttibili, bellissima signora — rispose il Guirino — mai tanto belle esser non possono che in esse qualche difetto non si scorga, così mai tanto brutte non si trovano che in esse qualche vestigio di bellezza non appaia, perché la mala disposizione della materia all'ideal ragione resister non può tanto che in quella del divin Artefice l'eccellenza non si scopra. Quelle dunque che a molti paiono deformi, non sono mai senza qualche bellezza, la quale, quantunque minima, quando alla natura d'alcuno sarà conforme, in quel tale averà forza d'eccitar amore. E non è dubbio che gli animi nostri, sì come nel resto, così anco nell'amare non siano diversi; e però altri ne' belli occhi, altri nella bella bocca e nel dolce riso, altri ne' biondi capelli, altri nel bel petto o nella candida gola, altri nelle man bianche e sottili ed altri nella grazia, nell'aria o in qualche altra nascosta bellezza d'una donna s'innamora; il quale non così tosto nella pania amorosa ha inescato l'ale che, cieco nelle altre bruttezze dell'amata, quella sol parte contemplando di che l'anima si compiace, sua donna più d'ogn'altra estima degna d'esser amata e servita; e parimente una minima bruttezza in quantunque bella donna potrà tanto nell'animo di quello alla cui natura sarà sproporzionata e spiacevole che, sprezzando tutte l'altre bellezze, quella giudicherà indegna d'alcun amante. Sarà dunque vero che amor nasce da conosciuta bellezza, perché di bruttezza l'odio e di bellezza amore è legittimo parto —.</p>
<p>Fu lodata la risposta, e la signora Leonora Sacrata: — Ditemi, signor Guirino — disse — se amore è il medesimo che il desiderio, perché la diffinizione da voi data ci mette in dubio, e nondimeno Leon Ebreo nel terzo suo dialogo d'amore dice che amore non è altro che desiderio, il che si conforma colla esperienza, conciosia che noi amiamo perché desideriamo, e desideriamo perché amiamo. — Leon Ebreo, uomo veramente d'acuto ingegno — rispose il Guirino — in questo ha preso errore, anzi ha contradetto a sé stesso nel primo dialogo, nel quale distingue amore dal desiderio. Ma, per solver il vostro dubbio, dico che (se) noi consideriamo amore in quanto affetto, egli è così dal desiderio differente come è differente il principio dal mezzo, perché amore è quel sùbito e primo movimento che si fa nell'anima umana per apprensione di conforme bellezza, il quale senza il consenso della speranza turba essa anima e fa alterazione nel cuore, ed il desiderio fondato sopra la speranza segue amore ed è mezzo per arrivar al fine, cioè all'unione del bello. Si piglia nondimeno amore per desiderio perché dopo quel primo movimento in desiderio si trasforma, ed allora è vero che noi amiamo perché desideriamo e desideriamo perché amiamo —.</p>
<p>Non replicò altro la signora Leonora; ma la signora Tarquinia Molza: — Pare — soggiunse ella — che questa vostra conchiusione sia contraria al Filosofo, perché egli dice nella Politica in questo modo: “non può amare alcuno se prima non è invaghito dalla bellezza, né quello che è della bellezza invaghito ama subito, ma allora ama quando desidera la cosa amata assente e ne è cupido presente”: da queste parole si cava che il desiderio precede e non segue amore. — Bisogna, dottissima signora — disse il Guirino — avertire che il Filosofo in questo luogo non parla d'amore in quanto è perturbazione (ed è quel primo movimento che noi abbiam detto), perché questo sempre precede il desiderio; ma intende dell'atto d'amare, volendo inferire che l'amante non si riduce a tal atto se prima amore non si risolve in desiderio della cosa amata, e questo non pur è contrario, ma è conforme a tutte le nostre posizioni —.</p>
<p>Laudò la signora Tarquinia il lucido senso delle parole d'Aristotele, né dicendo altro, la signora Vittoria Tassona propose il suo dubbio in questo modo: — Voi sin a quest'ora aveta trattato d'amore, e noi vi abbiamo ascoltato senza sapere se amore sia buona o cattiva cosa. E nondimeno questa principalmente si deve insegnare perché, sendo mossi tutti i nostri desiderii ed azzioni dalla cognizione del bene e del male, fugendo noi sempre il conosciuto male e seguendo il bene, chi è quello che non fuggisse amore se cattivo lo estimasse e nol seguisse se buona cosa lo credesse? Scioglietemi dunque questo dubbio: se amore è buono o reo. — Disputa leggiadramente il Petrarca — rispose il Guirino — questo problema nella canzone
<quote rend="block">
<lg>
<l>Quell'antiquo mio dolce empio signore</l>
<l>Fatto citar dinanzi alla regina</l>
<l>Che la parte divina</l>
<l>Tien di nostra natura e in cima siede</l>
</lg>
</quote>
</p>
<p>dove egli, fingendo di citar amore dinnanzi al tribunal della ragione, l'accusa come cattivo e proptervo ed amore si difende, nel fine del qual contrasto, avendo la ragione udita l'una e l'altra parte, lascia indecisa la lite dicendo
<quote rend="block">
<lg>
<l>Piacemi aver vostre querele udite,</l>
<l>Ma più tempo bisogna a tanta lite.</l>
</lg>
</quote>
</p>
<p>Sono però di non poca importanza le ragioni per le quali si può indur l'animo nostro a credere che amore sia cosa rea. Prima perch'egli è una grandissima perturbazione dell'anima nostra, e le perturbazioni, sendo alla tranquillità contrarie, (la quale è una delle principali condizioni dell'umana felicità, per sé stessa buona e desiderabile), di necessità tutte sono per sé stesse cattive ed odiose; secondariamente perch'egli di libertà ci priva; terza perché combattend'egli tuttavia colla ragione dalle buone operazioni ci svia, sì come afferma il Petrarca querelandosi d'amore nella terza stanza della suddetta canzone dicendo
<quote rend="block">
<lg>
<l>Questi m'ha fatto men amare Dio</l>
<l>Ch'io non dovea, e men curar me stesso:</l>
<l>Per una donna ho messo</l>
<l>Equalmente in non cale il mio pensiero.</l>
</lg>
</quote>
</p>
<p>E poco più di sotto
<quote rend="block">
<lg>
<l>Così in tutto mi spoglia</l>
<l>Di libertà questo crudel ch'io accuso</l>
</lg>
</quote>
</p>
<p>E nel Trionfo d'Amore
<quote rend="block">
<lg>
<l>Dirò di noi, e prima del maggiore</l>
<l>Che così vita e libertà ne spoglia.</l>
<l>Quest'è colui che il mondo chiama Amore:</l>
<l>Amaro, come vedi, e vedrai meglio</l>
<l>Quando fia tuo come nostro signore.</l>
</lg>
</quote>
</p>
<p>E di più amore è causa che, perdendo noi stessi, si trasformiamo in altrui, sì come di sé stesso afferma il Petrarca nella canzone da me citata
<quote rend="block">
<lg>
<l>E i duo mi trasformaro in quel ch'io sono,</l>
<l>Facendomi d'uom vivo un lauro verde,</l>
<l>Che per fredda stagion foglia non perde.</l>
</lg>
</quote>
</p>
<p>E nel terzo capitolo d'amore
<quote rend="block">
<lg>
<l>So della mia nemica cercar l'orme</l>
<l>E temer di trovarla, e so in qual guisa</l>
<l>L'amante ne l'amata si trasforme.</l>
</lg>
</quote>
</p>
<p>Suppone anco l'Ariosto che amore per il più sia cosa cattiva quando dice</p>
<p>Dunque amor rio non sempre si ritrova, Se spesso nuoce, ancor talvolta giova.</p>
<p>Son nondimeno, gentilissima signora, di parer contrario, e tengo che amore sia cosa ottima, anzi necessaria al bene e beato vivere; non intendo però dell'amor ferino, perché questo è veramente cattivo ed è quello che di libertà ci priva e dalle buone opere ci svia, non sendo la maggior servitù del peccato. E di questo forse intese il Petrarca quando disse
<quote rend="block">
<lg>
<l>Questi m'ha fatto men amare Dio.</l>
</lg>
</quote>
</p>
<p>Ma parlando dell'altre sorti d'amore, tutte sono buone ed all'uomo giovevoli; e, vegnendo alla prima, che per eccellenza si chiama amore divino, questo è ottimo, poiché sendo desiderio d'unirsi col bello come vero simulacro della divinità per mezzo l'umana creatura, alza la mente alla vera bellezza e d'incredibile amore verso il suo creator s'accende. Né cattivo si può dir quell'amore che proprompe nel desiderio di generar nel bello con modo onesto, poiché, sendo congiunto col desiderio della eternità, causa il maggior di tutti i beni all'umana specie. Ma che diremo noi dell'altra sorte d'amore posta nel secondo grado della temperanza? Diremo noi forse che sia cosa cattiva, poiché lontano da ogni atto brutto solo di contemplar la bellezza e del reciproco amore della sua cara amata s'appaga? Quest'è quel perfetto grado d'amore che accende i cuori umani a gloriose imprese. Laonde, ravedutosi il Petrarca dell'error suo nella suddetta canzone, dopo lo avere così temerariamente svillaneggiato amore, nella sesta stanza, anzi in tutto il restante della canzone, finge che amore lo tassa d'ingratitudine, dicendo
<quote rend="block">
<lg>
<l>Il mio aversario con agre rampogne</l>
<l>Comincia: — O donna, intendi l'altra parte,</l>
<l>Che il vero onde si parte</l>
<l>Questo ingrato, dirà senza difetto.</l>
<l>Questi in sua prima età fu dato a l'arte</l>
<l>Del vender parolette, anzi menzogne;</l>
<l>Né par che si vergogne,</l>
<l>Tolto da quella noia al mio diletto,</l>
<l>Lamentarsi di me, che puro e netto,</l>
<l>Contra il desio che spesso il suo mal vuole,</l>
<l>Lui tenni, ond'or si duole,</l>
<l>In dolce vita, ch'ei miseria chiama:</l>
<l>Salito in qualche fama</l>
<l>Solo per me, che il suo intelletto alzai,</l>
<l>Ove alzato per sé non fora mai.</l>
</lg>
</quote>
</p>
<p>E più oltre nella stessa canzone</p>
<p>Sì l'avea sotto l'ali miei condotto, Che a donne e cavalier piacea il suo dire; E sì alto salire Il feci, che tra caldi ingegni ferve Il suo nome, e de' suoi detti conserve Si fanno con diletto in alcun luoco; Ch'or saria forse un roco Mormorador di corte, un uom di volgo.</p>
<p>E nella penultima stanza afferma che questo amore fa grato a Dio ed alla gente</p>
<p>Mai notturno fantasma D'error non fu sì pien, com'ei ver noi: Che è in grazia, da poi Che non conobbe, a Dio ed a la gente. Di ciò il superbo si lamenta e pente.</p>
<p>Conchiuderemo dunque che amore è buona e soave cosa, anzi, che quello che non si trova in alcuno di questi lacci d'amor involto non è altro che iun uom di volgo, e del tutto insipido. Resta ch'io solva gli argomenti contrarii per maggior intelligenza. Dunque vi sarà noto che leperturbazioni ed affetti dell'animo non sono altro che sùbiti ed impetuosi movimenti dell'anima concupiscibile ed irascibile, eccitati da cognizione di delettevole o di noioso, come ho detto; questi, sendo cagionati dall'istessa natura, che non fa mai cosa indarno e che non sia alla divina Provvidenza conforme, non si può né si de' dire che siano cattivi, perché ciò non sarebbe altro che un riprender essa natura e Dio, che avesse dato all'uomo la virtù dell'anima concupiscibile ed irascibile. Sono dunque gli affetti, quanto a sé stessi, più tosto buoni e necessari a gli animali ed all'uomo che cattivi, perché senza essi né lo individuo né la specie conservar si potrebbe, stando che questi muovono l'animale all'azzione; possono nientedimeno nell'uomo esser cattivi quando, nel risolversi in desiderio, non obediscono alla ragione, perché allora divengono ferini: laonde gli affetti, in quanto all'uomo, si possono assimigliar al cavallo, il qual frenato è molto utile e buono, ma sfrenato è cattivo, perché facilmente trasporta il cavaliere al precipizio. Apportano gli affetti all'uomo maggior beneficio di quello che si facciano alli irrazionali perché, senza gli affetti, l'uomo sarebbe senza virtù, non sendo altro la virtù che un abito dalla diritta ragione impresso nell'anima nostra concupiscibile ed irascibile per il quale facilmente tutti gli affetti sono ridotti a mediocrità. E però, come dice Agostino santo, al cristiano è necessaria la concupiscenza e l'ira per essercitar la temperanza, la continenza, la tolleranza e la fortezza; ed il medesimo, nel quattordicesimo libro della Città di Dio, afferma che gli affetti convengono agli amici di Dio, dicendo: “I cittadini della Città santa, che nel peregrinaggio di questa vita vivono secondo Dio, temono, si adirano, sono cupidi, s'attristano e si allegrano: ma perché in questi è l'amor ben ordinato, hanno tutte queste perturbazioni moderate e buone”; laonde quella chiara tromba di verità diceva: “Iratevi, ma non vogliate peccare”, col qual detto conformandomi, dirò ancor'io: “Innamoratevi, o giovani cavalieri, innamoratevi, o belle e graziose donne, perché amore è cosa buona, ma non vogliate peccare —.</p>
<p>Fu con gran gioia, e massime da' giovani cavalieri accettata e lodata questa bella conchiusione; ma, poi che fu alquanto cessato il mormorio, la signora contessa Tieni, donna d'ingegno elevatissimo, alla qual toccava proporre, stata alquanto sopra di sé: — Saprei volontieri — diss'ella — (se) l'amata sia tenuta a rispondere in amore, e per qual cagione. Se noi vogliamo considerare la diffinizione d'amore che voi signor Guirino ci avete data, pare che non solo sia obbligata per cortesia, ma necessitata, perché quella occulta conformità di natura ch'è tra l'amante e l'amata, sì come sforza l'amante ad amare, così deve sforzar l'amata a rispondere in amore; perché, quanto a me, crederei che quelle cose che hanno conforme natura, avessero anco inclinazione e desiderio conforme. Ma più oltre, se noi vogliamo dar fede a Dante, poeta di grand'autorità, diremo che amore è talmente giusto signore che “a nullo amato amar perdona”, ma che col suo potente impero, colle sue ardenti faci, tutti quei che sono amati di vicendevole amore verso i suoi amanti accende. Nondimeno, come possiamo noi creder questo mirando le lagrime ed i caldi sospiri di questi giovani innamorati, li quali danno manifesto segno della crudeltà delle lor ingrate donne? Scioglietemi dunque questo dubbio. — Di contrario parere fu l'Ariosto ed il Petrarca a Dante, rispose il Guirino, li quali in molti luoghi affermano che amore non solo non obliga e non sforza chi è amato ad amare, ma che di raro corrispondenti fa i desideri dell'amata e quelli dell'amante, e però dolendosi l'Ariosto disse:
<quote rend="block">
<lg>
<l>Ingiustissimo amor, perché sì raro</l>
<l>Corrispondenti fai nostri desiri,</l>
<l>Onde perfid'avien che t'è sì caro</l>
<l>Il discorde voler che in due cor miri?</l>
</lg>
</quote>
</p>
<p>E poco più di sotto:
<quote rend="block">
<lg>
<l>Che ti diletti, anzi ti pasci e vivi,</l>
<l>Di trar dalli occhi lagrimosi rivi</l>
</lg>
</quote>
</p>
<p>Ed il Petrarca prende il soggetto d'una parte de' suoi sonetti e canzoni quando dalla ingratitudine e crudeltà della sua Laura, e quando dalla perfidia d'amore, e massime nel sonetto “Era il giorno che al sol si scoloraro”, dicendo negli ultimi terzetti
<quote rend="block">
<lg>
<l>Trovommi amor del tutto disarmato,</l>
<l>Et aperta la via per gli occhi al core,</l>
<l>Che di lagrime son fatt'uscio e varco.</l>
<l>Però al mio parer non le fu onore</l>
<l>Ferir me di saetta in quello stato,</l>
<l>E a vo' armata non mostrar pur arco.</l>
</lg>
</quote>
</p>
<p>E nella canzone da me citata disse parlando d'amore
<quote rend="block">
<lg>
<l>E vedendo il crudel di ch'io ragiono</l>
<l>Infin allor percossa di suo strale</l>
<l>Non essermi passato oltre la gonna,</l>
<l>Prese in sua scorta una possente donna</l>
<l>Ver cui giamai poco mi valse o vale</l>
<l>Ingegno, o forza, o dimandar perdono</l>
</lg>
</quote>
</p>
<p>E nella terza stanza della canzone che comincia “Ne la stagion che il ciel rapido inchina” disse
<quote rend="block">
<lg>
<l>Ahi crud'amor, ma tu più allor m'informi</l>
<l>A seguir d'una fera che mi strugge,</l>
<l>La voce e i passi e l'orme,</l>
<l>E lei non stringi che l'appiata e fugge.</l>
</lg>
</quote>
</p>
<p>Per soluzione dunque del dubbio, dico che la conformità di natura ch'è tra l'amante e l'amata è conformità tra potenza ed oggetto, perché l'amata colla sua bellezza come oggetto vi concorre, e non è conformità tra l'un e l'altra potenza se non di raro. E però accader facilmente potrà che la bellezza dell'amata sia conforme ed atta a muovere l'anima dell'amante, e la bellezza dell'amante non sia conforme all'anima dell'amata, né possente ad accender in essa l'amorosa passione. Per questo finsero i poeti che Amore avesse due sorti di saette, cioè aurate ed impiombate, e che le aurate avessero forza d'accendere e l'impiombate d'agghiacciare, e ch'egli sempre ferisce gli amanti con le saette d'oro e per il più l'amate con quelle di piombo. E però il Petrarca, volendosi scolpare, giurò dicendo
<quote rend="block">
<lg>
<l>S'io il dissi, Amor l'aurate sue quadrella</l>
<l>Spenga in me tutte, e le impiombate in lei.</l>
</lg>
</quote>
</p>
<p>E' nondimeno tenuta l'amata per sua elezzione, quando ella s'avede della fedele e leal servitù dell'amante, a ricambiarlo di vicendevole amore, il che , non facendo, cade nel peccato dell'ingratitudine, conciosia che onore e tacita laude riceva l'amata dallo amante in esser amata, dimostrando in essa grandissima perfezzione, e tale che sforza l'amante ad amarla e servirla. E tanto più è tenuta quando ella conosce sé esser amata dell'una delle tre sorti d'amore da noi connumerate, perché quando ella s'avedesse che l'amante di ferino e sozzo amore l'amasse, non è tenuta a riamarlo, né per questo sarà ingrata, anzi, odiando un tal amante ne acquista merito e laude —.</p>
<p>Non replicò altro la signora contessa, e la signora Camilla Mosti propose il suo dubbio, e fu qual sia meglio esser amante o essere amato. — Che l'esser amante sia meglio — rispose il Guirino — si può affermar con l'autorità del filosofo, perché l'amare è azzione ed è con qualche piacere e buona, ma dallo amato non viene alcun azzione; e, di più, è meglio conoscere che esser conosciuto, e l'amante conosce, ma l'amato, in quanto amato, può esser privo di cognizione, e però le cose inanimate possono essere amate e non mai amnti; finalmente l'amante amando essercita l'opera della carità, il che non fa l'amato, e però il Filosofo afferma che il dilettarsi d'amare, più tosto che d'esser amato, è cosa più lodevole ed è segno di maggior bontà di costumi. Dall'altro canto pare che l'esser amato sia di maggior perfezzione, perché l'amare, che è il medesimo che desiderare, suppone mancamento di perfezzione nell'amante di che ne sia abondanza nello amato; e, più oltre, quanto è più perfetta la causa finale della efficiente, tanto avanza di perfezzione l'essere amato che amante, conciosia che l'amato concorra come fine amato e desiderato, e l'amante si muova ad amare in grazia dello amato o per ricevere qualche perfezzione da quello. Ora, solvendo il dubbio, dico che questa parola “amare” si può interpretare con due sensi: l'uno, che sia desiderar d'unirsi colla cosa amata per acquistar da quella perfezzione; l'altro, desiderar di dar all'amata qualche perfezzione. Nel primo modo, sì come è meglio la dovizia che la imopia, così è meglio l'esser amato che amante; ed in questo modo sono le specie dell'amor umano da me enumerate, percioché l'amante cerca l'unione con l'amata per acquistar perfezzione dalla sua bellezza di che egli è in mancamento; ama parimente di questo modo la creatura il Creatore, e cerca d'unirsi con quello per ricever la sua vera perfezzione. Nel secondo modo è cosa molto più eccellente l'esser amante che amato, perché nell'amante si suppone la copia e nell'amato la inopia; di questo amore ama Dio la creatura, e desidera ch'ella si unisca con la sua divina maestà per dar a quelli la somma perfezzione; di questo amore ama il principe i sudditi, ed il maggiore l'inferiore, per dar e non per ricever perfezzione. Da questo che abbiam detto voi, onoratissima signora, trarrete questa bella conchiusione, che tutti gli amori prendono origine dall'abondanza e dal difetto, sì come uistar da quella perfezzione; l'nvivio ed in Liside, fingendo che Poro, che significa la divizia, sia il padre, e Penia, che vuol dir povertà, sia madre d'amore; percioché amore nasce o dalla inopia dell'amante e dalla dovizia dell'amata, o dall'indigenza dell'amata e dalla soprabondanza dell'amante —.</p>
<p>Lodò la risposta la signora Camilla e tutte quell'altre signore, godendo fra lor stesse d'essere più tosto ricche amate che povere amanti, e la signora Lucrezia Malchiavella propose questo bellissimo dubbio: qual sia più fervente, o l'amor dell'uomo verso la donna, o quello della donna verso l'uomo. — Non sono, gentilissima signora — rispose il Guirino — di poco momento le ragioni per le quali si può conchiudere che la donna superi in amare: la prima è la perfezzione la qual riceve la donna dall'union dell'uomo, sì come è dal Filosofo confermato dove tratta delli universali principii delle cose naturali, il quale, volendo dimostrare il gran desiderio che ha la prima materia d'unirsi colla forma, dice ch'ella desidera così la forma come fa la femina il maschio; e questo non per altro se non perché la materia acquista perfezzione così dalla forma come fa la femina dal maschio: acquistando dunque perfezzione la donna dall'uomo e non l'uomo dalla donna, così sarà più intenso l'amoroso desiderio in essa di quello ch'è nell'uomo. Ma, più oltre, se noi vogliamo ben considerare il proprio soggetto e la propria stanza d'amore, noi trovaremo che sono i molli e delicati cuori, i quali quasi in continovo ozio di pensier dolci e soavi si nutriscono, il che chiaramente ci espresse il divin Petrarca parlando dell'origine d'amore quando disse
<quote rend="block">
<lg>
<l>Ei nacque d'ozio e di lascivia umana,</l>
<l>Nodrito di pensier dolci e soavi,</l>
<l>Fatto signore e dio da gente vana</l>
</lg>
</quote>
</p>
<p>Sendo adunque le donne per lor natura molli e delicate, e per consuetudine oziose, di soavi e dolci pensier nodrite, e pel contrario gli uomini rigidi e per consuetudine tra gravi pensieri involti, si può conchioudere che amore, pigliando maggior nutrimento nel cuor della donna divenga anco più gagliardo. Io nondimeno, non ostanti queste ragioni, tengo che la verità sia in contrario e che l'amorosa passione sia molto più veemente nell'uomo che nella donna, e mi muovo con questa verissima supposizione: che la causa più potente produca l'effetto più gagliardo; sendo adunque la beltà della donna assai maggior di quella dell'uomo, come ieri ci dimostrò il signor Patrizio, e sendo la bellezza la causa che produce amore, ne seguirà che la bellezza della donna produrrà nel cuor dell'uomo l'amoroso affetto molto più ardente che non farà la bellezza dell'uomo nel cuor della donna. E però ragionevolmente s'attribuisce il nome d'amata alla donna ed il nome d'amante all'uomo, sendo proprio della donna, mercè della sua bellezza, l'essere amata e dall'uomo servita; ed il proprio dell'uomo amarla e come sua natural patrona servirla. Questo esser vero ci dimostra l'esperienza, perché di rado la donna si muove, spinta d'amoroso affetto, ad amar l'uomo; ma, se pu l'ama, ciò far per fuggir il peccato della ingratitudine, conoscendo se esser amata e lealmente servita. Non è dunque maraviglia se nel cuor della donna, sendo sempre debil fuoco acceso, sia in poter d'ogni legger aura di sdegni ad estinguerlo, e s'ella sia così facile a cambiar voglia e pensiero. Rispondendo dunque alle contrarie ragioni, e prima alle autorità del Filosofo, dico che è vero che la prima materia desidera la forma come fa la femina il maschio, perché sì come la femina, che in questo ci rappresenta la natura, desidera il maschio non per la perfezzione di sé stessa, perch'ella è perfettissima, ma per la conservazione di sua propria specie e per la perfezzione dell'universo; così la materia desidera la forma non per la perfezzione di sé stessa, perch'ella è perfetta nel suo essere né ha bisogno della forma per esser materia, ma essa desidera l'unione della forma per la perfezzione dell'universo, acciò si faccia il composto. All'altra ragione confermo che la donna ha il cuore molto più delicato e dell'uomo più molle e ch'ella è oziosa, nodrita di pensier dolci e soavi; ma nego che quello sia il principal albergo dell'amorosa passione, se bene è facil soggetto di compassione, perché, non potendo il tenero e delicato cuor della donna soffrir gli ardenti sospiri e le lacrime ed i singulti del suo fedel amante, si muove a compiacerlo di vicendevole amore, più tosto vinta da compassione che d'amorosa passione.</p>
<p>— Dubito, signor Guirino — soggiunse la signora Malchiavella — che invece d'accrescervi grazia non l'abbiate presso di noi donne scemata, anzi che tanto avanzi il demerito l'obbligo, quanto supera il manifesto biasmo l'incerta laude che ci avete data; ed è veramente un nuovo modo di biasmare quando sotto la lode si nasconde la maldicenza: e chi non conosce che sotto la laude della nostra bellezza ci avete tacitamente espresso il biasmo della tirannide? E col mostrar che per elezzione diventiamo amanti ci avete fatte quasi del tutto rubelle d'amore? Ma, quel che è peggio, per volubili e incostanti ci avete descritte, il qual biasmo senza dubbio tanto avanza la laude della compassione, quanto supera il vizio dell'infedeltà la natural virtù della pietà. Ed il tutto è pur falso, perché non siamo tiranne, non siamo d'amor rubelle ed in amar vieppiù degli uomini siamo fedeli e costanti. — Voi, signora, rispose il Guirino — avete interpretato le mie parole il sinistro senso, perché la laude è vera ed è vostra propria, ed il biasmo è incerto e senza vostra colpa. Confesso che sotto il nome della vostra bellezza ho espresso la tirannide, conformandomi con Socrate, il qual solea dire parlando dell'umana bellezza, ch'ella era una tirannide che poco tempo dura, volendo inferire il sapientissimo di tutti i filosofi che la bellezza a guisa di tiranno a viva forza rapisce ed a sé stessa tira tutte quelle anime che conoscer la possono, e sopra quelle essercita ogni violento impero: non potete dunque fuggire che, sendo belle, non siate anco tiranne, né questo vi può esser ascritto a vituperio, poi che è vostro particolar privilegio da Dio dalla natura a voi concesso, acciò che per mezzo di amore siate da noi uomini a viva forza amate e servite. Questo tacito e natural vizio della tirannide che in voi si trova ho io nondimeno colla aperta laude della pietà temperato di modo che grave non dee parere essere per natura chiamate tiranne e per elezzione pietose regine; né vi ho io fatto del tutto rubelle d'amore, sì ben più tosto d'amate che d'amanti vi ho dato il nome, avendovi dimostrato che di maggior perfezzione è l'esser amato che amare. E se ben è vero che voi sete preste a cangiar voglia e pensiero, quant'è più tosto in voi virtù che vizio, segno manifesto segno ch'in voi non può tanto l'amoroso affetto che più non possino i giusti sdegni, né mai così serve vi fate che in voi non si conservi la regia podestà, la qual non sa né può sopportar pur un minimo disprezzo. E voi stessa signora ne fate ampio testimonio, la qual non già per colpa ma per sospetto ch'io non abbi tra le molte laudi delle donne seminato qualche granello di biasmo, tutta sdegnosa in un subito avete verso di me cangiato voglia e pensiero, mostrandomi non solo della vostra, ma della grazia di tutte quest'altre signore indegno; però, fidatomi nella mia innocenza e nel lor giusto e pietoso impero, vivo con speranza ch'elle mi debbiano più che mai della lor grazia favorire. — Questo vostro impiastro — disse la Malchiavella — non ammollirà già punto la postema del mio giusto sdegno, perché è pur falso che noi donne siamo tiranne, che siamo d'amor rubelle, sì come è vero che in amare de gli uomini siamo più fedeli e costanti, il che dovreste voi pur confessare, se maligno non foste, poi che la stessa fede e la costanza son donne e non uomini —.</p>
<p>Risero tutti i circostanti a questa replica, e la signora Vittoria Bentivoglia, la cui bellezza accompagnano le grazie: — Voi, signor Guirino — disse — ci avete coll'auttorità del Petrarca confermato che l'amante nell'amante nell'amata si trasforma: di questo sto io molto sospesa, non mi sapendo imaginare che trasformazione sia questa, né sarò io così sciocca che io creda che il Petrarca nella guisa di Dafne si trasformasse in lauro. Vorrei dunque che voi mi verificaste il vostro detto, dimostrandomi come esser possa che l'amante nell'amata si trasformi —. Ed il Guirino: — Nobile è il vostro desiderio, gentilissima signora, al quale, dovend'io satisfare, forza è ch'io vi scopra alcuni secreti che solo a' filosofi sono noti. Saprete dunque che noi sentir non possiamo se prima l'istromento del senso non si fa simile alla cosa sentita; la qual similitudine però non è reale né materiale, ma spiritale ed immateriale la chiamano, come, per grazia d'essempio, non poss'io né sentir né vedere la bella e graziosa forma vostra se prima l'occhio mio, istromento del senso della vista, non la riceve talmente in sé stesso ch'egli divenghi simile a quella. Però voi, signora, mirando negli occhi miei la vostra bella effigie, come in lucidissimo specchio veder potrete, perché tra lo specchio e l'occhio altra differenza non si scorge se non che lo specchio è occhio senz'anima e l'occhio è specchio animato. Ora, questa bella imagine vostra è trasportata per mezzo dei tenuissimi spiriti animali ed è impressa nell'organo più interiore ch'è l'intima parte del cervello, il qual parimente a quella divien simile; ed indi, ricevuta nell'anima mia, essa anima la total similitudine piglia di voi stessa, di modo che si può dire che mentre io vedo e contemplo voi presente, l'anima mia, totalmente in voi trasfigurata, non sia altro che il vero ritratto di voi stessa. Questo, che per prova nel senso esteriore si verifica, è anco vero nel senso interiore che è quella virtù dell'anima sensitiva detta fantasia o imaginativa, la quale ha forza di sentire e contemplar gl'oggetti, ancora che siano assenti, per quelle imagini che nell'organo interiore restorno impresse: ogni volta dunque che l'anima nostra s'imagina alcuna cosa, ella divien simile a quella, anzi nell'istessa cosa imaginata spiritalmente si trasforma. Questo, che al senso aviene, all'intelletto parimente accade, sendo quasi del tutto simile l'intendere al sentire, perché, mentre che l'intelletto intende e contempla alcuna cosa, egli si trasforma in quella e quella istessa diviene; e però beati quelli ch'impiegano il bel dono della mente a contemplar le cose alte e divine, perché in tal stato sono l'istessa divinità. Da questo ch'io vi ho detto, onoratissima signora, facilmente comprender potete la trasformazione dell'amante nell'amata, perché ella non è trasformazion reale ma spiritale, conciosia che, portando del continovo il vero amante l'imagine dell'amata nell'anima impressa né mai vesando i suoi pensieri se non circa all'amato oggetto, egli si vien in tal stato a trasformar in quella. Laonde il divin Filosofo nel Convivio, descrivendo la forza d'amore, disse che amore con così forte nodo ristringe gli amanti insieme che di due ne fa un solo, volendo inferire che quelli che totalmente all'amorosa passione in preda si danno, sono nei loro amorosi pensieri talmente intenti (LXXV) che si può affermare che l'anima disgiunta dal corpo viva nella cosa amata: e però non è maraviglia se il corpo degli amanti, privi di vigor nell'anima, s'inlangiudisca e si consumi, il che ci confermò il Petrarca di sé stesso ne' terzetti del sonetto “I' mi rivolgo indietro a ciascun passo” dicendo
<quote rend="block">
<lg>
<l>Talor mi assale in mezzo a' tristi pianti</l>
<l>Un dubbio: come posson queste membra</l>
<l>Da lo spirito lor viver lontane,</l>
<l>Ma rispondemi Amor: Non ti rimembra</l>
<l>Che questo è privilegio degli amanti,</l>
<l>Sciolti da tutte qualitati umane? —</l>
</lg>
</quote>
</p>
<p>Di questa risposta restorno molto contente le donne ed i cavalieri, li quali aspettavano con gran desiderio d'intender questa maravigliosa metamorfosi; e la signora Lucrezia Calcagnina, matrona di gentilissimi costumi ornata, dubitò in questo modo: — Accade molte volte, che dopo una lunga e fredda conversazione tra uomo e donna, finalmente o l'un dell'altro o amendue di vicendevole amor s'accendono, il che, sì come è vero, così pone in dubbio quello che ci avete detto, che tantosto s'innamori l'amante che conforme bellezza a lui si scuopre; perché dirò così: o che quella tante volte veduta bellezza è all'amante conforme o no: s'ella è conforme, perché non causò in un subito amore? S'ella non è conforme, com'ha potuto ciò fare dopo lungo tempo? Cavatemi di dubbio —. Ed il Guirino: — In due modi posso, graziosa signora, sodisfar al vostro dubbio. Prima dirò che per diversi rispetti in una quantunque lunga conversazione può accadere che all'amante quelle bellezze sian state nascoste ch'a farl'innamorar eran più atte; conciosia ch'un bel piede, una bella gamba, un bel braccio, un leggiadro movimento o qualche altra bellezza del corpo sin allora stata coperta d'improviso ed a caso veduta, possa destar fiamme amorose. Dirò ancora, che non solo le bellezze del corpo, ma quelle dell'animo possono causar amore, e, perché queste non così tosto all'occhio dell'anima si scuoprono, ch'è la parte ragionevole, la qual a parte a parte e con lungo discorso le vede e contempla; però non così subito, ma dopo lunga conversazione accendono l'amante e tantosto che le conosce. E, poi ch'egli n'è acceso, di quel che già con gli occhi corporei tante volte vide e non gli piacque, allora con diletto ne gioisce e gode, perché, sì come la bellezza del corpo ha forza di celar all'amante i difetti dell'anima dell'amata e di fargli parere assai men gravi, così le bellezze dell'animo, poscia che hanno con soave ed onesto piacere inescato l'amante, hanno vigore di trasformare le bruttezze del corpo dell'amata e farle ad esso amante parere belle o assai men brutte —.</p>
<p>Fu accettata per sofficiente la risposta; e la signora contessa di Sala: — Saperei volontieri — diss'ella — se possa un amante amar in un tempo medesmo due amanti, e nasce il mio dubbio dal vedere per isperienza che rari sono quelli amanti che d'un sol amore siano contenti. — Niun servo, onoratissima signora — rispose il Guirino — può servir a doi signori, né può un amante in un tempo medesmo amar più d'una amata, il che da molte ragioni si fa manifesto. E prima, o che le bellezze in doi soggetti si trovan eguali, o che la differenza del più e del meno vi si scorge. S'eguali sono né l'una né l'altra può divenir amante; perché, non essendo finalmente amore altro che desiderio, ed essendo il desiderio per sé stesso indeterminato, è necessario che, posto tra doi oggetti, egli sia terminato dal megliore e dal peggiore, o dal più bello o dal più brutto, altrimenti sempre immobile sarebbe. E però Giovanni Baccone filosofo e teologo dottissimo solea dire che se il cavallo si trovasse in una strada equidistante da due biade d'egual bontà, sarebbe in pericolo di morir di fame, perché il suo apetito non potrebbe esser mosso più dall'una che dall'altra biada. Quello adunque che alla presenza di due donne egualmente belle si trovasse, non potendo il suo desiderio, il quale è sempre mosso dalla cognizione del senso, piegare più all'una che all'altra, restarebbe immobile, ed in consequenza né dell'una né dell'altra si farebbe amante. Ma se la differenza del più e del meno vi fossi, piegandosi il desiderio, della più bella s'accenderebbe, e l'altra non vi averebbe luogo. Ma, di più, se l'amante nell'amata si trasforma, come detto abbiamo, non si potendo trasformar in doi, ma in un soggetto solo, così non potrà amar se non un sol oggetto; finalmente, sì come quello che ha occupato il luogo di dentro impedisce lo estraneo che li vol sopravenire, così quello oggetto che averà preso il possesso del cor d'un amante vieterà qualunque penetrar vi tenti. Il che dimostrò il Petrarca i più luoghi esser vero in sé stesso, e massime nel sonetto “Mille fiate, o dolce mia guerriera”; parlando nel suo cuore già occupato dalla sua Laura disse
<quote rend="block">
<lg>
<l>E se di lui fors'altra donna spera,</l>
<l>Vive in speranza debile e fallace.</l>
</lg>
</quote>
</p>
<p>E nel sonetto “Vergognando talor, ch'ancor si faccia”, disse
<quote rend="block">
<lg>
<l>Ricorro al giorno ch'io vi vidi prima,</l>
<l>Tal che null'altra fia mai che mi piaccia.</l>
</lg>
</quote>
</p>
<p>E nel sonetto “Pien di quella ineffabile dolcezza” disse
<quote rend="block">
<lg>
<l>ed ho si avvezza</l>
<l>La mente a contemplar sola costei,</l>
<l>Ch'altra non vedo, e ciò che non è lei</l>
<l>Già per antica usanza odia e disprezza.</l>
</lg>
</quote>
</p>
<p>E nel sonetto “Poi che il cammin m'è chiuso di mercede” disse
<quote rend="block">
<lg>
<l>E solo ad una imagine m'attengo,</l>
<l>Che fe' non Zeusi, Prassitele o Fidia,</l>
<l>Ma meglior mastro e di più alto ingegno.</l>
</lg>
</quote>
</p>
<p>Quanto all'esperienza di quelli amanti che d'un sol amore contenti non sono, ella è in tutto falsa, perché non sono veri amanti ma perfidi rubelli d'amor, come quelli che d'una rabbiosa procella di libidine rapiti amano più tosto d'amor ferino che d'amor umano —. Piacque la risposta alla signora contessa ed a tutte l'altre donne.</p>
<p>E la signora Silvia Villa, giovanetta di vago e gentilissimo aspetto: — Poi che conchiudete — diss'ella — che non possa un amante amar due amate, diteci ancora se una da doi amanti amata e servita debbia per non esser ingrata l'un e l'altro compiacere di vicendevole amore. — Dalla precedente conchiusione — rispose il Guirino — nasce la soluzione del presente dubbio, perché non potendo l'amata corrispondere in amore s'ella non diviene amante, né potendo l'amante amar se non un sol oggetto, ella non potrà amare e favorire se non un solo, e facendo altrimenti non pur non sfuggirebbe il peccato della ingratitudine, ma defraudando il primo amatore di parte di quel tutto che di ragione è suo, ingratissima sarebbe —.</p>
<p>Laudò la risposta la signora Silvia; e la signora Anna Strozza, matrona la cui grazia è da onesta leggiadria accompagnata, propose in questo modo: — Sogliono gli innamorati, tra le molte parole che accompagnate da lagrime e sospiri mandano fuori, affermar col giuramento alle amate loro che più di sé stessi le amano; alle quali parole avendo io alcuna volta pensato, mi trovo più che mai in grandissimo dubbio, né mi so risolvere se possa mai esser vero che più di sé stesso ami l'amante l'amata: ditemi dunque, signor Guirino, il parer vostro. — Bisogna, innanzi ch'io vi risolva, che voi, nobilissima signora, siate avertita che il dubbio non ha luogo nell'amor di che noi abbiamo trattato, il quale è desiderio di unione e suppone indigenza della cosa amata, perché di questo amore verso di noi stessi non possiamo esser affetti, nonostante la favola di Narciso: prima, perché l'unione presuppone due almeno; seconda, perché di noi stessi non possiamo esser in mancamento. Ha dunque luogo la dimanda in quell'amore che si chiama benivolenza, che non è altro che desiderio di dare o di vedere perfezzione in qualche soggetto; intorno a che si ha da considerare che tutti gli amori dall'amor di sé stesso prendono origine, il quale è tanto e tale che tutte le cose create sforza ad operare sempre in grazia di sé stesse: e chi dicesse anco che il Creatore non per altro creò il mondo che per compiacer a sé stesso non direbbe male. Il che, sì come è vero, così vani sono i giuramenti e vane le parole dei lusinghieri amanti, quando affermano che più di sé stessi amano le amate. Ma perché non è sì gran bugia che in essa non appaia qualche ombra di verità, può accadere che l'amante desideri più nell'amata che in sé stesso qualche sorte dei beni umani, come sarebbe ricchezza, onori e simili, ed in questo senso sarà vero ch'egli vorrà più di bene all'amata che a sé stesso; ma, desiderando egli tai beni per compiacimento di sé stesso, non si potrà perciò dire ch'egli assolutamente ami più di sé stesso l'amata.</p>
<p>— S'è pur veduto per esperienza — replicò la signora Anna — ch'alcuni amanti, privi della speranza delle lor amate, così privi si sono di vita; e si legge che la fedel moglie d'Ameto non recusò d'esporsi a volontaria morte per amor del suo marito, il che ci dà manifesto segno che può l'amante più di sé stesso amar l'amata. E, se vogliamo prestar fede al Petrarca, diremo che non solo può l'amante più di sé stesso amar l'amata, ma che, odiando sé stesso, può collocare tutto il suo amore in essa, sì come egli di sé stesso afferma nel sonetto “Pace non trovo” dicendo
<quote rend="block">
<lg>
<l>Ed ho in odio me stesso, ed amo altrui</l>
</lg>
</quote>
</p>
<p>— Siate certa, nobilissima signora — rispose il Guirino — che anco i micidiali di sé stessi ciò fanno non per altro che per amor di sé stessi e per compiacer a sé stessi, giudicando essi che la morte abbia ad essergli sollevamento d'un insopportabil dolore. E la moglie d'Ameto (supponendo vera la favola) senza dubbio fece in grazia di sé stessa quell'amorevol offerta, o come cupida di gloria o per fuggir il dolor che fra sé stessa giudicava insopportabile per la morte del suo amante marito; né vi mancano essempi d'uomini di gloria cupidissimi che per acquistar immortal gloria a sé stessi a volontaria morte si esposero, come si legge di Curzio, dei Deci, d'Attilio Regolo ed altri generosi romani, le quali azzioni senza dubbio più tosto per compiacer a sé stessi che per amor della patria furono fatte. Sì che non sia alcuna semplicetta donna che presti fede a sì vane parole, proferite dagli amanti per compiacer a sé stessi e per acquistar con simil bugie il reciproco amore delle sue innamorate —.</p>
<p>Fu non senza qualche sdegno degli innamorati cavalieri dalle donne accettata per vera la sentenza del Guirino; né vi essendo donna che più dubitasse, la reina parlò in questa guisa: — Ancora che alla regia maestà poco convenga il dubitare, sendo quasi manifesto segno d'ignoranza, la quale è più d'ogn'altro difetto nei prencipi biasimevole, vinta nondimeno dal naturale desiderio di sapere, vo' che mi sia lecito, signor Guirino, addimandarvi se nell'amante non riamato si possa lungamente conservar amore. — Il dubitare, serenissima reina — disse il Guirino — vien più tosto da equalità di ragion contrarie che da ignoranza; ed il saper ben dubitare si può più tosto ascrivere a soprabondanza che a mancamento di sapere: non solo dunque non ha l'Altezza Vostra, dubitando, offesa la regia maestà, ma col muovere un bellissimo dubbio ha dato saggio del suo felice ingegno, e col favorirmi ha essercitato la sua alta cortesia. Innanzi però ch'io risponda alla Maestà Vostra, narrerò la favola dal lucidissimo Temistio riferita nella sesta orazione. Trovandosi la dea Temis, dice egli, alla presenza di Venere, che aveva partorito Cupido, avendo sommamente lodato la bellezza dell'alato fanciullo soggiunse: «Amor sincero ha ben potuto nascere; ma ch'egli, sendo solo, cresca, sappi o Venere che non può essere. Però se tu desideri che questo a te sì caro fanciullo pervenghi alla sua proporzionata grandezza, crea e partorisci un altro simile a quello, percioché tale di questi due fratelli sarà la natura che, nel mirarsi l'un l'altro, ambedue cresceranno ad un paro, e quanto si sminuirà dell'uno tanto si scemerà dell'altro». Persuasa Venere dalla sapientissima dea, partorì l'Anterota, di Cupido legittimo fratello. Da questa favola facilmente si può comprendere che amore solo non può durare nel cuore dell'amante e che a mantenersi o a ridursi alla sua debita statura è necessario ch'egli miri e scherzi col fratello Anterota. — L'esperienza è pur in contrario, signor Guirino — replicò la reina — perché tutto dì si vedono molti innamorati, senza aver pur un minimo segno di vicendevole amore, ostinati all'amorosa impresa, fidatisi forse nella sentenza di Dante dianzi riferita che “amore a nullo amato amar perdona”; ed il Petrarca istesso, ancor che la sua Lauretta gli fosse ritrosa e poco grata, nondimeno, ostinato amante, proruppe in questi versi
<quote rend="block">
<lg>
<l>Vivo sol di speranza, rimembrando</l>
<l>Che a poco umor già per continua prova</l>
<l>Consumar vidi marmo e pietre salde.</l>
<l>Non è sì duro cuor che, lagrimando,</l>
<l>Pregando, amando, talor non si mova,</l>
<l>Né sì freddo voler, che non si scalde.</l>
</lg>
</quote>
</p>
<p>— Due sono gli amanti non riamati — soggiunse il Guirino —: l'uno, trovando sempre nella sua amata eguale alla bellezza orgoglio senza aver mai pur un minimo segno d'amore, anzi scorgendo sempre nel viso di lei una foltissima nebbia di sdegni, ama infelicissimo amante. Nel cuor d'un tale amante, reina serenissima, amor non può durare, ma cedendo allo sdegno, all'ira, al disprezzo, via volando fugge, sendo impossibile ch'egli solo possa lungamente contrastare alla ragione accompagnata da questi altri ferocissimi affetti. L'altro, della sua cara amata vedendo verso di sé or nubiloso ora sereno il ciglio, fra sé stesso dubbioso amante pascendosi d'una soavissima aura di speranze, servendo, pregando ed amando lungamente si mantiene. Tale amante fu il Petrarca, sì come sé stesso descrive nei versi dall'Altezza Vostra citati, ed in altre canzoni e sonetti, e massime nel sonetto “Pace non trovo”, dicendo
<quote rend="block">
<lg>
<l>Tal m'ha in prigion, che non m'apre né serra,</l>
<l>Né per sé mi ritien, né scioglie il laccio. —</l>
</lg>
</quote>
</p>
<p>Fu dalla reina accettata la risposta del Guirino e da circonstanti approvata per buona, parendo a tutti impossibile cche dove non può la speranza appoggiarsi amor vi possa far lunga dimora. E con questo postosi fine al ragionamento d'amore, la reina commandò che si facessero alcuni piacevoli giuochi da indovinare come si costuma fra donne, e mentre a questo piacer stavano intenti il signor duca e la signora duchessa, cheti cheti entrati nel palazzo, fecero d'improviso metter in camera dove stava l'onesta brigata uno daino preso vivo nelle reti, il quale, saltellando qua e là, mise sosopra le donne. Laonde, assai più timide del spaventato animale, l'una senza aspettar l'altra corsero tutte fuori nella gran sala, alle quali fattosi incontro la serenissima duchessa con le altre belle cacciatrici in un subito fu conversa la paura in riso; dopo poco, sendo sopragiunti i cacciatori con gran strepito di corni e d'urlar de' cani, commandò Sua Altezza che fosse portata la cacciagione in sala, il che, sendo fatto, si videro distesi molti cinghiali, ed alcuni così grandi e d'aspetto così orribili che le donne di mirar non si ardivano. Il restante del giorno fu dispensato in discorrere sopra li accidenti della caccia, pigliandosi non men piacere le donne nell'udire di quello che si facessero li cacciatori in raccontare le prove da loro fatte nell'affrontare e uccidere quei ferocissimi animali. Venuta la sera Sua Altezza fece recitar una piacevolissima comedia dai Gelosi: questi sono istrioni i quali ogn'anno richiesti da Sua Altezza vengono nel fine dell'autunno, e li conduce seco a marina, e, per tutto il carnasciale, con lor gran guadagno e piacere di tutta la città attendono a recitar comedie e sono prontissimi in imitar tutte le persone e tutte le azzioni umane, e massime quelle che sono più atte a mover riso, nella qual cosa sono tanto pronti e così eccellenti che farebbeno ridere Eraclito istesso. Finita la comedia, dopo cena si fecero alcuni giuochi: essendo già l'ora tarda, si levò Sua Altezza e cadauno fu alla sua stanza. Il seguente giorno fu dispensato da Sua Altezza in un'altra bella ed assai più piacevol caccia, dove si ammazzorno cervi, capri ed altri animali con gran piacere delle dame e cavalieri che vi si trovorno. In quel medesmo tempo la solita compagnia, ridottasi alla usata stanza, ne fu tratta reina a sorte la signora Camilla Costabili, matrona d'alta presenza e di gentilissimi costumi ornata. La quale, per non preterir l'ordine dell'usato trattenimento, giudicando che il trattar la materia dell'onore devesse esser di piacere e d'utile a cadaun nobil spirito, sendo l'onor spesse volte mal custodito per non sapersi la sua natura e le sue proprie circostanze; commandò al signor cavalier Gualenguo che un discorso ne facesse. E' il cavalier Gualenguo gentiluomo non solo in maneggiar tutte le sorte d'arme peritissimo, ma letterato e delle cose pertinenti all'onore ed al duello intendentissimo, il quale, desideroso di compiacere la reina, senza altra replica incominciò in questo modo</p>
</div1>
<div1>
<head>Giornata terza</head>
<argument><p rend="sc">GIORNATA TERZA NELLA QUALE SI TRATTA DELL'ONORE</p></argument>
<p>— Bello ed eminente soggetto ci propone oggi da ragionare la nostra reina, ch'è quello dell'onore, il quale con l'umana vita è talmente congiunto che condizion d'uomo non si trova a cui utilissima non sia la cognizione dell'onore; ma sopra il tutto all'uomo nobile e civile tanto necessaria che, senz'essa, quasi da oscura caligine d'ignoranza adombrato, il più delle volte invece dell'onore abbraccia l'infamia. Questo è quello ardore che l'animo umano accende a gloriose imprese e che contra nemici audace e contra i vizii timido lo rende; e però Platone nel Fedro assimigliò l'anima umana ad un carro, del quale la ragione sia l'auriga, gli affetti dell'animo i cavalli ed il desiderio d'onore la sferza, volendo inferire il divin Filosofo che la ragione senza il desiderio d'onore ed il timor del vituperio non può raffrenar le atrocissime passioni della parte concupiscibile ed irascibile, ed incaminar l'uomo alla virtù. Dell'onor dunque, reina serenissima, mi sforzerò di trattare, poiché così mi commanda l'Altezza Vostra, se ben fra me stesso conosco che sì nobil soggetto di gran lunga eccede la forza del mio ingegno, sperando che al mio difetto debbian supplire questi valorosi cavalieri, dell'onor fedelissimi sudditi.</p>
<p>Sendo, reina serenissima, l'onore sopra modo desiderato dall'uomo, è cosa manifesta ch'egli è tra' beni umani; ma perché dei beni umani alcuni sono pertinenti al corpo, come bellezza, sanità, robustezza e leggiadria, ed alcuni all'animo, come intelligenza, sapienza, scienza, prudenza ed arte, ed altri sono beni esterni e beni di fortuna; l'onore senza dubbio non si può connumerare tra quei beni che sono del corpo o dell'animo, ma è tra beni che sono in noi, sì come sono anco le ricchezze, i principati, le potenze, gli amici, la bella e saggia moglie, i figliuoli, la nobiltà e simili. Diremo dunque così in universale che l'onore è il più prezioso di tutti i beni esterni. Ma perché questo nome “onore” non significa un solo, ma due onori tra loro di natura diversi, non potend'io assegnar diffinizione che amendue li comprenda, li dividerò, e l'uno, come novo formator di questi nomi, chiamerò onor innato ed imperfetto, l'altro onor acquistato e perfetto. Per non comprendere che non uno, ma due e tra loro diversi sono gli onori, sono caduti in gravissimi errori tutti quelli che sin a quest'ora hanno dell'onor trattato; e tra gli altri il dotto vescovo di Caserta (se pur è vero che il libro dell'onore dato fuori sotto il nome del Possevino fosse da lui composto, come egli stesso affermava), è caduto in un error notabile perché, avendo egli nel detto libro diffinito l'onore e male interpretato il senso d'Aristotele nella Retorica, dopo un lungo discorso sopra quello fonda il suo duello, non si avedendo che il duello è totalmente contrario alla natura dell'omnore da lui trattato e diffinito. Ora, non mi scostando dall'ordine di natura, ch'è dallo imperfetto andar al perfetto, tratterò prima dell'onor innato, e conchiuderò nell'onor acquistato, il quale è una delle principali circostanze dell'umana felicità.</p>
<p>Dico adunque che l'onor innato è una commune opinione che l'onorato non abbi mancato né a giustizia né a valore; lo chiamo “onor innato” perché l'uomo se lo porta dal ventre materno, e si conserva intatto sin che per qualche grave colpa o suspizion di colpa, non si perde la buona opinione. Questo fu diffinito dal Fausto da Longiano nel suo Duello non esser altro che un “stato incorrotto della natura”, quasi che a posseder quell'onore basti a mantenersi tale qual si nacque. Questo è quell'onore, serenissima reina, di che si fa tanto schiamazzo e del quale non è alcuno che non faccia professione d'averne la parte sua, e non l'abbi, se non in altro, almeno sempre in bocca, non volendo né dire né far cosa senza licenza dell'onore e se l'onor non lo comporta. Questo è quello che tutto dì è cagione di risse, d'odio e di rancori, e sopra quale fu già fondato l'iniquo duello. Ho detto ch'egli è opinione e non scienza, perché la scienza sopra il vero ed il necessario si fonda, l'opinione sopra il verisimile ed il contingente: percioché noi possiamo ben aver opinione che un uom sia da bene, ma non possiamo già dir di saperlo, potendo egli essere in palese buono, ed in secreto cattivo. Questa opinione che si chiama onore è fondata sopra una tacita supposizione, che cadauno sia buono se non appar altro in contrario; e, ancora che questa abbi in sé difficoltà, massime per quello che dice il Filosofo nel secondo dell'Etica che le virtù ed i vizii nell'uomo non sono da natura né contra natura e che l'abito buono o cattivo non per natura ma per consuetudine s'acquista; nondimeno per quello che soggiunge nel sesto pare che questa supposizione si possa concedere, perch'egli afferma che l'uomo pur nasce con una certa virtù naturale per la quale par atto alla giustizia, alla fortezza ed alla temperanza, conciosia che all'uomo per virtù della mente siano da natura alcuni principii noti per i quali meritamente si presume ch'egli sia più tosto buono che cattivo. Ed ho posto quelle due particelle, che “non abbi mancato né a giustizia né a valore” a differenza degli altri mancamenti, perché, trovandosi solamente Dio immaculato e senza colpa è necessario che, sendo l'uomo accompagnato da qualche imperfezzione, egli pecchi: nondimeno quei peccati sono tolerabili i quali non può essere che alcuna volta per umana fragilità non facciamo; e però il Filosofo nel secondo dell'Etica dice che non si può chiamar vizioso e cattivo colui che qualche poco si parte dal decoro e dall'onesto, volendo inferire che questi peccati, ancora che in un certo modo diano segno che noi non abbiamo fatto l'abito virtuoso, non sono però bastanti a farci perdere l'onore, ma sì bene quelli che contra la giustizia e la fortezza sono commessi.</p>
<p>Ed accioché cadauno meglio conoscer possa come si conserva e come si perde l'onore, non mi è parso fuori di proposito dichiarare che cosa sia il mancar a giustizia ed il mancar a valore. Il mancar a giustizia dunque non è altro che far di quelle cose che dalle buone leggi sono vietate e severamente punite: ingiuriar altrui contra ragione e con mal modo, commetter omicidio temerariamente, far assassinamento, furto, tradimento, rapine, commetter l'adulterio, il peccato contra natura, l'esser eretico avendo di Dio e delle cose divine sinistra opinione, il far usura ed il darsi ad illecito guadagno, esser falso testimonio in danno della roba, della vira e dell'onor altrui; finalmente si dice aver mancato a giustizia colui che estremamente ha peccato contra qualunque virtù, conciosia che la universal giustizia comprenda tutte le virtù. Il mancar a valore non è altro che vilmente portarsi nei pericoli, come sarebbe abbandonar l'insegna o la battaglia fuggendo, overo abbandonar l'amico e compagno nel pericolo, il non voler arrischiar la vita per la sua religione e per difesa della santa catolica Chiesa, per il suo principe, per la patria, per il padre, figliuoli e moglie e simili; e mostra parimente viltà colui che sopporta facilmente l'ingiuria senza farne col proprio valore risentimento.</p>
<p>E questo sia da me detto a bastanza per far conoscere la natura di questo onore, il qual veramente si può dir onor imperfetto a comparazione dell'onore che col proprio valor s'acquista: questo principalmente conviene alla più eccellente di tutte l'opere virtuose, che è l'opera della beneficenza, ed è stato dal Filosofo diffinito in due modi: nel primo della Retorica dicendo “l'onor è segno d'opinione benefattiva” e nel quarto dell'Etica: “l'onor è premio di virtù”. La prima diffinizione ha più tosto rispetto all'onorante che all'onorato, perché è segno dell'opinione che ha l'onorante della benefica natura dell'onorato; la seconda riguarda più tosto l'onorato che l'onorante, perché è premio della virtù che nell'onorato si trova. Dovendo io descrivere la natura di quest'onore, da me detto onor acquistato, abbracciando l'una e l'altra di queste due diffinizioni dirò che l'onor acquistato non è altro che premio dimostrante opera di beneficenza, non sendo opera più illustre né che renda l'uomo a Dio più simile che il far beneficio, il che ne dimostrorno gli antichi, i quali i lor benefattori giudicavano degni d'esser posti nel numero delli dei, a quelli consecrando tempii, dedicando altari, drizzando statue, facendo sacrificii e simili onori; né per altra cagione fu chiamato da' Latini il supremo di tutti li dei col nome di Giove, se non perché, giovando a tutte le cose, egli è il primo benefattore, sì conme per la medesima causa fu da' Greci chiamato Zeus, quasi Zoè, che vuol dir vita, sendo quello che dà e conserva la vita a tutte le cose dell'universo. Ma perché questo premio che dimostra l'opera della beneficenza si può dar in più modi, il Filosofo, nel primo della Retorica, divide quest'onore in molte parti, le quali io nondimeno comprendo sotto due capi, conciosia che delli onori, alcuni siano permanenti ed altri non permanenti. Permanenti si chiamano quelli che, dopo l'averli dati, restano a perpetuo onore dell'onorato, come sono statue, imagini, tempii, altari, sepolture, corone, publici stipendii, inni e simili, i quali non solo rendono onorati ma fanno gloriosi, e non si danno se non alli dii ed a uomini eroici che hanno fatto grandi e publici beneficii; gli onori non permanenti chiamo quei che dopo l'averli fatti non restano in atto, e questi dal Filosofo sono chiamati “usanze barbare” e molto da noi sono posti in uso, come il cedere il luogo, l'inchinarsi, il basciar la mano, il lembo della veste il ginocchio, il piede, il cavarsi la berretta e simili, e questi onori non solo si fanno a quelli che hanno fatto beneficio, ma anco a coloro che son o stimati o per ricchezza o per virtù potenti a farlo.</p>
<p>Dalle definizioni da me date e da quello che sin qui abbiam discorso si può facilmente conoscere quanto un onore sia dall'altro diverso: perché l'onor innato si può più tosto dire una previa disposizione al vero onore che con valor s'acquista che onor perfetto. E però egli ha quella medesma proporzione al vero onore che ha l'anima vegetale alla sensitiva, perché, sì come la vegetale può trovarsi dalla sensitiva disgiunta ed è per sé stessa atta a produr una sorte di viventi quai sono le piante ed i fruttari; così quest'onore può stare, anzi per il più si trova dall'altro separato ed è per sé stesso sofficiente a formar una imperfetta sorte d'onorati, stando che tutti quei che sono in opinione di non avere mancato a giustizia ed a valore onorati si chiamano. E sì come nell'animale la virtù vegetale è prima in natura ed in opera della sensitiva ed è quasi previa disposizione ad essa sensitiva, così quest'onore sempre l'onor perfetto precede ed è previa disposizione a quello; e sì come non può star la sensitiva senza la vegetale, così non può esser l'onor acquistato dove non si trova l'onor innato, stando che colui ch'è in opinione d'uomo scelerato è di qualunque onor indegno. Ma, più oltre, è cosa manifesta che quest'onore di che fa ciascun professione senza fatica s'acquista, conciosia che dal ventre materno l'uomo se lo porti: ma il vero onore con fatica ed opere eccellenti s'acquista e colle medesime si conserva. Dell'onor innato, send'egli una opinione fondata sopra il contingente, così il reo come il buono ne può esser partecipe; l'onor acquistato, send'egli di virtù e dell'opere di essa virtù manifesto segno e premio, solamente l'uomo virtuoso ed eccellente ne è possessore. L'onor innato non consiste in alcun atto esteriore, conciosia che in questo l'onorante non faccia e l'onorato alcuna cosa non riceva: ma il perfetto e verace onore si conosce per l'atto esteriore, perché in questo l'onorante col dar il premio ne fa segno, e l'onorato col riceverlo. Di più: l'onor innato ha il suo contrario positivo che è l'infamia, l'onor acquistato l'ha privativo; ed acciò che la Maestà Vostra intenda questi termini filosofici, ella sarà avertita che i contrari positivi sono quelli che ambedue hanno l'esser reale nella natura delle cose, ma dei contrari privativi l'uno ha l'esser reale e l'altro non pone alcuna cosa in essere, come, per grazia d'essempio, il caldo ed il freddo sono contrarii positivi, perché in quel soggetto che non è caldo sempre si trova il freddo, e dove non è il freddo il caldo vi ha l'esser reale. La luce e le tenebre sono contrarii privativi, perché solamente la luce ha l'esser reale, ma le tenebre non posseggono alcuna cosa in essere, come quelle che niente altro sono che la pura essenza della luce. Ha dunque l'onor innato il suo contrario positivo, perché dove egli non si trova, ivi è veramente l'infamia; ma l'onore che è di beneficenza premio lo ha privativo, perché dove egli non si trova non per questo vi ha luogo l'infamia o il disonore, ma solo la sua pura assenza: perché uno a cui non sia drizzato statua, dato corone, publici doni, magistrati, a cui non sia ceduto il luogo, cavato la beretta o onorato d'altri simili onori non perciò resta infame o disonorato, né potrà esser ricusato in parangon d'onore, ma solamente si dirà esser privo di quell'onore ch'è premio di beneficenza e che è parte dell'umana felicità.Questo è quanto io so e posso dire, reina serenissima, in materia dell'onore, nella quale, se io averò mancato, supplischino per me questi altri onorati cavalieri.</p>
<p>— Fermatevi, signor Gualenguo — soggiunse la reina — perché vi si apparecchia una battaglia nella quale vi gioverà l'esser buon schermitore —; ed allora commandò a tutti quei cavalieri che presenti si trovavano che movessero dubbi e contradicessero al Gualengo in materia dell'onore con quel medesmo ordine che avevano fatto le donne in materia d'amore. E, guardandosi i cavalieri l'un con l'altro con silenzio, come quelli che sedendo in circolo non sapeano donde il principio nascer dovesse, la reina, sorridendo verso lo Illustrissimo signor don Cesare da Este, (il quale, avendo inteso dei bei discorsi che si facevano in camera della contessa, levatosi di nascosto dalla caccia col signor marchese di Massa era venuto volando a ritrovar la compagnia), le fece segno che movesse dubbio, e Sua Signoria Illustrissima, nella quale in questi suoi verdi anni un lucidissimo raggio d'eroica virtù risplende, graziosamente obedendo al commandamento della reina, cominciò in questo modo:</p>
<p>— Voi, o cavalieri, se ben vi ho inteso, avete fondato quella opinione che si chiama onore sopra una tacita supposizione che l'uomo, se non appar altro in contrario, sia buono; la qual supposizione tengo io per molto sospetta: anzi, che non apparendo qualche notabil segno di virtù si abbi più tosto da presumere l'uomo cattivo che buono, stando che l'umana natura più tosto inclina al vizio che alla virtù. Il che da questo si può comprendere, perché la via della virtù è aspera, difficile e faticosa, di modo che per cosa mirabile s'addita quello che arriva al fine e divien perfettamente virtuoso; e per contrario è così piana, così dolce, così facile la strada che conduce al vizio che infinito è il numero di quelli che per essa s'incaminano e viziosi divengono, segno manifesto che non alla virtù ma al vizio da natura siamo inclinati, perché le cose difficili e che di raro accadono dalla condizione della natura sono lontane. L'esperienza ancora ci dimostra che più tosto piegamo al vizio che alla virtù, percioché non è alcun di noi (e vaglia a non mentire) che in sé stesso non provi con quanta forza sia tirato al vizio e con quanta difficoltà dai piaceri sensibili s'astenga, quanto sia molesta la continenza ed aspera la toleranza; che sì come è vero, così sarà falsa la vostra supposizione, perché, sì come tutte le cose, non sendo impedite, operano sempre più tosto secondo la loro inclinazione che contra la loro natura, così si ha da presumere, non sapendo altro, che l'uomo sia più tosto cattivo che buono; il che si conferma per la risposta di Pitagora il quale, interrogato che cosa fosse verissima: “Che gli uomini sono cattivi”, rispose egli. Sendo dunque falsa la supposizione, così sarà falsa l'opinione dell'altrui valore e giustizia, perché, mancando il fondamento, cade l'edificio: io nondimeno la risposta attendo.</p>
<p>Le ragioni di Vostra Signoria illustrissima — rispose il Gualenguo — contra la mia supposizione ed opinione addotte sono così forti, che io posso dire la conclusione non mi piace, ma non so solver l'argomento, ed invero l'innata fragilità nostra è tale che mai non cessa di tentar la ragione fin tanto che non l'ha sottomessa al vizio, né puotè fare il divin Paulo, con tutto che divinamente fosse illustrato, che non dicesse: “Io sento ne' membri miei e nella mia carne un'altra legge, repugnante alla legge della mente mia, la quale mi sottomette alla legge del peccato”. Con tutto ciò tengo io che la mia supposizione sia vera e che l'uomo nel suo stato naturale sia inclinato alla virtù e non al vizio, sia buono e non cattivo, il che spero con sì vive ragioni far noto, che ciascuno sarà fuori d'ogni dubio. Dico adunque che, avendo tutte le cose che quest'universo comprendono origine da Dio, sì come Dio è somma bontà, così tutte di questa bontà sono partecipi, e però tutte sono buone nel lor primo istante di natura; il dir dunque che l'uomo è cattivo per natura non è altro che affermare che, tra tutte le creature dell'universo, la sensibil imagine dello insensibil Dio (che tale è l'uomo) sia cattiva: cosa che repugna alla verità ed all'autorità così de' santi teologi come de' filosofi, i quali tengono che in questo inferior mondo, tra tutti i viventi, solo l'uomo possa esser virtuoso e felice. E, sì come il fuoco non sarebbe lieve quando per sua natura piegasse al centro, così l'uomo né virtuoso né buono sarebbe quando per sua natura fosse inclinato al vizio.</p>
<p>più oltre, se la natura, saggia ministra di Dio, non solo genera ma tutte le cose generate guida al lor fine, e perciò le gravi scendono e le lievi ascendono, e le fiere e gli animali, tantosto che sono generati dall'istessa natura, al lor fine ed alla loro perfezzione sono indrizzati; come può essere che l'uomo solo resti da quella abbandonato? E, quel che è, non solo abbandonato e sprezzato, ma sia alla sua ruina ed alla sua imperfezzione instigato? E' l'uomo per il bel don della mente vero uomo, la quale, sì come è divina, così col poeta diremo “Che simil al suo fattor stato ritiene”; e però desidera solamente quello che è ottimo e divino, né può ella, conoscendo il vero e sommo bene, voler il male: dalla qual ragione, mosso il divin Filosofo, sottoscrisse la sentenza del Stoico, affermando in tutti li suoi dogmi che l'uomo è per natura buono e contra natura cattivo e che egli, sì come tutte le altre cose, è inclinato al suo fine che è ottimo. Ed il Filosofo dice che l'uomo non è mai cattivo, se non quando è contra natura affetto, il che aviene quando in sé stesso non ha lo imperio civile, e che quel che ha da obedire commanda, cioè il senso alla ragione. Se noi vogliamo ancora considerare che l'uomo per natura è sitibondo di sapere, sì come afferma il Filosofo nel proemio della sua Divina filosofia, comprenderemo che alle virtù e non ai vizii è naturalmente disposto, percioché del vizio non può esser scienza, non ponendo egli alcuna cosa in essere, ma sendo una pura privazione, sì come afferma il gran Dionisio nel libro De' nomi divini, e parimente gli academici ed i peripatetici.</p>
<p>Se noi dunque, illustrissimo signore, vogliamo aver riguardo al Creator dell'uomo, egli è sua stessa imagine, se ai doni di natura, egli è dispostissimo, se al fine di cadauna cosa creata, l'uomo tra' mortali è solo del sommo ben capace, solo ha l'uso della ragione e solo ha la buona consultazione; però, non ostanti le ragioni dalla Signoria Vostra addotte in contrario, si de' conchiudere che per natura alla virtù e non ai vizii sia inclinato e che buono e non cattivo s'abbi da presumere. Alle quai ragioni, dovendo io rispondere, si ha da considerare che nell'uomo tre nature si comprendono: una commune a tutti i viventi, ed è la vegetale, una commune agli animali ed all'uomo, ed è la sensitiva, l'altra commune all'uomo ed alle cose divine, ed è la natura razionale; per la prima l'uomo alle piante è simile, per la seconda agli animali, per la terza è vero uomo ed animal divino; e perciò l'uomo tra il mortal e divino si pone mezzo per partecipazione, percioché, in quanto al corpo ed al senso ha del mortale, ed in quanto alla mente ha dell'immortale e divino. Sì come nell'uomo queste tre nature si scorgono, così in esso tre naturali inclinazioni si trovano: l'una si chiama propriamente naturale e depende dalla infallibile cognizione della natura universale, che inclina tutte le cose prive di cognizione a quelle operazioni che a' lor proprii fini le conducono; e però questa non è sottoposta alle interne cognizioni dell'uomo, cioè al senso ed alla mente, percioché ella nutrisce, augumenta, genera, muove i polsi, i spiriti ed il cuore, e fa simili uffici senza il consenso della ragione e volontà. La seconda è detta inclinazion animale, che dalla cognizione del suo senso deriva e nell'uomo è naturalmente alla ragion sottoposta. La terza inclinazion razionale e dalla cognizion della mente prende origine: questa nel verace uomo naturalmente commanda alla inclinazione del senso.</p>
<p>Stando questi fondamenti reali, pongo due conchiusioni: la prima, che l'uomo nello stato incorrotto di sua propria natura è sempre alla virtù inclinato, il vizio aborre, segue il piacer onesto, fugge il disonesto; la seconda, l'uomo in quanto animale, congiunto colla materia e col senso, inclina a' piaceri sensibili naturalmente ed al vizio accidentalmente. La prima conchiusione è chiara per quello ch'io ho detto di sopra, perché l'uomo, da Dio prodotto, non può essere se non simile al suo principio e, conoscendo per propria natura il ben onesto esser vero e sommo bene che nella virtuosa azzione consiste, non è possibile che naturalmente egli possa voler il suo contrario. La seconda da questo è manifesta, perché qualsivoglia cattivo uomo non opera mai in grazia del vizio ma del piacere, percioché il ladro non fura per esser ladro, ma per possedere e fruir quello di ch'egli è in mancamento; e l'adultero non commette l'adulterio per esser adultero, ma ciò fà in grazia della libidine e del piacer venereo, il qual piacere, se conseguir potesse senza vizio, molto più grato e più giocondo sarebbe. Che, se all'uomo piacesse il vizio e non la virtù, non gustarebbe il ver uomo in sé stesso incredibil piacere nella virtuosa azzione, che è veramente tale che felice e beato lo rende; né sarebbe il cattivo così miseramente della sua propria coscienza afflitto, la qual senz'altro atrocissima pena gli apporta. Incorre dunque l'uomo nel vizio accidentalmente, cioè in quanto il vizio è congiunto con l'eccesso del piacere e del dolore. Che il vizio sia contrario alla natural inclinazione dell'uomo per quest'altra ragione si prova, perché al vizio della intemperanza precede il semivizio della incontinenza, la quale non è altro ch'una precedente battaglia che fà l'uomo esterno con l'uomo interno, la natura bestiale con la razionale; e, sin che la ragione non è dal senso inebriata e vinta, l'uomo non cade nel vizio, la qual battaglia senza dubbio non avrebbe luogo quando l'uomo fosse naturalmente inclinato al vizio, perché dove è natural inclinazione né pugna né resistenza vi può essere. E se alcuno dicesse che per la semivirtù della continenza che precede la temperanza si può conchiudere il contrario, rispondo che in questo vi è notabile differenza, perché lo incontinente dopo l'atto vizioso si pente e s'attrista, ed il continente dopo l'atto virtuoso e dopo la vittoria si consola e allegra; quello è da torbidi pensieri agitato, questo, tranquillo e tutto quieto si riposa, non altrimenti di quello che faccia la terra quando, dopo molta violenza, finalmente si unisce al centro dov'ella è inclinata. Ma più oltre, l'uomo più d'ogni altro bene esterno è cupido d'onore, di laude e di gloria, fugge edaborre più d'ogn'altro male il disonor e l'infamia acquistandosi dunque onor e laude per mezzo della virtù e'l disonore per mezzo del vizio, è necessario che l'uomo per natura pieghi alla virtù ed abbia schifo il vizio, perché sarebbe inconveniente amar l'affetto ed odiar la causa.</p>
<p>Con tutto ciò non si può negare che infinito sia il numero de' viziosi e così poco il numero de' virtuosi, che il buon Diogene, cercando col lume di giorno tra la moltitudine, non potea trovarne uno, e questo non per altro se non perché facile è la strada del vizio e difficile quella della virtù. Della qual cosa, volendo noi investigar la cagione, bisogna discorrere un poco più oltre e considerar che cosa sia la virtù, che cosa vizio, e come e quando l'un e l'altro abito s'acquisti. Dico adunque che la virtù non è altro che un abito dalla dritta ragione nell'anima sensitiva impresso per il quale essa anima, facilmente cedendo alla ragione, riduce tutti i suoi affetti a mediocrità, e si versa circa il piacere ed il dolore come si conviene; ed il vizio è un abito da perversa ragione nel senso impresso per il quale, declinando esso dalla dritta ragione, facilmente prorompe nel colmo delle perturbazioni e nell'eccesso del piacere e del dolore. Ancora che l'uomo, sì come io ho dimostrato, sia naturalmente inclinato alla virtù, nondimeno non è virtuoso né vizioso per natura, come abbiam detto, ma l'uno e l'altro abito per consuetudine s'acquista, cioè con frequenti e simili reiterate azzioni. più oltre è anco d'avertire che l'uomo non è di vizio né di virtù capace finché non è perfetto animale e perfetto uomo, alla qual perfezzione egli arriva nel principio del quinto decimo anno, perché allora è perfetto animale, potendo generar altri qual sé stesso, ed è pefetto uomo, potendo aver il dritto uso della ragione; e sin a quel tempo vive egli più tosto vita d'animale che d'uomo, non facendo alcuna sua azzione con preelezzione ma sempre guidato da piacere o da ira; e però, sì come in tale stato non può esser né vizioso né virtuoso, così né di pena né di premio, né di laude, né di vituperio può esser meritevole. Vivendo dunque l'uomo prima la vita irrazionale della razionale ed indrizzando tutte le sue operazioni al piacer del senso, si viene a causar in esso a poco a poco una previa disposizione al vizio e contraria alla virtù, tal che possiamo dire col poeta
<quote rend="block">
<lg>
<l>Ond'è dal corso suo quasi smarrita</l>
<l>Nostra natura e vinta dal costume</l>
</lg>
</quote>
</p>
<p>Laonde, sendo necessario, per introdur l'abito virtuoso, levar prima la cattiva impressione e domar a poco a poco il senso, il quale a guisa d'indomito e mal avezzo polledro non cessa mai di calcitrare contra la ragione, perciç è difficile e malagevole la via della virtù e facile quella del vizio. Vi si aggiunge anco quest'altra difficoltà, che la virtù sta nel mezzo, il vizio è quello che dal mezzo si scosta: una sol strada alla virtù ci guida, infinite sono quelle del vizio, il che si dichiara con l'essempio dell'arciere, perché in un sol modo può dar nel segno ed in infiniti errare. Finalmente del poco numero dei virtuosi si può assegnar questa ragione, perché, sì come ad essercitar ed a far l'abito vizioso poche cose bastano, così ad acquistar e ad essercitar la virtù di molti strumenti e di molte circostanze vi fanno di mestieri. E prima non è di poca importanza il bel nascimento e la buona temperatura del corpo: percioché, non potendo operar l'intelletto se non eccitato dal senso, né il senso ben far il suo ufficio se gli organi ed il corpo non è ben disposto, sì come giova il buon temperamento ai sensi, così giova all'intelletto; e di qui aviene che l'uno più dell'altr'uomo, come afferma il Filosofo, par nato alla temperanza, alla fortezza ed alla giustizia. più oltre la disciplina e la buona educazione vi è tanto necessaria, che senza questa è impossibile, o almen difficile, che l'uomo virtuoso divenga; percioché, mancando nei putti il dritto uso della ragione, auriga della virtù, e sendo sempre da follia sospinti, bisogna che la dritta ragione de'padri e de' maestri sia quella che al lor difetto supplisca ed a poco a poco li avezzi alla virtù. Sendo conosciuto dal Filosofo esser di grandissima importanza alla ben composta republica il ben generare ed il ben allevar i figliuoli, conchiude il trattato della sua Politica nella procreazione e nella buona educazione de' figliuoli, insegnando tutti quei modi e quelle regole che sono necessarie per ben disponerli ed assuefarli alla virtù. E Ligurgo spartano, tra l'altre sue leggi, fece questa salutifera, che a tutte le azzioni dei putti fossero sempre assistenti i maestri, i quali sin ne' giuochi avevano l'occhio che i fanciulli non facessero alcun atto ingiusto, avendo questa per ferma conchiusione, che di putti cattivi rieschino giovani viziosi, e di giovani viziosi uomini scelerati, e di scelerati uomini vecchi ribaldi. Ed a questa conchiusione consente il divin Filosofo nel sesto della sua Republica ed Aristotele nel primo della Politica e nel sesto delle Morali, affermando essi che l'uomo mal allevato riesce peggiore d'ogni fiera. Le ricchezze sono ancora di gran momento ad acquistare ed essercitare la virtù, perché, sì come è difficile senza ricchezza darsi alle arti liberali, così è difficile che, dove è povertà, vi sia buona educazione, ed in consequenza virtù, perché l'umana indigenza è madre delle arti mecaniche e la ricchezza delle arti liberali e delle nobili e virtuose azzioni.</p>
<p>Sendo dunque necessario che queste tre cose insieme cospirino alla virtù, cioè buon temperamento, buona educazione e ricchezza, e sendo difficile in un sol uomo trovarle unite, così è necessario, illustrissimo signore, che pochi i virtuosi e molti i viziosi si trovino. — Perché dunque — replicò don Cesare — non si ha da supponere che l'uomo sia più tosto nel numero dei molti cattivi che dei pochi buoni, massime sendo cosa difficile il riuscir buono e virtuoso? — Perché ciascuna cosa se non è impedita opera sempre più tosto secondo la inclinazione della sua forma specifica che della generica — rispose il Gualenguo — e, sendo la natura razionale forma specifica nell'uomo, per la quale egli è dagli altri animali differente, e la irrazionale forma generica, si ha da supponere, non sapendo altro, ch'egli operi più tosto per ragione che per bestialità e, se ben il più delle volte accade il contrario, questo non è per propria natura dell'uomo, ma perché la materia ed il senso le fa resistenza. Però dell'esser più i viziosi che i virtuosi, la medesima cagione assegnar si potrebbe che l'altro giorno assegnò il signor Patrizio dell'esser più i brutti che i belli, perché, sì come nel formar la bellezza del corpo la materia, resistendo all'ideal ragione fa che la natura contra la sua intenzione spessissime volte dà nel brutto, così nel formar la virtù, che dell'animo è la propria bellezza, la materia, facendo resistenza all'ideal ragione umana, è causa ch'ella contra sua intenzione il più delle volte incorra nel vizio, vera deformità dell'animo —.</p>
<p>Mostrò lo illustrissimo signor don Cesare col non far altro motivo di restar sodisfatto; ed il signor cavalier Bernieri che li sedea a canto dubitò in questo modo: — Se la tacita supposizione ddell'altrui valore e bontà fosse vera ne seguirebbe questo inconveniente, che un ribaldo le cui sceleratezze fossero occulte potesse esser uomo d'onore; e nondimeno, se è degno di fede il Filosofo nell'Etica), l'onore non conviene se non all'uomo da bene. — Ogni volta che l'uomo — rispose il Gualenguo — commette un qualche misfatto, subito per sé stesso cade nella pena dell'infamia: egli però tanto indugia ad esser punito, quanto tarda a farsi palese il suo peccato. Potrà dunque un scelerato, ancor che per sé stesso sia indegno d'onore, esser onorato, perché egli non perde quella tacita supposizione ch'egli sia buono, sin che non si fa chiaro ch'egli abbi mancato a giustizia o a valore, e questo non è inconveniente, sì come non è inconveniente che il ladro non sia dalla legge punito quando il maleficio sta occulto. Quanto all'autorità del Filosofo, è vero che l'uomo da bene è solo degno d'onore, non si toglie però che un ribaldo non ne possa esser indegno possessore. — Poniam caso — soggiunse il cavaliere — che uno abbia commesso una sceleratezza o fatto qualche vigliaccheria della quale solamente uno o due ne abbino notizia: costui sarà egli perciò infame? — Stando sui niostri fonddamenti — disse il Gualenguo — costui sarà disonorato ed infame non presso tutti, ma solo presso quelli che saperanno il mancamento. — Questo sarebbe inconveniente — replicò il cavaliere — perché ne seguiria che in un tempo medesimo uno fosse onorato e infame. — Sarebbe inconveniente — disse il Gualenguo — quando in un istesso tempo e per un medesimo rispetto fosse onorato ed infame; ma per diversi rispetti non pur è inconveniente, ma è necessario, perché coloro a' quali è noto il delitto perdono la buona opinione che ne avevano, e quelli che non lo sanno inviolata la serbano sin tanto che si fa palese: e questa è una delle principali imperfezzioni che ha questo nostro onore, potendone anco uno indegno esser partecipe, quello che non avien del perfetto onore.</p>
<p>Non replicò altro il cavaliere; e l'illustrissimo signor Alderano, marchese di Carara, signore di nobilissimi costumi ornato e di lettere amantissimo, propose il suo dubbio, e fu se un uomo da bene possa esser infame. Ed il Gualenguo: — Non è dubbio, illustrissimo signore, che l'uomo da bene o per false calunnie o per verisimil indizio di peccato può perder la buona opinione che avea il mondo di lui, la qual perdendo così cade nell'infamia. — E' pur grande inconveniente — replicò il marchese — che uno che non abbi mancato né a giustizia né a valore possa esser infame. — La natura di quest'onore patisce questi ed altri simili inconvenienti, però è cosa molto più difficile che un uomo da bene perda l'onore che non è facile ch'un scelerato fugga l'infamia, perché il tempo al fine scuopre la verità. Nondimeno alcuna volta può accadere che l'uomo da bene entri in cattiva opinione, però si deve sforzare in tutte le sue azzioni non solo di mancar di colpa, ma anco della sospizione della colpa, tenendo sempre gli occhi aperti per non dar scandalo né occasione al mondo di presumer male, perché da ogni verisimile piglia occasione l'invido e il maledico di macchiar l'onore dell'uomo da bene —.</p>
<p>Si acquetò il marchese con questa risposta; ed il conte di Scandiano, cavaliere arditissimo: — Parmi — diss'egli — che voi signor cavaliere abbiate posto a gran torto nel numero de' disonorati l'adultero, perché la consuetudine è in contrario, conciosia che non pur gli uomini non si vergognano di commetter l'adulterio, ma come di cosa onorevole non sì presto l'hanno fatto che se ne vantano; né s'intende che alcuno sia mai stato ricusato in parangon d'onore per esser adultero, con tutto che di questi infinito ne sia il numero. Vorrei dunque che mi facesse conoscere com'esser possa che l'adultero sia infame. — L'uomo — rispose il cavaliere — in due modi commette l'adulterio: l'uno quando, sendo egli legato, rompe il giuramento del matrimonio usando con donna sciolta, ed in questo, ancora che sia degno di qualche biasimo, non perde però l'onore, perché non ingiuria se non la sua propria moglie; l'altro quando, o maritato o sciolto, usa con donna maritata, e questo resta disonorato, perché pecca estremamente contra la virtù della temperanza e manca a giustizia, perché egli è un grandissimo ingiuriatore e destruttore dell'altrui onore, il quale, come ho detto, è il più prezioso di tutti i beni esterni. E però è stata meritamente dalle leggi imposta maggior pena all'adulterio che al furto, perché l'adultero fa danno nell'onore, il ladro nella roba; e, se ben per mala consuetudine gli uomini non si vergognano d'esser tenuti per adulteri, non è per questo che non siano degni d'infamia, e non potessero esser ricusati in duello, quando ciò fosse opposto dagli uomini da bene sì come sono i ladri. — Poi che l'uomo — replicò il conte — non perde l'onore se non quando conversa con donna maritata, saprei volontieri se il medesimo avien della donna, cioè ch'ella non perda l'onore se non quando si congiunge con maritato, perché, a mio giudizio, non devrebbe la donna esser in questo di peggior condizione dell'uomo. — La donna — disse il Gualengo — sì come in molt'altre cose, così anco in questa è di peggior condizione dell'uomo: prima perché, s'ella è maritata, col suo proprio macchia l'onore del marito. Secondariamente, perché, send'ella, come afferma il Filosofo, soggetta di ragione all'uomo, ella fa maggior ingiuria, conciosia che maggiore è l'ingiuria dell'inferiore verso il suo maggiore che non è quella del superiore verso l'inferiore. Terza, perch'ella può portar nella casa del marito figliuoli d'altri, levando la facultà a' proprii figliuoli del marito. Quarto, perché la donna pecca estremamente contra la sua propria e principal virtù, ch'è l'onestà. Non potrà dunque congiungersi donna con altri che col marito, salvo l'onor suo, e non facendolo cade nell'infamia —.</p>
<p>Mostrò lo Scandiano di restar sodisfatto; ed il conte Guido Calcagnini propose questo dubbio: — Voi avete detto che colui che abbandona l'insegna fuggendo perde l'onore; desidero saper più oltre se un valoroso soldato, vedendo tutti gli altri abbandonar l'insegna, possa, salvo l'onor suo, fuggendo sottrarsi dal pericolo, o pur debbia, per non perder l'onore, restar presso l'insegna morto —. Ed il Gualenguo: — Secondo la legge di Ligurgo e de' fortissimi Spartani il soldato sarebbe tenuto più tosto morire che abbandonare per qualunque accidente l'insegna; e però la rigida e feroce madre al figliuolo che andava alla battaglia solea porgere lo scudo con queste parole: “O con questo, o in questo”, volendo inferire che o morto o vittorioso tornasse. Tengh'io nondimeno che quando l'uomo d'onore ha fatto il debito suo combattendo, e ch'egli con tutto ciò vede gli altri soldati in fuga e conosce di non poter solo resistere all'impeto de' nemici, questo tale, ritirandosi in salvo, non perda l'onore: ma restano ben disonorati i primi fuggiti. — E se uno, replicò il Calcagnini, abbandonasse l'amico o compagno nel pericolo, giudicando sé non esser bastante a difenderlo per la soperchiaria, questo perderebbe egli l'onore? — Se l'amico — disse il Gualenguo — si voltasse con l'arme in mano alla difesa ed egli se ne fuggisse, perderebbe senza dubbio l'onore, né gli giovarebbe punto la scusa della soperchiaria, perché l'uomo forte non si spavente nel sùbito pericolo, ma il vigliacco. — Non crederei — soggiunse il conte — che l'uomo fosse tenuto a fare quello che non può, anzi che fosse temerario colui che istimasse le sue forze di soverchio, come sarebbe, che per salvar l'amico volesse combattere contra dieci spade —. Ed il Gualenguo: — Colui che senza altra necessità eleggesse di combatter ad un tratta contra dieci sarebbe veramente più tosto temerario che forte, ma, ritrovandosi l'uomo d'onore con l'amico o compagno, non lo deve mai abbandonare, se bene si vedesse incontra diece spade, e deve più tosto temer la perdita dell'onore che quella della vita. — Per questa medesima ragione — replicò il Calcagnini — colui che si trova in battaglia devria star saldo ancor che tutti fugissero. — Il caso è molto diverso — disse il Gualengo — perché colui che in battaglia si sottragge dal pericolo, fuggendo gli altri, non abbandona ma è abbandonato; laddove colui che lascia l'amico nel pericolo è quello che abbandona e non è abbandonato, però vien a mancar a valore e, mostrando di far più stima della vita che dell'onore, resta macchiato d'infamia —.</p>
<p>Si acquetò il Calcagnini; ed il conte Palla Strozzi, valorosissimo guerriero, dubitò in questo modo: — Voi avete posto tra i disonorati colui che col proprio valore non fa dell'ingiuria risentimento; poniam caso che uno fosse giustamente ingiuriato: devrebbe egli per non perder l'onore farne risentimento? — Senza dubbio — rispose il Gualengo —. — E s'egli — replicò lo Strozza — si conoscesse aver il torto offendendo lo ingiuriante, non mancarebbe a giustizia, ed in consequenza non verrebbe agli a perder l'onore, sendo fondato quest'onore principalmente nell'opinion del mondo? — Disse il Gualenguo: — L'uomo, o buono o reo ch'egli si sia, non ha da mirar ad altro che a conservar questa opinione, volendo esser uomo d'onore, percioché l'onor non si perde sin ch'ella non è persa, e l'opinione perder non si può sin che non è fatto palese qualche mancamento. Lo ingiuriato adunque, ancora ch'egli si conosca d'esser giustamente offeso, si deve sforzare che il mondo di ciò non si aveda, e questo gli verrà fatto se col proprio valore vendicarà all'ingiuria , perché col non mancar a valore tenirà celato il mancamento della giustizia; e, pel contrario, se patirà l'ingiusria per non far atto ingiusto, il mondo giudicherà che, avendo mancato a valore, abbi anco a giustizia mancato e perciò sia degno d'ingiuria e di disprezzo. — Per questa vostra conchiusione — soggiunse lo Strozza — ne seguirebbe un grand'inconveniente, che uno per non perder l'onore devesse combatter querela ingiusta, cosa che non è approvata d'alcuno di questi che del duello e dell'onore hanno trattato, tenendo essi per fermo che il combatter avendo il torto non sia altro che tentare il giusto giudicio di Dio, sendo per molte esperienze conosciuto che coloro che hanno avuto il torto son restati o morti o vinti dal nemico, ancor che inferior di forze. Laonde essi affermano che colui che confessa il suo peccato e ne chiede perdono è manco disonorato che non è quello che, mosso da spirito diabolico, ostinatamente cerca di coprirlo nello steccato. — Tutti quelli — rispose il Gualenguo — che sin ad ora hanno scritto del duello e dell'onore sono caduti in manifesti errori per non aver intieramente conosciuta la natura di quest'onore, per mantenimento del quale tutto dì si fanno risse e sopra il quale è fondato il duello; perché, fra l'altre cose, non averebbero detto che l'uomo d'onore non dovesse combatter querela ingiusta per conservar l'onore, e, ancora che quel che essi dicono sia conforme al cristiano, il quale non deve mai far azzione che offenda Dio, non è però conveniente a quelli che estimano l'onor del mondo, perché questi tali, volendo esser onorati, si debbono sforzare a dritto ed a torto di non perder quella opinione e supposizione colla quale sono nati: e senza dubbio si perderebbe ogni volta che l'uomo facesse palese al mondo se aver mancato a giustizia o a valore. — E come può essere — replicò lo Strozza — che un uomo da bene, ingannando la sua propria coscienza, combatta ingiusta querela? — L'uomo da bene — disse il Gualenguo — non può mai combatter querela ingiusta, perché la ragione sarà sempre dal canto suo, ma l'uomo d'onore combatterà bene avendo il torto per non perdere l'onore. — Dunque l'uomo da bene e l'uomo d'onore non è tutt'uno? — soggiunse lo Strozza — Ed il Gualenguo: — Per li fondamenti da me posti vi devrebbe esser chiaro che l'uomo da bene e l'uomo d'onore non è una medesima cosa, ed in questo ingannati si sono quelli che hanno scritto in materia del duello e dell'onore, perché può essere che uno sia uomo d'onore e non sia da bene, e che uno sia da bene e non sia d'onore, come si è dichiarato a sufficienza. — Che intendete voi per uomo d'onore? — disse lo Strozza — Per uomo d'onore — rispose il Gualenguo — intend'io qualunque si sii, o buono o reo, il quale non abbi persa la buona opinione che ha il mondo di lui; però vi conchiudo che l'uomo d'onore è tenuto a dritto ed a torto far della ingiuria col proprio valore risentimento ed anco combattere querela ingiusta per non restar disonorato —.</p>
<p>Non disse altro lo Strozza e , ancora che questa posizione così a prima giunta paresse a tutti i circostanti un paradosso, nondimeno fu dalla maggior parte dei cavalieri approvata per verissima. Ed il conte Ercol Bevilacqua, al quale toccava per ordine a proporre: — Poi che l'onore — diss'egli — a dritto ed a torto si ha da mantenere, saprei volentieri se l'uomo d'onore, dopo l'aver combattuto valorosamente nello steccato, sendo ridotto a termine di non si poter più difendere, debbia più tosto che arrendersi permettere che il nemico l'ammazzi. — Questo — rispose il Gualenguo — non è dubbio di poco momento, ed i pareri d'uomini illustri e de' letterati sono diversi; e la maggior parte affermano che il combattente deve più tosto morire che arrendersi, perché in qualunque caso l'uomo d'onore ha sempre da prepor la morte ad una salute infame. E di questo ne fa fede il Filosofo nel terzo delle sue Morali dicendo: “L'uomo forte deve temer molto più l'infamia che la morte”, ed altrove, pur nelle Morali, che l'uomo d'onore deve più tosto eleggere una vita breve onorata che una lunga vituperosa. Ed i stoici con questo fondamento concedevano in alcuni casi il darsi morte da sé stesso per schifar una vita disonorata; ed i Lacedemoni, che di fortezza e di valor di guerra superorno tutti gli altri Greci, commandavano a'suoi soldati che non si dessero mai per vinti, tenendo essi per fermo che coloro che combattendo morono con l'arme in mano si possano più tosto chiamar uccisi che vinti: e però il lor gran capitano Leonida, che difese con trecento soldati le Termopili contra l'innumerabile essercito di Serse, non fu vinto ma amazzato, né vinti furono i trecento Fabi ma uccisi. Il divin Platone estimò cosa tanto vituperosa lo arrendersi che nella sua Republica ordinò che riscuotere non si dovesse chi si fosse arreso, ma fosse lasciato al nemico preda; e nel dodicesimo delle Leggi fece una severissima legge contra quelli che nella battaglia si fossero dati per vinti, affermando che gli uomini liberi debbono temer più l'esser fatti servi dell'istessa morte. Restando dunque quello che si dà per vinto nello steccato servo del nemico e privo d'onore e, sendo amazzato, potendosi più tosto chiamar morto che vinto, pare che, sendo posto in questa necessità, debbia più tosto permettere d'esser ucciso che mai arrendersi.</p>
<p>Con tutto ciò, tengo che la contraria opinione sia vera e mio muovo con questo real fondamento, perché nello steccato non meno si perde la querela per morte che per lo arrendersi; ma dallo arrendersi al morire vi è questa differenza: che colui che si arrende, perde solamente l'onore, e colui che resta morto perde l'onore, la vita e, quel ch'è peggio, l'anima, né mi negarà alcuno che più tosto non sia da elegere un solo che tutti tre questi mali insieme, e niuno è tenuto a far più oltre di quello che si estendono le forze sue, ma è ben cosa temeraria alla natura ed alla umana condizione aversa il lasciarsi amazzare senza utilità e senza conseguire alcuna cosa onesta. Dirò ancora che colui che nello steccato non ha mancato a valore, ancora che, ridotto alla necessità, si dia per vinto, non resta del tutto disonorato, anzi alcuna volta accade che il vinto appresso gli uomini intendenti resta in miglior condizione del vincitore, perché la virtù dell'animo si conosce nella fortuna aversa più che nella prospera, e l'uomo dà di sé stesso e del suo valor saggio nel sangue, nelle ferite e nell'iminente pericolo della morte. Dirò finalmente che, sendo l'uomo non tanto a sé stesso quanto alla sua patria nato, non deve senza urgente necessità privar la patria d'un valoroso armigero. Le ragioni addotte in contrario sono vere, supponendo con i filosofi, il che è falso, che il sommo bene non possa stare senza l'onor del mondo: ma perché sono fondate sopra una supposizione dalla nostra diversa, non ostano alla nostra posizione; suppongono essi che con una onorata morte l'uomo fugga l'infamia e resti la precedente vita immaculata, ed io suppongo quello che è vero, che non men per morte che per lo arrenderesi nello steccato resti la passata vita infame, perché colui che muore, o sia attore o reo, perdendo la querela, resta in opinione d'aver mancato a giustizia o a valore, ed in consequenza disonorato —.</p>
<p>Fu confermata l'opinione del Gualenguo dalla maggior parte dei cavalieri, e da' più intendenti delle cose dell'onore; e lo illustrissimo signor Ippolito Bentivogli: — Se ben ho in memoria, il Filosofo afferma nella Retorica che non solo chi offende noi ci fa ingiuria, ma anco chi offende le cose nostre, come sarebbe padre, figliuolo, fratello, amico e simili: saprei dunque volontieri se in punto d'onore siamo tenuti a far di tale ingiuria risentimento —. Ed il Gualenguo: — A voler che tale ingiuria ci ponga in obbligo, bisogna ch'ella abbi queste condizioni: prima, ch'ella sia fatta in disprezzo nostro e non per manifesta colpa dell'offeso; di più, che l'offeso sia impotente, perché se fusse atto a vendicarsi da sé stesso, col pigliarsi carico del suo onore si verrebbe a disonorare. E però il padre non ha da vendicar l'offesa del figliuol robusto quando è per sé stesso atto a rispondere allo offenditore. E, per conchiudervi, il robusto e potente è tenuto per il debole ed impotente, stando che l'ingiuria par fatta in disprezzo di colui che se ne può risentire, quando ella non è fatta per manifesta colpa dell'offeso; perché, il voler vendicar chi giustamente è offeso non è altro che mancar a giustizia (e dico “per manifesta colpa” perché, se fusse occulta si ha da far ogni sforzo per tenerla celata, acciò l'offeso non resti infame), stando che siamo tenuti a conservar non solo il nostro, ma anco l'onore delle cose nostre —.</p>
<p>Restò sodisfatto il Bentivoglio; ed il cont'Alfonso Turchi: — Voi, se ben vi ho inteso — diss'egli — avete connumerato tra i mancamenti che privano d'onore l'eresia: questo a mio giudizio ha in sé difficoltà, conciosia che l'onore ed il disonore convenghi all'azzione e non all'opinione, ed il peccato, sì come afferma il Filosofo nel sesto dell'Etica, non è propriamente della scienza né dell'opinione: ed è cosa chiara che l'eresia non è altro che una opinione la quale, ancora che sia falsa, non per questo colui che la tiene resta infame. E la ragione è in pronto confermata dal Filosofo nel terzo dell'Etica, perché l'onore ed il disonore, il premio e la pena segue a quelle azzioni che dalla libera volontà dependono e sono in nostra podestà; ma il peccato dell'eresia non è in nostra podestà, conciosia che noi non possiamo avere qual opinion vogliamo, ma siamo sforzati credere quello che giudica la mente esser vero o più simile al vero. — Ancora che l'eresia — rispose il Gualenguo — in quanto è opinione non possa dare né tor onore, nondimeno, in quanto ella è principio d'operare contra le sante leggi ed i catolici decreti, ella rende l'uomo più che tutti gli altri peccati infame quando per la lingua o per gli atti esteriori si fa palese. Distinguendo dunque, dico che due sono gli eretici: l'uno occulto, il quale né con detti né con fatti scuopre la sua eresia, e questo, se ben perde la grazia di Dio non perde l'onore per le ragion suddette; l'altro è manifesto, che opera sfacciatamente contra le leggi e gli istituti della santa catolica romana Chiesa, e tuttavia cerca di tirar questo e quello nella sua perversa opinione col dar scandalo al mondo: e però perde l'onore, restando in opinione del mondo d'aver mancato a giustizia e d'esser un grandissimo ribaldo destruttore della salute delle anime, la quale dagli uomini da bene ha da esser anteposta a tutti gli altri beni. — Veramente — soggiunse il cont'Alfonso — che questi tali non solo d'eterna infamia son degni e si possono ricusare in parangon d'onore, ma per castigo sono del fuoco meritevoli.</p>
<p>Sto ancor io in dubbio — disse il conte Scipion Sacrati — né so come esser possa che l'usurario perda l'onore, né in cosa egli manchi a giustizia o a valore, anzi ho in memoria un dialogo d'un gran letterato nel quale egli prova che l'usura è necessaria al bene e beato vivere. — E' necessario — rispose il Gualenguo — che gli agricoltori siano grandi usurari, come accenna Virgilio, e si sforzino che la terra gli rendi cento per uno, ed in tal modo lo intende il dottissimo Sperone in quel suo dialogo; ma l'usurario ch'io pongo tra i disonorati non è tale, ma quello ch'è ingiusto e che opera contra le buone leggi cercando l'illecito guadagno e usando danaro contra la sua propria natura. — E perché contra sua propria natura? — replicò il Sacrati — Perché il danaro non è ad altro effetto dalla legge trovato se non per adeguar i contratti nella permuta delle cose, laonde colui che l'usa senza qualche permuta, l'usa contro la sua natura e contra l'ordine della legge. E l'usurario è tale, perché egli non permuta il danaro con roba, ma il danaro immediatamente col danaro: e perciò l'usura da' Greci fu chiamata “tocos”, che “parto” significa; perché, sì come il parto è simile a chi lo partorisce, così il denaro fatto d'usura è simile al denaro che senza altra permutazione solo col beneficio del tempo si ha partorito. Sarà dunque l'usurario meritamente nel numero delli infami, perché con mal modo egli distrugge le facultà d'altrui.</p>
<p>Non disse altro il Sacrati; ed il conte Ercole Tassone: — Poiché l'onor si perde per mancar a giustizia o a valore, vorrei saper più oltre qual di questi due mancamenti offenda più l'onore. — Non si può perder veramente l'onore se non per mancar a giustizia — rispose il Gualenguo —, né per altro macchia l'onore il mancar a valore se non perché con tal mancamento è congiunta l'ingiustizia o il carattere dell'ingiustizia. — Non vi intendo a mio modo — disse il Tassone —. Ed il Gualenguo: — Colui che per viltà non mette la sua vita a rischio per la religione, per la patria, per il principe e per gli amici fa atto ingiusto; perché, sendo l'uomo non a sé stesso ma a tutti questi nato viene a defraudar la patria, il principe, la religione e gli amici di quel ch'è lor proprio bene, e perciò come ingiusto è degno d'infamia. Colui parimente che non fa dell'ingiuria risentimento, oltre che manca alla legge di natura, la qual permette colla forza ributtar la forza, porta anco seco il carattere della ingiustizia. — E come può esser questo — replicò il Tassone — se il patir ingiuria, come afferma il Filosofo, è senza vizio, ed il farla è con vizio e con ingiustizia? — Il Filosofo dice bene — rispose il Gualenguo —, ma non osta alla mia posizione, perché, se ben l'atto del patir l'ingiuria è senza vizio, egli dà però segno di vizio nel paziente, perché per tal atto, col sopportar l'ingiuria, si dimostra degno di disprezzo, ed in consequenza ingiusto e cattivo, perché solamente l'uomo cattivo è degno d'esser vilipeso. — Poi che non si perde l'onore — soggiunse il Tassone — se non per mancar a giustizia, e che il mancar a valore è specie d'ingiustizia, è superflua nella diffinizione d'onore quella parola “valore”. — Non sendo conosciuto da' volgari — disse il Gualenguo — che la giustizia tutte le virtù e la ingiustizia tutti i vizii comprende, e facendosi ordinariamente distinzione fra gli atti della viltà e quelli della ingiustizia, per far conoscere così alli intendenti come alli indotti la natura di questo nostro onore, non pur non è superflua ma necessaria quella parola “valore”, e tanto più necessaria quanto che la commune opinione ha per più infami i vigliacchi delli ingiusti, ed in cadauno molto più si nota il mancamento del valore che non quello della giustizia. — Anzi, è passato tanto innanzi l'abuso — disse il conte Ercole — che son chiamati uomini da bene tutti i violenti della persona, ancora che nel resto siano ribaldi. — Questo aviene — rispose il Gualengo — perché l'ignorante volgo, che non conosce le interne virtù dell'animo, misura la bontà e valor dell'uomo dalle forze del corpo e non da quelle dell'animo, non s'avedendo che, sì come l'uomo supera gli animali per la virtù dell'animo, così da molte bestie nella fortezza del corpo è superato.</p>
<p>Non diss'altro il Tassone; ed il cont'Ercol Mosti: — Diteci, signor cavaliere, se questo nostro onore una volta perduto si può mai più racquistare. — Guardisi ognuno — disse il Gualenguo — di perder l'onore perché, una volta giustamente perduto, non si può mai ricuperare; e dico “giustamente” perché, ingiustamente perduto, si può più tosto chiamar sospeso che perso, sì come intraviene a quelli uomini da bene che per false calunnie entrano di buona in cattiva opinione del mondo: perché può essere che il tempo alla fine scuopra la verità, e la lor buona fama racquistino. — Troppo severa legge imponete all'onore, signor Gualenguo — replicò il cont'Ercole — poiché, una sol volta perduto, non volete che mai più ricuperar si possa; quanto a me giudico poco ragionevole che una trista azzione con molt'altre buone non si possa ricompensare, perché questo non sarebbe altro che mettere il peccatore in estrema disperazione, laonde l'onore, che nell'uomo deve esser primncipal causa d'operazione, saria cagione di moltiplicar le sceleraggini senza mai correggerle. — Per la diffinizione da me data dell'onore vi dovrebbe esser chiaro — rispose il Gualenguo — che l'onore giustamente perduto non si può ricuperare: perché, se è vero che l'onore sia una ferma opinione nell'onorante che l'onorato non abbi mai mancato né a giustizia né a valore, non potrà uno che abbi una sol volta mancato e sia conosciuto per tale cader sotto questa diffinizione, perché ella non sarebbe convertibile col suo definito e non sarebbe altro che un voler addattare l'animal razionale all'asino. — E se gli uomini — soggiunse il Mosti — tornassero ad aver questo tale nella buona opinion di prima, non potrebbe egli racquistando il privilegio dell'onore entrar sotto questa diffinizione? Se concedessimo — disse il Gualenguo — che l'asino avesse le ali, si potrebbe conchiudere ch'egli fosse uccello e volatile, però vi dico che difficilmente questo caso si può ammettere in colui che giustamente ha perduto l'onore, perché coloro che hanno notizia del suo mancamento, ancora che volessero, non potrebbero aver questo tale nella buona opinion di prima, se affatto la memoria non perdessero: il che è impossibile, o almen difficile, perché, sendo per il più gli uomini invidi e malevoli, le opere virtuose si scordano e celate le tengono, e gli altrui misfatti nella memoria serbano e del continuo colla lingua palesano. E quanto all'essere questa legge dell'onore severa e rigida, dico ch'ella è severa ma però giusta, sì come giuste se ben austere sono quelle leggi che a' delinquenti tolgono la vita o i membri tronacano: le quali cose, con tutto che irrecuperabili siano, non possono tenere i malfattori a freno; che, se il timor della perdita colla speranza del racquisto fosse ricompensato, chi non vede quanto sarebbero gli uomini scelerati e pronti al mal oprare? La legge dunque dell'onore è causa del ben operare e non di moltiplicar le sceleraggini, perché la maggior parte degli uomini hanno l'onor tanto caro che di mal far non ardiscono per non perderlo, sapendo che, una sol volta perduto, mai più si racquista. Non dico già per questo che l'uomo che ha macchiato l'onor del mondo debbia perciò moltiplicar nelle scelatezze né mai correggersi, anzi, il contrario: ché l'uomo, dopo l'aver persa la buona opinion di prima, non può far meglio che con le susseguenti azzioni dimostrar al mondo ch'egli è pentito e ch'è tornato a miglior vita. Perché, se ben non potrà in tutto ritornare al primo grado l'onore, egli potrà diventar uomo da bene e fuggir il continuo vituperio. — E come può essere — replicò il Mosto — che divenendo uomo da bene non divenga insieme onorato? Ditemi: l'uomo da bene non è egli degno d'onore? Se voi negate questo, formarete un paradosso contra il Filosofo, il quale afferma che solo l'uomo da bene è degno d'onore. — L'uomo da bene — rispose il Gualenguo — s'intende in due modi: l'uno è quello che, non avendo mai mancato è conosciuto per tale, e questo è varamente degno d'onore e veramente onorato; l'altro è quello che, avendo una o più volte mancato e sendo conosciuto per tale, alla fine s'emenda e diventa buono, e questo non è assolutamente degno d'onore né si può dir onorato se non in comparazion d'un ribaldo —.</p>
<p>Si acquetò il cont'Ercole con questa ultima distinzione; ed il conte Gherardo Bevilacqui: — Io ho veduto — diss'egli — nel libro del Possevino intitolato Dell'onore tra l'altre dispute questa notabile: se l'onor sia nell'onorante o nell'onorato, e, con tutto ch'egli molto s'affatichi per scioglier questa difficoltà, il mio intelletto però non s'acqueta, percioché per una vaga ragione par ch'egli sia nell'onorante, perché nell'onorante è quella opinione che voi ponete esser l'onore; dall'altro canto par che sia più tosto nell'onorato, poi ch'egli denomina il soggetto e che, sì come il latte dalla bianchezza che in esso si trova vien detto bianco, così l'onorato sia detto tale per l'onor ch'egli ha in sé stesso. In questo dunque desidero udirvi. — Questo dubbio — rispose il Gualenguo — ha dato da pensar a molti, e massime al Possevino; ma perché ciò ch'egli dice non fa a proposito di quest'onore di che noi trattiamo ma di quello che con la beneficenza s'acquista, lo tralascieremo. Però, stando suso i fondamenti del nostro onor innato è d'avertire che, supponendosi l'uomo buono se non appar altro in contrario, l'onore vien ad esser prodotto dall'apparente imagine della virtù dell'onorato nella fantasia dell'onorante impressa, percioché questa causa la buona opinione dell'onorato. E perché la propria essenza dell'onore è la buona opinione, diremo che l'onore essenzialmente nell'onorante si trova e nell'onorato virtualmente, per usar questi termini: essenzialmente nell'onorante, perché in esso è l'opinione; virtualmente nell'onorato, perché in esso è la tacita virtù che di sé stessa forma imagine nella fantasia dell'onorante e causa l'opinione —.</p>
<p>Piacque la risposta al conte Gherardo; né replicando altro, il signor Ercol Giglioli: — Mi sorge nella mente un dubbio — diss'egli — che nasce da quello che avete detto di sopra, che quest'onore si porta l'uomo dal ventre materno: se questo è vero, non so veder come l'onor non sia essenzialmente nell'onorato, poi che l'ha dal suo nascimento; e, s'egli è in esso essenzialmente, come potrà egli esser tra' beni esterni? — L'uomo, come ho detto, si porta l'onor dal ventre della madre perché nasce con quella tacita supposizione ch'egli sia buono, né per conservarsi questa supposizione occorre ch'egli molto s'affatichi, perché solo basta non peccar estremamente contra la virtù; e perché da questa supposizione al fin nasce l'opinione che nell'onorante è l'onore, però si dice ch'egli è nell'onorante essenzialmente: non è però in esso come cosa sua, ma come cosa dell'onorato. Dico adunque che, ancora che l'onorato nasca col possesso dell'onore, non è però che l'onore essenzialmente sia in esso, perché, se ciò fosse, si potrebbe conchiudere che le ricchezze fossero essenzialmente nel ricco quando egli nasce col possesso di quelle, e ch'elle non fossero da ripor tra i beni esterni —.</p>
<p>Si acquetò il signor Ercole, ed il signor Giulio Cesare Brancaccio, a cui toccava a proporre, stato alquanto pensoso: — Parmi — diss'egli — che questo nostro onore (e dico “nostro” poiché natura e fortuna ce lo porge senza nostra industria) dia solo cagion di dubitare, non avendo io sino a quest'ora udito proporre alcun dubbio pertinente a quel vero onore che con virtù e valor s'acquista, quasi che il cavaliere ne abbi parlato così ampiamente che non vi sia che dubitare. Io nondimeno del tutto non resto sodisfatto, perché, se è vero che quest'onore sia premio che dimostra ed esalta l'opera della beneficenza, e che non solo s'onorino quelli che hanno fatto, ma anco chi è stimato buono a far beneficio, ne seguita questo inconveniente: che un ribaldo che abbi fatto o sia stimato buono a far beneficio sia degno d'onore, ed indegno ne sia un uomo da bene per non aver fatto o esser impotente a far beneficio. — Non può in modo alcuno — rispose il Gualenguo — esser degno d'onore l'uomo cattivo, ancor ch'egli abbi fatto o possa far beneficio, ogni volta ch'egli sia conosciuto per cattivo: prima perché colui ch'è privo dell'onor innato è incapace di qualunque onore; seconda perché non basta semplicemente l'opera della beneficenza a far degno d'onore, ma bisogna che tal opera sia fatta per l'onesto e non ad altro fine. Perché, se alcuno facesse beneficio per trarne guadagno over diletto, questo tale non saria degno d'onore, né sarebbe ingrato chi di tal beneficio non tenesse memoria, overo non facesse dimostrazione; ma l'uomo da bene conosciuto per tale, facendo beneficio, è veramente degno d'onore, perché egli fa beneficio per l'onesto e non ad altro fine, né può alcuno esser virtuoso e da bene che non sia atto a far beneficio. — E se il virtuoso — replicò il Brancaccio — fosse in calamità o in povertà, come potrebbe egli far beneficio? — Ed il Gualenguo: — Molti sono i modi del far beneficio, perché si può dar salute al corpo, all'anima, alla roba, all'onore e simili: e però il virtuoso, scienziato e buono, se non potrà giovar alla roba, potrà far beneficio all'anima colla dottrina, coi buoni essempi insegnando le virtù morali e le scienze, o colla medicina dar salute al corpo. Finalmente, sì come non può essere che il sole non scaldi ed illumini, così è impossibile che il virtuoso e da bene non possa far beneficio, ed in consequenza non sia degno d'onore. — Se quelli — soggiunse il Brancaccio — che fanno beneficio per utile e non per l'onesto, i dottori che publicamente leggono, i medici che danno la salute al corpo, gli avocati che la roba difendono, ed altri simili virtuosi che fanno tuttavia gran beneficio indegnamente onorati sarebbero, perché tutti questi per utile essercitano la loro virtù —. Ed il Gualenguo: — Se questi tali principalmente fossero mossi dall'utile e non dall'onesto, senza dubbio non sarebbero degni d'onore; ma se, operando per l'onesto, insieme ne conseguissero l'utile, non perciò ne sarebbero indegni, e massime i dottori che publicamente leggono, percioché sono pagati del publico e, tra le parti dell'onore, sono i stipendi publici. Si onorano anco i medici ragionevolmente, perché in essi è la virtù e il lor fine si suppone onesto, perché non danno l'opera sua a prezzo e, se ben porgono la mano a quel che vien lor dato in dono, ciò fanno perché il dono è tra le parti dell'onore ed è il premio della beneficenza: e però, come dice il Filosofo, il dono dall'ambizioso e dall'avaro viene egualmente desiderato: dall'ambizioso per l'onore e dall'avaro per l'utile —.</p>
<p>A quest'ultima risposta sorrisero le donne ed i cavalieri, né replicò altro il signor Brancaccio; ed il signor Scipion Giglioli, presa occasione dal dubbio proposto dal signor Giulio Cesare: — Saprei volentieri — diss'egli — poi che l'uomo cattivo coll'opera della beneficenza non si può far degno d'onore, s'egli può far ad altrui onore. Per una ragione par di no, perché non può dar quello che non ha, ed il cattivo non ha onore; dall'altro canto, se un cattivo averà ricevuto qualche segnalato beneficio da un uomo da bene, potrà in ricompensa drizzarli una statua, componer inni in sua lode, farli dei doni e simili altri onori. — Non può — rispose il Gualenguo — un ribaldo dar onore ad un uomo da bene che veramente l'onori, anzi col darli simili onori più tosto lo disonora, massime quando il ribaldo fa l'onore per aver ricevuto la salute del corpo o della roba; perché non può l'uomo da bene giovar al corpo o alla roba d'un scelerato senza dar di sé scandalo, conciosia che il meritevole d'onore sia quello che fa beneficio per l'onesto ed a persona onesta. — Voi avete detto — replicò il signor Scipione — che in molti modi si può far beneficio, cioè al corpo, alla roba ed all'anima: poniam caso, che un uomo da bene colla dottrina, coi buoni essempi, colle ammonizioni porgesse salute all'anima inferma d'un ribaldo riducendolo a miglior vita, e che colui per tal beneficio gli drizzasse una statua, come fanno quelli che, dal naufragio usciti, drizzano altari e statue a Dio ed a' suoi santi: questo non sarebbe egli onore all'uomo virtuoso? — Senza dubbio sarebbe, e grandissimo — disse il Gualenguo — per aver egli fatto il maggior di tutti i benefici, ch'è la salute dell'anima. — Dunque — soggiunse il Giglioli — un ribaldo potrà far un grandissimo onore, e pur l'avete negato. — Vi ho detto — rispose il Gualenguo — che un scelerato non può dar onore, ma colui che dopo aver ricevuto la salute dell'anima fa l'onore, non lo fa in quanto scelerato ma in quanto uomo da bene, e però l'onor ch'egli fa non è da sprezzare, perché, se ben non è onesto che l'uomo da bene giovi al corpo ed alla roba del cattivo, è però onestissimo il porger la salute all'anima, e quello che fa il tal beneficio si fa degno d'onore —.</p>
<p>Non disse altro il signor Scipione; ed il signor Alessandro Andriasi: — Voi, signor cavaliere, avete definito questo onore di che trattiamo esser premio di beneficenza: se la definizione fusse vera ne seguirebbe che lo inferiore non potesse far onore al superiore, perché, sì come è proprio del superiore dar e non ricever premio, così è proprio dello inferiore riceverlo e non darlo —. Ed il Gualenguo: — Il premio si può considerar in dui modi, in quanto utile ed in quanto onorevole: in quant'utile non entra nella definizion del onore, ma vi ha luogo in quanto onorevole. E, consideratolo in questo modo, così può esser dato dall'inferiore al superiore come dal superiore allo inferiore, perché la recognizione della virtù è all'un e all'altro commune; vi è però questa differenza, che quello che dal maggiore vien dato al minore, oltra l'esser segno di virtù, dimostra maggioranza nel superiore, e però si dice grazia e favore; e quello dall'inferiore al maggiore contien debito ed è segno d'umiltà e si chiama riverenza.</p>
<p>Piacque ai circostanti questa bella definizione; né replicando altro lo Andriasi il signor Galeazzo Fiaschi: — Mi ricordo aver veduto nel libro di Possevino questa, tra l'altre conchiusioni: che l'onore sta più in meritarlo che in possederlo, del che sto in dubbio, e sopra ciò aspetto il vostro parere —. Ed il Gualenguo: — Il Possevino, o l'autore di quel libro, sì come in molt'altre cose, tiene questa conclusione contra Aristotele, del quale egli si dimostra tanto sviscerato; perché, se fosse vero che l'onore stesse più in meritarlo che in possedrlo, falso sarebbe quello che dice il Filosofo nel secondo dell'Etica che l'onor non è nostro propio e che dipende dall'onorante più che dall'onorato. Né sarebbe l'onore tra i beni esterni o beni di fortuna, perché, se ben è in poter nostro il farsi d'onor meritevole, non è però in nostro potere il riceverlo o possederlo, conciosia che per ingratitudine o per ignoranza di coloro nelle cui mani sta il giusto distributivo defraudati molte volte ne siamo; però, conforme a questo, Cicerone proferì quella bella sentenza: “virtù per guida, compagna la fortuna”, volendo inferire che l'uomo virtuoso, se non ha per compagna la fortuna, non può posseder l'onore e che virtù senza buona fortuna è per sé stessa insufficiente.</p>
<p>Fu approvata per vera la sentenza di Cicerone; ed il cavalier Guirino: — Poiché voi, signor cavaliere, avete conchiuso coll'autorità del Filosofo e di Cicerone che l'onor sta più in possederlo che in meritarlo, desidero saper più oltre se l'uomo virtuoso e prudente debbia cercare e dimandar quell'onore di ch'egli si conosce meritevole, oppur, tacendo, aspettare che la fortuna s'accompagni col suo valore e merito, e senz'altro lo carichi d'onore: per una ragione par di no, perché, col ricercarli, cade nel sospetto dell'ambizione, la quale deve esser aborrita dall'uomo da bene; dall'altro canto, col non cercarlo e chiederlo porta pericolo di non lo avere, ed in consequenza di non esser conosciuto per virtuoso, stando che l'onore è l'insegna della virtù: e vediamo per effetto che alcuni sono stimati di valore per aver magistrati, titoli ed altri cosiffatti onori, con tutto che in sé stessi non abbino pur un ombra di virtù —. Ed il Gualenguo: — E' proprio del virtuoso e prudente non si mostrar cupido d'onore nel ricercarlo o mendicarlo, ma, indirizzando tutte le sue azzioni all'onesto, questo farsi degno d'onore. Non deve però egli vivere così sprezzantemente che, a guisa di Diogene Cinico, si mostri aver gli onori a schifo; anzi, ogni volta che si gli appresenta occasione, deve accettar con modestia quell'onori che se gli convengono, acciocc'egli non cadesse nel vizio della pusillanimità.</p>
<p>S'è vero — replicò il Guarini — che l'onore per virtù si meriti e per fortuna s'acquisti, non so vedere perché l'uomo virtuoso dalla fortuna non debbia cercar quell'onore ch'egli merita, stando che la fortuna non si muove chi non la tenta, e si suol dire ch'ella non a' pigri e timidi ma alli audaci e pronti è favorevole; ed è approvata sentenza di tutti i filosofi che l'uomo prudente è fabricatore della sua propria fortuna. Ed io conosco gentiluomini, sì come anco da altri sono conosciuti, virtuosi, prudenti e di gran merito: nondimeno, perché sono stati, come si suol dir, freddi, e non hanno mai tentato la fortuna né cercato gli onori che meritano, vivono nella lor città senza alcun splendore, laone da' mormoradori di corte questa lor modestia vien stimata pusillanimità, per non (dir) dappocaggine; e, pel contrario, tutto dì si veggono uomini di poco merito inalzati a grand'onori per esser stati audaci ed aver tentato tutti i mezzi, così leciti come illeciti, e massime in acquistarsi la grazia di quelli che lor possono dar onore e ricchezza. E, se vorremo far mente all'essempio degli antichi e moderni, conchiuderemo che gli uomini di valore debbono cercare ed ambir gli onori per farsi conoscere per tali quali sono; e, cominciando dai Romani, sì come furono virtuosi e di gran valore, così addimandavano e con tutte le maniere affettavano gli onori, parendo loro che non bastasse il meritarlo se non se lo procacciavano: chiedevano dunque con preghiere le preture, i consolati, i pontificati e tutti i magistrati e l'altre degnità che appartenevano all'onore; e costumavano i generali d'essercito o consoli, tornando alla patria carichi delle spoglie de' nemici, addimandar con ogni istanza il trionfo, e molte volte, per esser loro negato, suscitavano sedizioni nella republica, il che non averebbero già essi fatto se conosciuto non avessero che il cercare e l'ambir l'onore è proprio dell'uomo virtuoso e di chi lo merita. E, per scendere a più moderni essempi, vediamo che nella serenissima Republica di Venezia da' nobili vengono addimandati gli onori ed i magistrati di modo che a qualsivoglia nobile di segnalata virtù non par che si convenga addimandar il magistrato con quella lor sommissione ch'essi chiamano “broio”, né per questo sono già essi chiamati ambiziosi, anzi, altrimenti facendo, altieri e superbi chiamati ne sarebbero, quasi che del ricevuto onore più tosto alla lor propria virtù che a quelli che a loro graziosamente l'avessero dispensato ne volessero aver obbligo. Ma che occorre ad usar essempio più efficace: non si legge che il maestro de' buoni costumi, Aristotele istesso, con i suoi seguaci, avendo tirato Platone già vecchio giù dalla catedra, vi si pose esso a sedere, non guardando a disonorar il suo maestro per onorar sé stesso di quell'onore di ch'egli si conosceva degno? Non crederò io dunque che il cercare onore sia punto eresia, né cosa punto indegna del virtuoso e prudente.</p>
<p>— Il virtuoso — disse il Gualenguo — indrizza tutte le sue azzioni all'onesto, e non all'onore; perché, quando anco non si trovasse l'onor al mondo, egli purtuttavia farebbe l'azzione onesta, stando che l'umana felicità consiste nella virtuosa ed onesta azzione e non nell'onore, come afferma il Filosofo nel secondo dell'Etica; anzi, ogni volta ch'egli facesse qualche azzione non per altro che per conseguire l'onore, e non per l'onesto, tal azzione né per sé stessa virtuosa né degna d'onor sarebbe. Ma l'ambizioso, poco conto tenendo dell'onesto, è quello che opera sempre in grazia dell'onore, cercando l'onor che non gli conviene, donde non gli conviene e con modo che non conviene. — Io averei creduto — disse il Guirino — che l'onor e l'onesto fosse una cosa medesima, massime avendolo posto il Filosofo tra le cose oneste, o almeno che l'uno star non potesse senza l'altro, di modo che operar non si potesse in grazia dell'onesto senza aver l'occhio allo onore; e parimente, quello che attendesse all'onore avesse riguardo all'onesto — . Ed il Gualenguo: — Se ben non è cosa onesta che non sia degna d'onore, e se ben l'onor propriamente alle cose oneste conviene, può nondimeno l'onore senza l'onesto e l'onesto senza l'onore trovarsi; perché, sì come può uno meritar e non posseder l'onore così lo può avere indegnamente chi non lomerita, stando che il possesso dell'onore sta in man della fortuna e non della virtù come si è detto. — Per la diffinizione dell'onore — replicò il Guirino — par che l'onore e l'onesto tra loro siano inseparabili, perché, se l'onor è segno dell'azzione onesta, ne seguirà che dove è l'onore ivi sia l'onesto, e dove è l'onesto ivi si trovi l'onore, sì come, per usar l'essempio del Possevino, dove è il cerchio ivi è l'osteria, né l'osteria può stare senza cerchio; e dove è la cenere, ivi si trova o vi è stato il fuoco, perché la cenere è manifesto segno del fuoco, sì come il latte del parto.</p>
<p>— Se l'onore — disse il Gualenguo — fosse così necessario segno dell'onesto come è la cenere del fuoco overo il latte del parto o gravidanza, conchiuderebbe l'argomento; ma se ben l'onor è segno e premio di beneficenza e dell'onesta azzione, non è però segno necessario, perché può esser l'onore, benché indegnamente, dove non è virtù, e la virtù o la virtuosa azzione può star senza il meritato onore quand'ella si trova dalla fortuna abbandonata. E, per star suso l'essempio del Possevino, sì come sono molte volte osterie, e massime in Ispagna, che altro non hanno di buono che il cerchio o l'insegna dell'osteria che inganna i forestieri, perché dentro non vi è pan, né vino né alcuna di quelle cose che sono la propria sostanza dell'osteria; così molti si trovano che, non avendo in sé stessi alcuna virtù, possedono per colpa della cieca fortuna l'esterior insegna della virtù ch'è l'onore. Ma per ritornare dove partiti si siamo, dico che il cercar il possesso dell'onore con altro mezzo che col merito della virtù non è cosa onesta, né conveniente all'uomo virtuoso e da bene e che deve sopportar con animo tranquillo di restarne più tosto privo che, coll'addimandarlo, farsi conoscere per ambizioso e d'onor cupido, avendo sempre nella memoria questa infallibil proposizione: che il chieder l'onore scema il merito della virtù; e però dice il Filosofo nel terzo della sua Politica che colui che addimanda il magistrato, più tosto ambizioso che di quello meritevole si dimostra, e soggiunge che i magistrati si debbono più tosto dare a quei che con modestia gli recusano che a quelli che sfacciatamente li chiedano. Il che, se è vero, non deve già esser tassata la modestia di quei nobili da voi e da altri conosciuti per virtuosi, ancora che vita privata se ne vivano, per non andar nella guisa che vanno gli ambiziosi tutto dì facendo pratiche e vergognosamente gli onori mendicando; ma è ben da imputar quella signoria o quel principe nella cui mano sta a dispensar i premii e le pene, gli onori, le grazie ed i favori, perché se non conosce il valore di cadaun suo suddito, e massime de' nobili, che per sé stessi sono degni d'esser conosciuti, cade nella colpa del pastore che non conosce le sue pecore; e se le conosce e con tutto ciò gli onori ed i favori dispensa alli adulatori, alli ignoranti e presuntuosi poco conto tenendo de' modesti e virtuosi, si dimostra ingiusto e del principato indegno. E quanto aalo essempio de' Romani, se noi vorremo ben misurar le loro azzioni trovaremo che nella lor republica furono più tosto buoni cittadini che uomini virtuosi e da bene.</p>
<p>— Avrei pensato — disse il Guirini — che il buon cittadino e l'uomo da bene fosse tutt'uno —. Ed il Gualenguo: — E' tutt'uno nell'ottima republica perché ella ha per fine l'onesto, ma in quella republica ch'antepone l'utile all'onesto non è il medesimo l'uomo da bene ed il buon cittadino: e tale fu la romana, avendo ella sempre avuto per suo scopo il signoreggiare agli altri; e perciò essi Romani, se ben furono buoni cittadini ed utili alla lor republica, non furono però uomini veramente virtuosi e da bene, ma più tosto ambiziosi, cercando essi l'onore non dall'onesto ma dall'utile. E che ciò sia vero si prova per un decreto del senato, nel quale si disponeva che non si concedesse il trionfo se non per accrescimento d'impero e non per racquisto di cose perdute, e che niun capitano potesse triunfare se in una sola battaglia non aveva morti almeno seimila uomini; se una tal azzione sia assolutamente onesta e degna d'onore lascio giudicar a voi: quanto a me, direi che il spandere sangue umano per lo nefando desiderio di signoreggiare fosse azzione più tosto impia e disonesta che degna d'onore. Il che, se è vero, non ci deve rimovere dalla nostra opinione l'essempio de' Romani, poiché, sendo ambiziosi, cercavano l'onore donde non conviene e del modo che non conviene; che, se fossero stati veramente buoni e virtuosi, non avrebbero addimandato con preghiere i magistrati e gli onori, sendo azzione molto più degna dell'uomo da bene il ricusarli con modestia che accettarli con ambizione. E, per usar l'essempio delli istessi Romani, ditemi per vostra fe': qual di queste due giudicarete azzione più onesta, quella di Fulvio Flacco, che per fuggir l'invidia ricusò il trionfo dalli altri tanto ambito, o quella di Quinto Valerio, il quale, accecato dall'ambizione, contese del trionfo con Lutazio, non s'avedendo che non era onesto che il pretore nel trionfo fosse equale al console? E parimente, qual atto fu più degno di laude e d'onore, quello di Giulio Cesare nell'usurparsi la perpetua dittatura, o quella del Maggior Africano il quale, sendo stato onorato d'onori a' meriti suoi convenevoli, volendo di più il senato porli una statua dove si adunava il popolo, una un senato, una in renghiera, e collocar la sua imagine in Campidoglio dove erano le statue delli dei ornata d'ornamenti trionfali, e di più farlo consolo e dittator in vita; non volle mai consentire che alcuno di questi onori gli fosse dato né per decreto del senato né per diliberazione de popolo? Certamente che quest'uomo valoroso non dimostrò manco la grandezza dell'animo suo in ricusar sì grandi onori di quello che si avesse fatto in meritarli; e, pel contrario, l'animo di Cesare gonfio e pieno d'ambizione, coll'usurparsi il supremo di tutti gli onori oscurò non poco il merito del suo alto valore, e lo fece conoscere per uomo, sì come egli fu veramente, ambizioso e cattivo.</p>
<p>Quanto al moderno essempio de' signori veneziani, sì come quella serenissima republica è d'ottime leggi armata, così è per legge vietato, come cosa poco onesta, la pratica del broio, e sopra questo principalmente si essercita l'ufficio del censore; e, che ciò sia vero, non si danno i magistrati a quelli che apertamente li addimandano, ma a quelli che sono eletti, e però, innanzi che diano il magistrato, cavano prima per scrutinio quelli ch'hanno da eleggere, e, a chi tocca ballotta d'oro, quello è l'elettore, che propone e nomina colui che gli par degno del magistrato; ed acciò che da tutti sia conosciuto per tale, vanno i ballottini (che così sono chiamati quei che portano i bussoli a torno) predicando ad alta voce gli onori ed i magistrati ch'egli ha avuto per innanzi. — Non si può negare — disse il Guirino — che quella republica, governata dallo Spirito Santo non sia piena d'ottime leggi: con tutto ciò l'abuso del broio è talmente invecchiato che ad alcun magistrato non si passa se non per questo mezzo, e si fanno le prattiche per esser nominati ed eletti; anzi, si danno alla scoperta l'un l'altro i bollettini dei lor nomi, cognomi e gli uffici che hanno essercitato. — Quest'abuso — rispose il Gualenguo — non è permesso a caso, ma con gran giudicio, perché ne cavano un bene che tende alla conservazione della republica, conciosia che per il broio la nobiltà sta unita: congiungendosi i nobili con amore causato da vicendevoli beneficii, e conoscendosi l'un l'altro per nome e cognome, guardano di non si offendere; e vi prometto che quei gentiluomini temono più una di quelle pallotte di strazze che non fanno i soldati quelle delli archibugi, di piombo. — Resto veramente persuaso — disse il Guirino — che l'uomo virtuoso e da bene non debbia cercare l'onore se non col merito della virtù e dell'azzione virtuosa —.</p>
<p>Ed il conte Cesare Tassoni: — Poi che l'uomo da bene non ha da mostrarsi più che tanto cupido d'onore, saprei nondimeno volentieri a qual di questi due egli debbia essere più intento: o al ricevere onore o ad onorar altrui; quanto a me crederei che, sendo l'onore segno che dimostra la virtù, l'uomo da bene, per farsi conoscere per tale quale egli è, devesse più tosto cercar d'essere per l'onore segnalato fra gli altri, ch'egli stesso onorar altrui, stando che il far onor ad altrui par segno di sommissione e denota un non so che di sopraeminenza nell'onorato. — L'uomo da bene — rispose il Gualenguo — deve essere più tosto sollecito nel far onore che nel ricevere da altrui onore, e la ragione è in pronto, perché se ben da altri non siamo onorati, non perciò perdiamo il merito dell'onore, ma, non onorando noi quelli a' quali siamo tenuti render onore, totalmente ci dimostriamo ingiusti e indegni d'onore, oltre che il far onore, e massime a chi lo merita, è azzione onesta ed è sempre propria dell'uomo da bene; ma, nel ricevere l'onore, l'onorato non fa alcuna cosa onesta, e se ben è segno di virtù nell'onorato, non è però segno necessario, come abbiam detto, perché può anco ricever onore un cattivo, ancor che ne sia indegno —.</p>
<p>Lodò la risposta il Tassone; ed il signor Francesco Patrizio: — Voi, signor cavaliere, mi avete dato poca occasione di dubitare: desidero nondimeno di sapere un poco più esquisitamente come esser possa che l'onor da voi chiamato “onor innato”, quasi imperfetto, sia una previa disposizione al perfetto onore, stando che voi l'avete dimostrato molto da quello diverso —. Ed il Gualenguo: — L'onore ch'è nostro proprio e del quale cadauno fa professione, è senza dubbio previa disposizione a quell'onore che con virtù s'acquista, perché chi manca della buona opinione del mondo è incapace d'ogni onore, e massime del perfetto, sì come un vivente che manchi della virtù vegetale non può aver la sensitiva. — Se l'onor perfetto — disse il Patrizio — (che così chiamaremo questo che è di virtù premio) non può star senza l'imperfetto, perché avete voi detto che l'imperfetto non ha parte nella felicità, ma solamente il perfetto? — L'onor imperfetto — disse il Gualenguo — si può considerare per sé solo, come il più delle volte egli si trova, e si può considerare congiunto col perfetto. Per sé solo egli non ha parte nella felicità, perché la felicità depende dall'operar secondo l'ottima e perfetta virtù, e questo non dall'opera eccellente, ma dal non far azzione molto viziosa deriva, e però egli non apporta felecità, ma costituisce un uomo né felice né misero; quando però noi lo consideriamo unito col perfetto onore, allora si può dire ch'egli sia disposizione e preparazione alla felicità —.</p>
<p>Restò sodisfatto il Patrizio; ed il signor Ercole Varani, cavaliere che non ha poco gusto di lettere, propose in questo modo: — Il Filosofo dimostra nel primo dell'Etica, nel luogo di sopra citato, che la felicità non è l'onore, perché la felicità è nostra propria e l'onor non è nostro proprio; e, di questo rendendo la ragione, dice queste formali parole: “Pare che l'onore sia più tosto in coloro che lo fanno che in quelli che lo ricevono”; per le quali parole alcuni muovono quella questione, se l'onore sia nell'onorante o nell'onorato, e tra gli altri il Possevino ne fa una lunga disputa, conchiudendo che l'onore è nell'uno e nell'altro, perché il piacere dell'atto dell'onore è nell'uno e nell'altro: nell'onorante perché fa il suo debito facendo onore a chi lo merita, e nell'onorato perché riceve il premio dell'opera virtuosa. Ora, dell'onor che con noi nasce ne avete assai ben dimostro come sia nell'uno e nell'altro, ma dell'onor perfetto siamo in dubbio —. Ed il Gualenguo: — Non è manco improprio cercar se questo onore sia nell'onorante o nell'onorato di quello che sarebbe addimandar se la statua sia nello scoltore o in colui che la fa scolpire o in quello di cui ella rappresenta l'imagine; però dico che l'onore come premio non è nell'onorante e manco nell'onorato. — E che senso darete voi alle parole del Filosofo? — replicò il Varani — Ed il Gualenguo: — Il Filosofo vuol inferire che, non sendo altro l'onore che quel premio che dimostra l'opera della virtù, egli dipende come da causa efficiente da colui che lo dà, ch'è l'onorante, e non dall'onorato, ch'è quello che lo riceve, perché è ben in nostro poter il meritarlo ma non il riceverlo, come si è detto. All'atto però dell'onore, l'onorato vi concorre in modo più eminente dell'onorante, perché vi concorre come fine, facendo esso onorante l'onor in grazia dell'onorato; che, se l'onore perciò fosse nell'onorante e nell'onorato formalmente per il piacere che nell'atto dell'onore è nell'uno e nell'altro, come dice il Possevino, sarebbe falso questo che dice il Filosofo, perché, sendo maggior il piacere del ricever onore che non è il farlo, verrebbe ad essere più nell'onorato che lo riceve che nell'onorante che lo fa. — E come può essere — soggiunse il Varano — che nel ricevere sia maggior piacere che nel fare, stando che, come afferma lo istesso Possevino, è cosa molto più eccellente il fare che il patire? E chi riceve patisce. — E' falsa anco la proposizione del Possevino, parlando assolutamente; perché, s'ella fosse sempre vera, ne seguirebbe che la creatura nell'atto dell'onore sfosse più eccellente del creatore. Ma perché in questo non si pigli errore, è d'avertire che il dare e ricevere si considera in due modi: l'uno quando si fà o si dà semplicemente per l'onesto senza aver ricevuto né pur sperato alcun beneficio, (ed in questo modo è molto più eccellente il dare che il ricevere, ed è maggior il piacere di colui che dà che non di chi riceve, perché in quello che dà si scopre abondanza ed in chi riceve indigenza); l'altro quando si dà in ricompensa del ricevuto beneficio, e massime il premio della virtù ch'è l'onore di questo mondo. Senza dubbio è cosa di maggior eccellenza il ricevere che il dare, perché denota abondanza di perfezzione in chi riceve e mancamento in chi dà, e di consequenza è maggior piacere nel ricevere di questo modo che non è in dare. Conforme alla nostra sentenza, il Filosofo nel secondo della sua Retorica dice che molto più s'allegra colui che ha fatto beneficio nel veder il beneficio che non fa chi l'ha ricevuto nel veder il suo benefattore. E per conchiudervi, quanto è più nobile ed eccellente la causa finale della efficiente, tanto è più eccellente il ricevere onore che farlo, e perciò Dio ottimo massimo concorre all'onore come l'eminentissima di tutte le cose, sendo egli fine in grazia del quale tutte le cose si muovono.</p>
<p>Confermò il signor Ercole la risposta; ed il signor Francesco Villa propose in questo modo: — Voi, signor cavaliere avete diffinito l'onore in universale esser il più prezioso di tutti i beni esterni: il che, se fosse vero, ne seguirebbe che la laude, l'onore, la gloria e la fama fossero una cosa medesima, significata con questi diversi nomi, o, se fossero differenti, che fosse falsa la vostra proposizione, perché la gloria molto più s'estima che non fa l'onore, la quale cosa preziosissima pare che solamente convenga a Dio —. Ed il Gualenguo: — Il vostro dubbio, signor Villa, non è men di voi bello e grandioso; però, solvendolo, dico che se noi consideriamo il fondamento e dove prendono origine la laude, l'onore e la gloria sono una medesima cosa, né l'una di perfezzione eccede l'altra, perché tutte sono fondate sopra la virtù e da quella derivano; e però i Romani congiunsero il tempio della virtù e quello dell'onore talmente insieme, che all'onore non si potea passare se non per quello della virtù. Ma se consideriamo questi termini in sé stessi, sono di significato diverso, perché, propriamente parlando, si lodano gli abiti e le virtù, e si dà onore alle azzioni che dalle virtù dependono, e la gloria alla eccellenza della virtù e delle azzioni insieme. Distinguendo dunque cadauno di questi termini, diremo che la laude è una orazione che dimostra ed esalta l'altrui virtù, la quale si dà in duo modi, colla viva voce ed in scritto, e col componer versi, e questa da' Greci è detta “encomio” ed entra nelle parti delli onori permanenti. La gloria, quasi legittimo parto della laude, non è altro che una commune ed approvata opinione dell'altrui eccellente virtù ed eroici gesti ed è dall'onore differente, perché questa senz'altro segno o premio si può nella memoria delli uomini per infiniti secoli conservare. La fama, ancora che paia il medesimo che la gloria, sendo ancor ella un publico grido che partorisce universale opinione, è nondimeno dalla gloria differente: prima perché ella in un istante acquista forze e molte volte è fallace, la gloria è sempre vera né si forma se non in molto tempo; più oltra, la gloria si piglia sempre in buona parte, la fama quando in buona quando in cattiva, onde anco i scelerati si chiamano famosi: e però la fama da Vergilio è descritta “mostro orrendo, del quale niuno è più veloce”. Pare anco che la fama più a' morti, e la gloria anco a' vivi convenga, perché gli eccellentissimi filosofi e gran capitani già per molto tempo morti si dicono dalla fama essere inalzati sin alle stelle, ma della gloria godono anco i vivi.</p>
<p>Si compiacque il signor Villa della risposta; e vedendo la signora Tarquinia Molza, donna di vivacissimo ingegno, che in quel nobilissimo cerchio non vi era alcuno che più volesse proporre, con licenza della reina parlò in questo modo: — Pare, signor cavaliere, che voi abbiate scorsa la materia dell'onore in grazia solamente degli uomini, quasi che le donne non abbino parte alcuna, conciosia che gli avertimenti per li quali si conserva l'onore quasi tutti agli uomini e pochi o niuno alle donne appartengano; perché, in quanto a me, non crederò che la donna perda l'onore s'ella non fa dell'ingiuria col proprio valore risentimento o se non combatte per la patria, per il principe, per i figliuoli, marito, o se non fa simili altre azzioni pertinenti alla fortezza: non mancate dunque d'insegnar anco alle donne come elle possino conservar l'onore —. Ed il Gualenguo: — Ancora che nelle donne, gentilissima signora, tutte le virtù si trovino, che proporzionatamente alle virtù degli uomini rispondono, nientedimeno pare che nel conservarsi l'onore elle siano di miglior condizione degli uomini, percioché l'onor donnesco si conserva col non mancar ad una lor propria particolar virtù, e questa è l'onestà. — Dunque — replicò la signora Tarquinia — se una donna facesse furto, omicidio o mancasse in qualch'altra parte a giustizia, ella non sarebbe per tal atto infame? — Ed il Gualenguo: — Ancora che tali peccati negli uomini siano e nelle donne dalle leggi siano egualmente puniti, nondimeno, ogni volta che nella donna non siano accompagnati da atto disonesto, non la rendono del tutto infame. Però non era lecito né appresso gli Ebrei né appresso i Romani ripudiar la moglie, sì come anco adesso non è lecito far la separazione del toro, se non per la disonestà, conciosia che tal peccato sia così grave nella donna che, col suo, macchia anco l'onor del marito. — Voi mi dite gran cosa — soggiunse la Molza — né so com'esser possa, stando la diffinizione dell'onore, nella quale conchiudete che l'onore non per l'altrui difetto ma per proprio mancamento si perde: sendo adunque l'adulterio nella moglie mancamento e peccato della moglie e non del marito, ella sola ne deve aspettar infamia. — Sendo la moglie — rispose il Gualenguo — in poter del marito e sotto il suo governo, pare ch'ella non possa peccare senza qualche colpa del marito, come quello che o per proprio consenso o per malgoverno sia stato di tal mancamento cagione. E però non può fare che la moglie adultera in qualche parte non offenda l'onor del marito, perché non può questo tale esser nella buona opinione ch'era prima presso di quelli che di tal fallo hanno notizia, perché fanno giudicio ch'egli sia ignorante, da poco e degno quel disprezzo che gli fa la moglie e l'adultero. — E se il marito — disse la Molza — non sapesse l'adulterio della moglie e ne avesse tutta quella cura che si conviene, e con tutto ciò la moglie fusse così maliziosa che, senza avedersene, gli ponesse il cimiero in capo, per questo perderebbe il marito l'onore? — Non potendo — rispose il Gualenguo — l'uomo sempre guardarsi dalle insidie né provedere a quelle cose ch'egli non sa, questo tale non perderebbe l'onore, se ben non potrebbe fare che in qualche modo non restasse tocco e non scemasse di reputazione presso coloro che della moglie sapessero l'adulterio. Nondimeno questo tale non potrebbe esser ricusato in parangon d'onore se non si facesse fare prova ch'egli tolerasse la disonestà della moglie per utile che ne traesse o per semplicità o per sciocchezza, lasciandola andar a' luoghi disonesti o praticar con donne di cattiva fama o dove fosse pericolo che avesse a commetter adulterio, perché è ben sciocco colui che mette il fuoco presso la paglia e non pensa ch'ella debbia ardere. Per tornar dunque al proposito nostro, volendo la donna conservar l'onore, bisogna che abbi l'occhio a conservarsi l'onestà e non solo a mancar do colpa, ma anco della sospicione della colpa; il che, li verrà fatto s'ella accompagnarà le parole, il riso, i sguardi ed i portamenti della persona con quella grave e reverenda maestà che a casta ed onesta matrona si conviene. E sopra il tutto si guarderà dalla intrinseca conversazione dii qual si voglia condizion d'uomo, fuori che padre, figliuolo e fratello, perché, avendo l'onore il suo fondamento e la sua propria essenza nella opinion del mondo, non tanto si perde per il peccato, quanto per verisimili indizii di peccato.</p>
<p>Con questa risposta, laudata dalla reina e confermata da tutte quelle castissime e virtuosissime signore, fu posto fine al ragionamento dell'onore e fu chiamata la signora Laura Peverara, la quale con sommo diletto delli ascoltanti recitò un capitolo amoroso nell'arpa. Ma, sendo sopraggiunta la corte ed i cacciatori, la reina e la compagnia si retirò alla stanza della serenissima duchessa, dove con varii trattenimenti si dispensò il tempo sin all'ora della cena; la qual finita e fattosi alcuni balletti, sendo l'ora tarda, levatosi il signor duca coll'intimar la pescagione per il seguente giorno, tutti furono a dormire.</p>
</div1>
<div1>
<head>Giornata quarta</head>
<div2 n="I">
<argument><p rend="sc">GIORNATA QUARTA NELLA QUALE SI TRATTA DELL'INIQUITA' DEL DUELLO, DEL COMBATTER ALLA MACCHIA E DEL MODO DI ACCOMMODAR LE QUERELE E RIDUR A PACE LE INIMICIZIE PRIVATE.</p></argument>
<p>La mattina, sendo tutta la corte e Sua Altezza in punto per ridursi al mare, sboccò d'improviso un rabbiosissimo vento, il quale, avendo quasi in un sùbito l'aria di densissime ed oscurissime nuvole ingombrato, tenne sospesa tutta la brigata sin all'ora del desinare. Finalmente, sendo giudicato da tutti i pratici del tempo non esser a proposito per tirar le tratte né per far altra pescagione ed esser anco pericoloso il porsi in mare, il signor duca, dopo che furono levate le tavole, cominciando già a scender la pioggia, diede libertà alle dame ed a' cavalieri di pigliarsi quel trattenimento che più a ciascuno aggradiva: altri dunque alle carte, altri a tavoliere, altri a scacchi si posero a giuocare, ed altri con piacevoli ragionamenti si trattenevano. Stavasi il cavalier Gualenguo solo a sedere, tutto pensoso colla man sotto la guancia; del che, avedutosi il conte Alfonso Turchi, come quello desideroso di sapere, e massime le cose pertinenti alla cavalleria, accostatosi al conte di Scandiano, al cont'Ercol Bevilacqua ed al conte Guido Calcagnini, i quali da una finestra stavano a contemplare il procelloso mare: — Andiamo — diss'egli — al cavalier Gualenguo, il quale colà se ne sta tutto ozioso, e faccianlo discorrere un poco più particolarmente circa all'onore ed al duello, perché, ancora che ieri ne trattasse, nondimeno egli stette suso gli universali, e non si estese a molti particolari, li quali sono a mio giudicio di non poca importanza —. Piacque la proposta agli altri tre cavalieri, parendoli di non poter dispensar quella giornata con più piacevole e utile trattenimento. Ridotttisi dunque intorno al Gualenguo: — Signor cavaliere — disse il conte Alfonso — se vi siamo importuni, incolpatene la virtù vostra ed il desiderio che abbiamo di sapere: ieri sera in grazia della reina con grand'utile e piacer nostro ci faceste conoscere che vi erano due onori tra loro molto diversi, l'uno de' quali si potea chiamar imperfetto, fondato sopra una opinione il più delle volte falsa, e l'altro veramente perfetto per esser fondato sopra il vero de apparente valore e sopra la più eccellente di tutte l'opere virtuose. Oggi poi che il tempo ci tiene a forza ristretti in casa, desideriamo che in grazia vostra ragionate del duello, perché, non avendo questi che del duello hanno scritto, conosciuto distintamente la natura dell'onore, siamo sicuri che poco sinceramente ne hanno trattato.</p>
<p>— Ancora che del duello — rispose il Gualenguo — sin a quest'ora non sia stato scritto a sufficienza e che perciò molti abusi nella materia dell'onore introdotti si siano, nondimeno in questo non posso né debbo compiacervi: prima, perché superfluo è il trattarne, non sendo più in uso il duello, sendo stato levato dalla cristiana republica da' sommi pontefici e da' principi cristiani come cosa veramente non dirò barbara, poiché fra barbari non si trova mai usato, ma empia e profana; secondariamente, come uomo verace non potrei né devrei ragionarne se non in vituperio, dimostrando contra la vanità del dottor Paris de Puteo e del Possevino ch'egli è ingiusto e degno d'esser totalmente bandito dalla republica come destruttore dell'umana felicità. — Se non volete secondo il nostro desiderio — disse il conte Alfonso — trattarne, piacciavi almeno, da noi interrogato, risponderci di quelle cose che non intendiamo o di che siamo in dubbio. — Non mancherò di rispondervi ed a tutto mio potere sgannarvi se aveste qualche sinistra opinione.</p>
<p>— Voi, dell'onore trattando, soggiunse il conte Alfonso, ci diceste che il duello è totalmente fondato sopra quello onore che ci portiamo dal ventre materno e del quale cadauno fa professione, onor imperfetto, e ch'egli non ha da fare con quell'onore ch'è parte o circostanza della felicità: io di questo sto in dubbio, perché, oltre che il Possevino tiene il contrario, fondando egli il duello sopra quell'onore ch'è segno di opinione benefattiva, pare anco aver del ragionevole che, ponendo l'uomo nel duello la vita in compromesso, la debbia porre più tosto per l'onor perfetto che per lo imperfetto, massime sendo l'onor perfetto parte della felicità alla quale come a suo proprio fine l'uomo tutte le sue operazioni indrizza —. Ed il Gualenguo: — Quello che ieri vi dissi è vero, che il duello ha poco da fare con quell'onore ch'è parte della felicità ed è premio della beneficenza, il che vi farò conoscere per al diffinizione istessa del duello, la quale per mia opinione deve esser tale: il duello è una battaglia fatta tra due del pari per causa d'onore, nel cui fine il vinto cade nella infamia ed il vincitore resta nel possesso dell'onore. Avendo noi dunque dimostrato che l'infamia non è contraria dell'onor perfetto che con valor s'acquista, ne segue che l'onor che nel duello si contende non sia né possa essere l'onor perfetto, ma quell'onor ch'è proprio contrario della infamia. Questo ancora si fa manifesto dalli due modi co' quali le querele si contestano, perché colui che sfida, perciò chiamato attore, si offerisce di provar allo sfidante, che perciò vien detto reo, che egli ha commesso alcuno di quei peccati che privano d'onore e che perciò egli è infame; nell'altro si offerisce di provare ch'egli stesso è uomo d'onore e che non è degno di quella ingiuria e disprezzo ch'esso reo gli ha fatto, che è il medesimo che se gli dicesse che gli vuol provare ch'egli non ha mai mancato a giustizia né a valore, perché per tali mancamenti l'uomo vien in disprezzo. E, per star suso l'atto pratico non si trovò né si troverà mai che per causa del perfetto onore si sia intrapresa querela, né venuto a duello, perché veramente cosa ridicola sarebbe se alcuno si offerisse di voler provare ch'egli è uomo degno d'una statua, d'una imagine, d'una corona, d'un publico dono, d'esser riverito, ceduto il luogo o d'esser celebrato con inni overo onorati con altri simili onori, sì come anco sproporzionato sarebbe voler provare uno per infame non perché egli avesse peccato ma perché egli non avesse mai ricevuto alcuno di quelli onori da me connumerati.</p>
<p>E per rispondere a quello che voi avete detto del Possevino, io non so com'egli sia stato così cieco che, avendo diffinito l'onore e di quello trattato come premio e segno di beneficenza, egli poi abbi così inavedutamente sopra quello fondato il duello, volendo che l'onore, che si contende nello steccato, sia quello ch'è premio della beneficenza. Né si può dire ch'egli abbi inteso d'altro onore, perché, oltre ch'egli in tutto il suo libro non ha trattato né conosciuto altro che questo, ch'è parte o propria condizione della felicità, egli nel principio del quinto libro si dichiara, dicendo che l'onore, ch'è il fine del duello, si diffinisce nella politica de' costumi, e che perciò il trattar del duello è materia pertinente al morale e non al leggista. — E perché non potrebbe — disse il cont'Alfonso Turchi — quest'onore esser premio del voincitore nello steccato, stando che ad un tale dopo la vittoria erano fatti grandi onori, sendo accompagnato per il campo a suon di trombe e di tamburi e da tutti per valoroso predicato, e sendo finalmente nelle chiese l'arme suspese, colle quali ha combattuto, a perpetua memoria e gloria di tal fatto? Le quali arme, a guisa di statue, sempre la imagine della virtù e valore del vincitore rappresentavano. — Stando suso la diffinizione del perfetto onore, rispose il Gualenguo — data da noi e confermata dall'istesso Possevino di mente d'Aristotele, egli non può esser premio del vincitore nello steccato, perché questo tal non fa opera di beneficenza se non a sé stesso, atterrando un suo nemico: anzi, in quanto al mondo egli fa opera di maleficenza e perciò degna di biasmo, perché egli offende la vita e l'onor del prossimo e priva la sua republica d'un armigero. E, quanto a quelli che voi chiamate onori nello steccato, questi non sono veri onori, poiché nnon sono né possono essere premio di beneficenza, sì come non è anco onor perfetto l'attaccar l'arme nella chiesa di Dio e de' suoi santi: prima perché egli è il vincitore, il quale non a sé stesso ma a gloria di Dio o di quel santo le sospende a cui prima ne avea fatto voto; e, quando lo facesse in grazia di sé stesso, questo non gli farebbe onore, conciosia che ben per noi stessi si possiamo far degni d'onore, ma per noi stessi, come abbiam provato, non si possiamo onorare, perché seguirebbe che per un medesimo rispetto e in un tempo medesimo uno fosse l'onorato e l'onorante, ch'è impossibile. — Avend'io molte volte considerato — disse il conte Guido — a quel sospender nei tempii l'arme de' combattenti nel duello dedicandole a Dio, alla Vergine od a' suoi santi, non potevo se non con maraviglia restar scandalizato d'un abuso tanto grande, massime avendo Dio nella sua santa legge commandato che i micidiali dal suo altare fossero levati; perché qual cosa poteva esser più empia o più profana dell'essere appresentato al simulacro di Dio e de' santi lo ingiusto ferro tutto di sangue umano macchiato e tinto, il quale avea distrutto l'imagine di Dio ed avea disperso l'onore e l'anima del suo prossimo? Ringraziato ne sia sempre lo Spirito Santo, il quale pur alla fine si è degnato di spirar nell'anima de' principi cristiani ed ha levato lo ingiusto duello e tanti mali di che era cagione.</p>
<p>— E' veramente stata grazia singolare, venuta dalla divina bontà di Dio — disse il cont'Ercole — l'estirpar del mondo un sì grande abuso, ma, per tornar al Possevino, del quale io già solevo esser innamorato, conosco che non si può trovar scusa che il suo errore non accusi, perché si prova manifestamente per l'istessa distinzione ch'egli dà del duello che l'onore di che si contende nello steccato non è quell'onore ch'egli ha diffinito e di che egli ha trattato nel sio libro. La qual diffinizione egli dà con assai maggior circostanze di quello che fate voi, di modo ch'è necessario che la vostra sia difettiva o la sua superabondante, dicendo egli: “Il duello è un abbattimanto volontario tra due uomini, per lo quale l'uno intende di provar all'altro con l'arme in mano, per virtù propria, sicuramente, senza esser impedito, nello spazio d'un giorno, ch'egli è uomo onorato e non degno d'esser sprezzato né ingiuriato, e l'altro intende di provar il contrario”. Senza dubbio, per queste ultime parole ch'entrano in questa diffinizione, non si può intendere dell'onor perfetto o acquistato coll'opera benefica, poiché non intende provare ch'egli ha fatto gran beneficio e che è degno d'una statua o d'una corona o di qualche altro simil premio, se forse non volesse o supponesse il Possevino che colui che non è degno di disprezzo fosse degno del premio della beneficenza. — Ancora che il Possevino — rispose il Gualenguo — si sforzi di mostrare che questa sua diffinizione sia perfettissima e che non vi sia cosa superflua né impropria, e ch'ella sia principio di conoscere tutte le cose che appartengono al duello; nondimeno, come a sé stesso troppo affezzionato, s'inganna, perché l'ha confusa di parole superflue, difettive ed improprie. — Dhe, per vostra fè, signor cavaliere — disse il conte Alfonso — non vi spiaccia essaminar a parte a parte questa diffinizione, acciò che noi conosciamo la verità, perché, quanto a me, ho sempre giudicato che il Possevino con questa diffinizione abbi meglio esplicato la natura del duello che alcun altro che sin a quest'ora ne abbi scritto.</p>
<p>— Cominciando dalla prima parola — rispose il Gualenguo — “abbattimento”, di ch'egli si serve per genere in questa diffinizione, ella non è parola propria, ma trasportata, perché ella è tolta dallo abbattere in terra arbori, case, muraglie, torri e simili; ed è certa cosa, come ci insegna il Filosofo, che le parole trasportate o metaforiche, come le chiamano, non sono atte ad esprimere l'essenza delle cose: però non si debbono mai porre nelle diffinizioni, massime quando ve ne sono di proprie. E, quando anco si concedesse senza pregiudicio del vero che non fosse trasportata, non mi si potrà negare ch'egli, potendo o devendo porre nella diffinizione il genere più prossimo non abbi posto il più remoto e più universale, stando che è molto più universale e remoto l'abbattimento che non è la battaglia, conciosia che ogni battaglia si possa chiamar abbattimento, ma non sarà già ogni abbattimento battaglia, se non volesse il Possevino che l'abbater muraglie, arbori e case, o simili, si dicesse battaglia. Avendo dunque posto in questa diffinizione il genere remoto per il prossimo ha fatto poco conto de' precetti del suo maestro nella logica, e non ha fatto manco errore che se, dovendo diffinir l'uomo, l'avesse diffinito non per animale ma per sostanza razionale. — Egli mostra pure — replicò il cont'Alfonso — di aver posta con giudicio quella parola, dicendo: “di qui si comprende che, e coloro che sono intendenti e coloro che non sono, chiamano cotal abbattimento, o conflitto che dir vogliamo, duello” —. Ancora che questo sia falso — disse il Gualenguo — come vi dimostrarò, nondimeno, quando anco fosse vero che il duello communemente fosse nominato abbattimento, non perciò si de' porre nella diffinizione del duello questa parola quando fosse trasportata impropria e poco sofficiente a distinguere la natura del duello. Perché, sì come l'autorità colla ragione accoppiata fa gran prova, così dalla ragione abbandonata è insofficiente, né si trovarà mai che senza la ragione il Filosofo si sia dell'autorità prevalso. Ma è ben lontano dal vero che da tutti simil battaglia sia detta abbattimento; e, cominciando dall'eccellente dottor Paris de Puteo, il quale è il più antico e di maggior autorità, egli chiama il duello “battaglia singolare”, né mai lo nomina per “abbattimento”; ed, ancora che il Muzio iustinopolitano alcuna volta l'abbi chiamato abbattimento, nondimeno, quando egli assegna la propria diffinizione, dice che il duello è “una battaglia da corpo a corpo per prova della verità”; e l'Ariosto, parlando di battaglia da solo a solo, non abbatimento, ma “singolar certame” lo chiama, dicendo
<quote rend="block">
<lg>
<l>Cinque o sei giorni il singolar certame</l>
<l>Si differisca</l>
</lg>
</quote>
</p>
<p> e quel che segue. Da queste autorità si conosce che il Possevino ha preso errore a dir che gli intendenti e non intendenti chiamano il duello “abbattimento”; anzi, cadauno di giudicio, avendo l'occhio al latino che lo dice “singolare certame” ed al greco che “monomachia” lo chiama, (che il medesimo significa), lo diffinisce per battaglia e non per abbattimento.</p>
<p>Ma, vegnendo a quell'altra parola, “volontaria”, ella è superflua ed impropriamente posta, e non necessaria com'egli dice per distinguer la battaglia fatta per forza: ed in questo egli non ha usato meglio la dottrina d'Aristotele che si abbi fatto negli altri luoghi. — E come è ella superflua — soggiunse il conte Alfonso — : non si trovano molti che sforzatamente combattono? Ella è superflua — rispose il Gualenguo — perché senza essa può star la diffinizione, conciosia che non si possa traovar caso che due combattenti nello steccato combattino per forza nel modo che dice egli, e sempre che si fa una tal battaglia si suppone volontaria; ma, di più, egli ha usato questa parola “volontaria” impropriamente, usandola assolutamente: perché, ancora che il duello sia volontario, non è però mai assolutamente volontario, anzi ha sempre seco misto del non volontario. — Io resto confuso — disse il conte Alfonso — né mi posso imaginare com'esser possa che il duello sia né volontario né violento.</p>
<p>— Per dimostrarvi questo — soggiunse il Gualenguo — ed insieme scuoprirvi l'errore del Possevino, è necessario che vi faccia conoscere distintamente quali siano le azzioni assolutamente volontarie, quali siano le non volontarie e quali le miste, cioè quelle che hanno qualche poco seco congiunto del non volontario; e questo farò io tanto più volentieri quanto che tutto questo che son per dirvi vi sarà di non poco giovamento per conoscer le virtuose operazioni: perché l'azzione non si può chiamar virtuosa né viziosa, né degna d'onore né meritevole di biasmo, né degna di premio né di pena s'ella non è assolutamente volontaria. Dico adunque che allo assoluto volontario sette condizioni si richiedono, come bene ci insegna il Filosofo nelle sue Morali: la prima, che il principio sia in colui che opera e non estrinseco; la seconda, ch'egli conosca quello ch'egli opera; terzo, circa a che overo in che egli opera; quarta, con che cosa, cioè lo istrumento con che opera; quinta, in che modo; sesta, a che fine, cioè in grazia di cui; ultima, ch'egli faccia tal azzione volontieri e non con dolore. Ogni volta dunque che mancherà una di queste condizioni, senza dubbio l'azzione non si potrà chiamar assolutamente volontaria, ma overo sarà non volontaria o averà seco parte del non volontario. — Movete — disse il conte Alfonso — con qualche essempio il mio intelletto, acciò che io possa meglio comprendere queste circostanze dell'assoluto volontario —. Ed il Gualenguo: — Eccovi l'essempio: si può far errore non conoscendo la cosa che si fa, come intraviene a colui che spende un scudo falso credendolo buono; questa azzione si può dir non volontaria perché, se conosciuto l'avesse, sendo uomo da bene, non l'averebbe speso: e però è degna di perdono e non di pena. Si può medesimamente errare non conoscendo che cosa o circa a che cosa si operi, come se uno offendesse il padre credendolo il suo nemico, nella guisa che fece l'infelice Edipo. Parimente si può far errore non conoscendo lo istrumento con che si opera, come se uno percotesse con l'asta credendola senza ferro o con un marmo credendo che fosse pumice. Quinto, si fa errore circa al modo, come se uno, credendo di percuoter piano percotesse forte. Sesto, si erra circa il fine, ed è il maggiore di tutti gli errori, come se il medico tagliasse una apostema per sanar lo infermo e lo facesse per tal incisione morire. Ultimamente, quell'azzione non è assolutamente volontaria ma ha seco misto del non volontario, quando uno opera avendo cognizione di tutte le cose sopranominate e nondimeno fa tal operazione malvolentieri e con dolore, sì come intraviene a colui che per salvar la vita getta le merci in mare.</p>
<p>Ora, dall'assoluto volontario si può conoscere il non volontario, il quale è di due maniere, cioè per forza o per ignoranza: per forza è quello il cui principio non è in colui che opera ma è estrinseco: come se uno, pigliando il mio braccio per forza, percotesse un altro con quello; e però questa azzione è violenta, perché l'operante né come agente né come paziente vi assentisce. Per ignoranza è quello il quale opera non conoscendo alcuna delle circostanze da me connumerate; e questo, ancora che sia sempre non volontario, non è però sempre fatto malvolentieri, ma alcuna volta occorre ch'elle siano non volontarie e fatte volentieri. — E come può esser — disse il conte Guido — che una cosa sia non volontaria e fatta volontieri? — Ed il Gualenguo: — Quando ad una operazione fatta per ignoranza non segue dolore o pentimento ma più tosto gioia e contento, quella è azzione non volontaria fatta volontieri; come, se uno drizzasse la saetta laddove si credesse esser nascosta uan fiera e con questa uccidesse il nemico ivi nascosto, si direbbe che costui, non volendo, volontieri l'avesse morto, restandone egli dopo il fatto allegro e contento; ma quando a tali operazioni segue pentimento e dolore, in tal caso sono non volontarie ed insieme fatte malvolentieri. Sono alcune altre azzioni le quali, come vi ho detto, si chiamano miste, perché, hanno del volontario e del non volontario: hanno del volontario in quanto non sono fatte per forza, perché il principio dell'azzione è in esso operante, che conosce le circostanze da me connumerate; ma hanno del non volontario, in quanto elle sono fatte per tema di maggior male, overo per speranza di bene e sono fatte malvolontieri, perché sono tali che niuno a mente sana eleggerebbe di farle, come se un tiranno, avendo in podestà il padre ed i figliuoli d'alcuno, gli commandasse che qualche atto infame e brutto facesse, con questa condizione: che, facendolo, il padre ed i figliuoli fossero liberi, e non lo facendo fossero morti. Ed il medesimo, come ho detto, è di quelli che per tema del naufragio gettano le merci, perché semplicemente non vi è alcuno che di propria volontà getti via la sua roba. Stando questo, si può facilmente conoscere che il volontario posto dal Possevino nella diffinizione del duello non si può intendere dell'assoluto volontario, com'egli stesso par ch'intenda; perché, ancora che in colui che combatte sia intrinseco dio tal azzione e che non sia fatta per ignoranza, nondimeno ella ha seco misto del non volontario: prima perch'ella è fatta per tema di maggior male, che sarebbe la perdita dell'onore il quale, da chi ne fa professione, alla vita s'antepone; secondariamente, perché niuno di mente sana eleggerebbe di metter la vita, l'onore e l'anima in compromesso come fanno i combattenti nello steccato.</p>
<p>Ha dunque errato il Possevino, avendo impropriamente posto il volontario in questa diffinizione, né lo scusa il dire che lo ha posto a differenza dello abbattimento fatto per forza, perché tutti gli abbattimenti sono fatti per forza nel modo che io ho detto, sendo essi fatti per tema di maggior male. Che, se egli intendesse d'averlo posto a differenza del non volontario violento, cioè di quello che al principio dell'operazione non è nell'operante, sarebbe stato superfluo, perché questo caso non si può dare né pur imaginarsi ne' combattenti in steccato, se non volesse il Possevino, che il vento portasse per forza i combattenti l'uno contra l'altro a darsi delle ferite coll'arme.</p>
<p>Ma, passando più oltre, dopo ch'egli ha detto che il duello è un abbattimento volontario, soggiunge: “nel quale l'uno intende di provar all'altro ch'egli è uomo onorato e non degno d'esser ingiuriato né sprezzato, e l'altro intende di provar il contrario”; in quest'ultima parte vi sono due errori: il primo, che sendo due sorti di querele per le quali l'attore sfida a combattere, egli ne ha specificato solamente una; il secondo, ch'egli impropriamente ha posto quella parola “provare” nella persona del reo, ch'è propria dell'attore. — Io averei creduto — disse il conte di Scandiano — che non due, ma infinite fossero le querele per le quali si combatte. — Ancora che infinite possino essere le querele — rispose il Gualenguo — per le quali si può venir a duello, tutte però si riducono a due capi, sì come due modi sono di far ingiuria e di macchiar l'onor altrui; perché si ingiuria o di parole o di fatti: nell'ingiuria di fatti, sendo sempre lo ingiuriato l'attore, egli intende di provar al reo ch'egli è uomo d'onore ed indegno d'esser sprezzato e che in consequenza il reo si è portato da uomo ingiusto e cattivo ad offenderlo, ed il reo intende di sotener il contrario. Nell'ingiuria di parole, lo ingiuriante per l'ordinario è l'attore, il quale, sendo dallo ingiuriato colla mentita ribattuto è sforzato di provar il suo detto, e però egli intende di provar al reo ch'egli ha mancato a giustizia o a valore e che nonmerita d'esser nel numero delli onorati; ed il reo intende di sotener il contrario: nondimeno il Possevino nella sua diffinizione non comprende il secondo modo, che riguardal'ingiuria di parole, ma solamente il primo, che riguarda l'ingiuria di fatti, e però è in questo difettiva. Non è stato manco errore, disse il cont'Alfonso Turco, l'usar questa parola “provare” nella persona del reo, perché ella è talmente propria dell'attore che vi sono stati alcuni, il parere de' quali non lodo, che, dando regole del formar i cartelli, hanno avertiti i rei che nel rispondere in modo alcuno non usino questa parola “provare”, perciò che di rei attori si farebbero e si pregiudicarebbero nell'elezzione dell'arme. —</p>
<p>Ancora che così in confuso — disse il conte di Scandiano — io abbi compreso questi termini “attore” e “reo”, desidero nondimeno d'aver più piena cognizione, e parimente perché dell'attore il provare e del reo sia proprio il sostenere. — Questi termini — rispose il Gualenguo — sono tolti da giudìci civili, né quali, sì come colui che dimanda e muove il litigio è detto “attore”, e colui a cui vien domandato “reo”, così nel duello colui che sfida è domandato “attore” e lo sfidato “reo”; e, sì come nel giudicio civile all'attore tocca provar per via di testimoni o di scritture, perché egli si pretende d'esser usurpato nella roba dal reo, così nel duello sta all'attore il provare perché egli si tien usurpato nell'onor dal reo. E però il principio del moto è sempre necessario che dall'attor provenga per andar a combatter il reo; al qual reo, a guisa di rocca, basta sostener l'assalto. Laonde così nel duello, come nel giudicio civile, è sempre migliore la condizion del reo che non è quella dell'attore, conciosia che l'attore, non vincendo, perda ed il reo , non perdendo, vinca. — Pare anco — disse il conte Guido — che il Possevino voglia che l'arme entrino di necessità nella diffinizione del duello, dicendo che “l'uno vuol provar coll'arme” e quel che segue, del che sto io dubbioso, massime per la legge de' Longobardi, li quali furono autori del duello, conciosia che essi non permetteano che i combattenti usassero altr'arme nei lor duelli che bastoni, e, se pur l'arme concedeano, quest'era solamente nelle querele che importavano all'offesa maestà del principe —. Ed il Gualenguo: — Se il Possevino intende per arme solo quelle che sono di ferro o d'azzale che tagliano, pungono o ammaccano, senza dubbio sono superflue, perché anco senza tali arme si possono terminar le querele e vincer il suo nemico nello steccato. — Pare — disse il cont'Ercol Bevilacqua — ch'egli lo stesso dichiari, perché dice che in tal diffinizione pon le arme a differenza di provare con testimoni ed altre vie, come sono pugni, calzi e simili altre offese, le quali non si chiamano propriamentte duello. Mi par bene non esser necessaria, ma più tosto superflua quell'altra circostanza, “nello spazio d'un giorno”, dicendo che “l'attore intende di provare nello spazio d'un giorno che egli è uomo d'onore”. Perché è ella superflua — disse il conte Alfonso — volete voi che il reo sia tenuto a combatter in infinito? — Ed il Gualenguo: — Ella è veramente superflua perché, quando anco si combattesse a guerra finita, come alcuna volta si è fatto col consenso del reo, non per questo restarebbe che tal battaglia non fosse duello.</p>
<p>— Move il Possevino — disse il Turco — nel principio del quinto ed ultimo libro dell'onore, una quistione che ha dato e dà tuttavia occasione di disputar a' curiosi, ed è se il trattar del duello s'appartenga all'arte militare o alla politica de' costumi o alla prudenza delle leggi; e finalmente pare che egli con efficacissime ragioni conchiuda che il trattarne è proprio della politica de' costumi e del filosofo morale e totalmente aliena dai professori di legge e dai soldati; e del medesimo parere fu il nostro Pigna, sì come egli afferma nel suo libro intitolato Dell'onore e dell'eroe: di questo anco volontieri intenderei il parer vostro, accioché, credendo al Possevino ed al Pigna, non restassi al solito ingannato. — Ingannato restareste voi da dovero se in tal opinion entrasti, perché la politica de' costumi non può né de' in alcun modo trattar del duello, sendo il duello, come cosa ingiusta, a' suoi principii contrario. — Il Possevino — replicò il Turco — dimostra pure con vive ragioni che alla politica de' costumi tocca il duello, come quella che tratta delle ingiurie, e diffinisce l'onore il quale è fine del duello, perché il duello non è fatto per altro che per ribattere le ingiurie e ricuperar l'onore. E di più sappiamo per la politica de' costumi chi è onorato e no, e chi è ingiuriato e no; e non per la politica delle leggi e de' magistrati, la quale non tratta delle virtù né de' vizii, né dell'onore né della felicità, ma, tutte queste cose supponendo colle buone leggi e col timor della pena, sforza gli uomini maliziosi ed ignoranti a vivere secondo la virtù. — Da quello che vi ho detto altrove — rispose il Gualenguo — in materia dell'onore e da quello che son per dirvi, facile vi sarà il conoscere le sofisterie del Possevino, il quale, volendo trattar del duello con i fondamenti morali di Aristotele, è caduto in un mar d'errori ed in manifeste contradizzioni, e senz'altro ha fatto conoscere che il duello non è materia del morale in quanto morale. Perché, avendo il filosofo morale per suo scopo la felicità, come quello che ad altro non è intento che a dimostrar i mezzi coi quali possa l'uomo diventar felice, non può né trattar né regolar quelle cose che alla felicità sono contrarie, se non di quel modo che egli tratta e considera il vizio, come di cosa degna di vituperio e da essere totalmente fuggita da coloro che desiderano l'umana felicità. Né vale il dire che il morale diffinisce l'onore sopra il quale è fondato il duello, perché vi ho con fortissime ragioni provato che il morale non considera più che tanto né mai diffinisce quest'onore sopra il quale è fondato il duello, ma solamente quello che colla virtù e coll'opera della beneficenza s'acquista, percioché questo né acquistare né per via del duello si può conservare, sì come egli scioccamente afferma. Né vale anco il dire che per l'etica conosciamo chi è onorato o no perché, ancora che questo sia vero, non s'intende di quell'onore di che ognuno fa professione, ma di quello che da pochi è participato, il quale è premio dell'opera eccellente e parte e principal circostanza della felicità; perché, chi tal opera conosce, conosce parimente chi ne è degno. E quanto a quello ch'egli soggiunge, che il morale tratta dell'ingiuria per la quale ributtare è stato introdotto il duello, dico che non vale la consequenza, perché il morale tratta delle ingiurie per insegnar a conoscere il giusto dallo ingiusto, e non perché tali ingiurie si abbino a ributtare col duello, conciosia che lo ingiusto e la ingiuria si ha da ributtar col giusto e secondo che commandano le leggi, e non con mezzo ingiusto qual'è il duello.</p>
<p>— Voi avete pur dianzi — disse il conte Guido — connumerato tra i vizii il sopportar l'ingiuria ed il non farne col proprio valore risentimento. — Il filosofo peripatetico — rispose il Gualenguo — non spoglia come fa lo stoico l'uomo delli affetti perché, sendo l'uomo partecipe dell'anima sensitiva non può esser insensato, ma vuole che, moderandoli colla ragione, a stato di mediocrità li riduca; è dunque necessario che l'uomo, in quello istante che vien offeso, s'adiri, e però gli sarà lecito in quel medesimo istante farne quel risentimento che può e che comporta l'onesto, il che non facendo cade nel vizio della insensataggine o melensaggine, per usar tali parole. — E qundo non potesse — replicò il Turco — in quell'istante che vien ingiuriato farne il debito risentimento o per superchiaria o per qualche altro impedimento, non le sarà lecito per ributtar l'ingiuria e non parer insensato ridursi al duello e tentare col suo proprio valore racquistar l'onore? — Non occorre — rispose il Gualenguo — ridursi al duello, perché, come vi ho detto, coll'ingiusto non si de' ribatter l'ingiuria, ma col modo giusto e secondo che commandano le leggi; e però, passata l'occasione, non accade che a sangue freddo, come si suol dire, faccia altro col suo proprio valore, perché in tal caso resta d'assai peggior condizione colui che ingiuria dello ingiuriato. E come può essere — disse il conte Guido — che sia di peggior condizione nell'onore quello che fa ingiuria di quello che la riceve? Io per me , seguendo la commune opinione, averei creduto il contrario, stando che lo ingiuriante usurpa l'onore all'ingiuriato e lo mette in necessità di ricuperarlo. — E' manco cattiva la condizione dello ingiuriato — disse il Gualengo — perché il ricever ingiuria non dimostra altro che impotenza ed è senza vizio, ed il farla è cosa viziosa e biasimevole, stando che si manca a giustizia; e però si perde l'onore. Perde medesimamente l'onore chi riceve ingiuria — disse il Calcagnino — perché manca a valore e si mostra degno di disprezzo. — Il ricever ingiuria non è mancar a valore — rispose il Gualenguo — ma si bene il riceverla senza farne giusto risentimento. — E che intendete voi per giusto risentimento? — replicò il Calcagnini — Ed il Gualenguo: — Giusto sarà il risentimento quando in quell'istante che vien offeso cercarà di ributtar l'ingiuria col suo proprio valore. Ed è giusto, perché egli fa quello che dalle leggi di natura e dalle leggi civili è permesso, le quali fanno lecito colla forza ributtar la forza; e quando non potesse per soperchiaria o altro impedimento, è tenuto dopo il fatto ricorrere a' magistrati e cercar da quelli la vendetta più tosto che dal duello, acciò che i magistrati e le leggi non paiano fatti indarno nella città. —</p>
<p>Quello che in tal caso corresse al magistrato — disse il conte Ercole — darebbe indizio di poco valore e si dimostrarebbe degno di disprezzo ed in consequenza poco onorato. — Non resta disonorato — disse il Gualenguo — se non chi pecca contra la giustizia e contra la fortezza, come abbiamo detto, però colui che nel ricever l'ingiuria non ha commesso atto vile, non perde l'onore, ancora che dopo cerchi la vendetta del magistrato, né per questo manca a valore; ma a giustizia mancherebbe egli quando, le leggi e i magistrati sprezzando, tentasse di farsi la vendetta da sé stesso ed operasse contra le leggi. Ditemi per vostra fe': colui che cerca ricuperare la roba sua e cerca vendetta dal ladro, manca egli a valore facendo ricorso a' magistrati? So che direte che non manca, perché così commandano le leggi; e perché volete voi che manchi colui che cerca ricuperar l'onore e cerca la vendetta dal magistrato, poiché così commandano le leggi, che severamente puniscono coloro che tentano altra strada come sprezzatori de' magistrati e delle leggi, le quali con non minor pena i destruttori dell'altrui onore puniscono di quello che si facciano i ladri? — Mi pare, signor cavaliere — disse il conte di Scandiano — che voi siate a voi stesso contrario, perché ieri dicesti che l'uomo d'onore in tutti i modi deve ributtar l'ingiuria per non parer degno di disprezzo e che non solo deve entrar nel duello, ma che di più è tenuto combatter querela ingiusta per tener celato il suo mancamento, stando che l'onor non si perde sin che i peccati non si fan palesi; ed or volete che non dal proprio valore ma dal magistrato si cerchi il racquisto dell'onore e la vendetta. E non è dubbio che, stando suso l'opinione del mondo, quello che tentasse di ricuperar l'onore di questo mondo, non fosse notato per vile e codardo. — Non è contradizzione nelle mie parole — rispose il Gualenguo — se elle non saranno interpretate in sinistro senso. Dissi, e dico, che l'uomo d'onore deve sforzar in tutti i modi di starne al possesso, ma prima per mezzi giusti, quai sono questi che io vi ho narrato; e quando sofficienti non fossero per qualche mala consuetudine e si vedesse in pericolo di perder l'onore, non deve ricusar di combattere, ancor che ingiusta querela, ed entrar in steccato quando il duello fosse in uso. E questa è una delle principali imperfezzioni che ha quest'onore da me ragionevolmente chiamato imperfetto perché, chi ne fa professione, deve cercar a dritto e a torto di conservarlo, sì come ieri a bastanza fu dimostrato. Solo vi dirò che il filosofo morale non considera quest'onore, sendo egli per sé stesso e solo come cosa imperfetta all'umana felicità poco convenevole, ed in consequenza manco deve considerare o trattare dell'ingiusto duello, poiché sopra questo onore è totalmente fondato.</p>
<p>— Voi — replicò il conte di Scandiano — tuttavia chiamate il duello ingiusto, ma non avete punto dimostrato della sua ingiustizia, e nondimeno ho sentito da alcuni dotti cittar luoghi d'Aristotele onde si cava che il duello è giusto e si deve permettere, e massime dal primo della Retorica, dov'egli concede la vendetta, la quale non si facendo, dice egli, ne seguirebbono inconvenienti; e nel quinto delle Morali dice che i cittadini si hanno da sforzare di ributtar l'offesa, perché il patir l'ingiuria è specie di servitù. E Omero, il cui poema per opinione del divin Filosofo è specchio dell'umana vita, è autore del duello, facendo per disfida combatter da solo a solo Paris e Menelao, Ettore ed Aiace, il che è stato osservato da Virgilio e dall'Ariosto; né vi mancano autori gravissimi che, scrivendo, si sforzano di farlo giusto e degno d'esser ammesso come cosa utile alla conservazione e recuperazione dell'onore ed al ben vivere della città, tra' quali vi è il dottor Paris de Puteo ed il Possevino, né sono li loro argomenti punto da sprezzare e, quanto a me, gli stimo necessarii. — Quando da altri — disse il Gualenguo — e massime dal dottissimo Susio, non fosse stato con ragioni efficacissime dimostrato contra il dottor Paris ed il Possevino il duello ingiustissimo, mi affaticarei di farvi conoscere la sua ingiustizia; ma, avendone quest'uomo trattato filosoficamente e dottamente in quel suo libro intitolato <title>«L'ingiustizia del duello»</title>, rimettendovi a quello, non vi dirò altro. Ancora che l'eccellente Susio — disse il Bevilacqua — ne abbi trattato copiosamente come dite, ci sarà pur caro intender anco da voi qualche cosa, poi che il libro del Susio per ora non abbiamo per le mani.</p>
<p>— Acciò che voi non mi abbiate per infingardo — rispose il Gualenguo — ecco che vi compiaccio. Il duello alla natura repugna, è contrario alle leggi civili ed alle divine, adunque è ingiusto: alla natura repugna, perché ella intende generare e conservare, il duello amazzare e distruggere; è contrario alle leggi civile e divine, perché né dall'una né dall'altra legge è permesso che l'uomo particolare né della sua né dell'altrui vita disponga, stando che la legge considera l'uomo particolare non come suo ma come della patria e di quel principe al cui dominio è sottoposto. Secondariamente è ingiusto, perché si tenta di provar la virtù dell'animo colla forza e destrezza del corpo, il qual mezzo è per sé stesso insofficiente perciò che, se colla forza del corpo fosse di necessità congiunta la virtù dell'animo, un villano, un fachino o altro più vil uomo sarebbe facilmente più virtuoso e più onorato d'un nobile. Terzo, nel duello si commette la cognizione del vero e del giusto all'arbitrio della fortuna, causa indeterminata ed alla spada priva di ragione: adunque è ingiusto; né vale dire che nel duello Dio favorisce il giusto perché, se ciò fosse vero, non vincerebbe mai chi ha torto, e nondimeno si è veduto per esperienza che il bugiardo, per esser stato più forte e più fortunato, ha vinto il verdadiero, sicché il commettere il duello è più tosto un tentar Dio che per tal mezzo cavar il giusto giudicio di Dio. Finalmente, non fu mai accettato né approvato da alcuna republica né da alcun antico stato che per causa d'onore o per prove mancanti alla cognizion del vero si venisse a duello: né Aristotele né Platone né alcun altro filosofo o leggislatore approvò mai né pur conobbe questa mostruosa sorte di combattere. E se ben Aristotele afferma ne' luoghi da voi citati che si ha da far vendetta e che il sopportar l'ingiuria è una specie di servitù, non intende però che ciò sia fatto con modo ingiusto, ma con giusto e come le leggi commandano; perché, sì come non è lecito ricuperar la roba dal ladro colle sue proprie forze, così non deve esser lecito racquistar l'onore, ma non meno nell'uno che nell'altro caso si ha da ricorrere al magistrato. Del medesimo parere fu Platone perciò che, avendo egli statuito nell'undecimo delle Leggi che lo ingiuriato di parole non dovesse offendere l'ingiuriante mapiù tosto con modestia escusarsi del vizio opposto; e, nel Crito, che non si abbia da far ingiuria ad altri ancorché offeso si sia, perché in qualunque modo si offenda altrui, è sempre mal fatto; nel Gorgia dimostra poi che noi si debbiamo servire dell'arte retorica per accusar i malfattori accioché siano puniti: dalle quali posizioni si può trar questa conchiusione, che l'ingiuriato non ha da far per sé stesso la vendetta, perché è sempre mal fatto, ma d'accusar l'ingiurianti al magistrato, al quale sta a custodir il ben universale.</p>
<p>— E che risponderete voi — replicò il conte di Scandiano — al dottor Paris de Puteo, che prova la giustizia del duello dalla giustizia della guerra universale permessa da Dio, come si legge in tanti luoghi della Scrittura da esso citati; ed alle ragioni del Possevino, che il duello è lecito poi che, per mezzo di quello, l'uomo può racquistare il più prezioso di tutti i beni ch'è l'onore? — Fu Paris de Puteo — rispose il Gualenguo — un buon dottore nella sua professione di legge, ancor che alquanto rozzo nell'esprimere i suoi concetti, e fu il primo che illustrò la materia del duello e ne diede regole; però, accostandosi alla mala consuetudine, per non parer vano, si sforzò di dimostrare che il duello avesse qualche parte di giustizia: ma, argumentando egli dalla guerra universale alla battaglia particolare che si chiama duello, non può conchiudere, perciò che questa non pur sotto quella universale non si comprende, ma è del tutto diversa. E però è d'avertire che la guerra universale non per altro si fa lecita se non perché gli uomini non sono posti sotto il dominio d'un sol principe, né con le medesime leggi tutti li stati si governano: che, se ciò fosse, non sarebbe lecito all'un popolo muover all'altro guerra, né per accrescimento di stato né per altra occasione, stando che dal sopremo principe e dalla legge per giustizia ogni lor differenza terminata sarebbe, e, se alcun popolo o città tentasse per sé stessa farsi ragione con l'arme, come sprezzator delle leggi e del principe, quasi ribello, subito ne sarebbe punito; ma perché il dominio della terra in diversi principati è diviso, non avendo essi superiori, delle loro controversie fanno Marte giudice e la ragione pongono nell'arme. La guerra è dunque lecita per mancamento d'un publico vendicator delle ingiurie, e perciò Dio commandò al suo popolo eletto che pigliasse l'arme per sua difesa ed ammazzasse i nemici, volendo che essi fossero ministri della divina giustizia; ma non sarà giamai lecita questa battaglia fatta tra particolari che si chiama duello, poiché i particolari hanno principe, leggi e magistrati a' quali sta il vendicar le ingiurie e terminar tutte le differenze che tra' particolari accader possono. Che, se il Possevino avesse detto il duello è mezzo illecito e ingiusto per recuperar l'onore, avrebbe detto bene, perché il duello offende il magistrato e sprezza le leggi, volendo quelli che commettono il duello vendicar l'ingiuria di propria mano e tentar con via malvagia ed insofficiente di trovare o provar la verità, senza considerare che le leggi ed i magistrati provedono agli ingiuriatori ed a' bugiardi.</p>
<p>— E' pur stato concesso — disse il conte Alfonso — come cosa lecita il duello sin dal sommo pontefice, come si legge di papa Martino, che permesse che due fratelli che aveano condotto gli esserciti a fronte tra lor due facessero il duello, commettendo alla mano, alla spada ed alla incerta sorte la ragion di quel principato che tra loro si contendea. E, di più, quelli che fanno lecito il duello, vogliono che si possa concedere, quando per altra via non si possa venir in cognizione della verità, quasi che il duello sia lecito come sono leciti quelle altre sorti di tormenti di che si servono i criminalisti per far confessar i delinquenti. — Fu giustamente concesso il duello da papa Martino — disse il Gualenguo — tra quei fratelli, e parimente quello che in Ispagna da Scipione fu permesso pur tra due cugini che del principato contendeano, e fu parimente giusto lo abbattimento tra li Orazi ed i Curiazi, e sarà sempre lecito metter la vita di due uomini in pericolo per salvarne la migliaia: ma non sarà già né cosa onesta né giusta l'investigar la verità per via del duello, perché è prova fallacissima, potendo vincere così il bugiardo come il verdadiero.</p>
<p>— Che si ha dunque da fare — disse il conte Guido — quando non si può venir in cognizione del vero? — Quello che commandano le leggi — rispose il Gualenguo —: che il reo sia assolto quando lo attore non prova o per testimonii o per scritture o per altre simili prove, e, mancando questi, non occorre altra prova né far sopra ciò duello. — Poniam caso — replicò il Calcagnini — che uno dica ad un altro “traditore”, o lo imputi d'aver commesso uno di quei misfatti che privano d'onore, e colui lo nieghi con la mentita: che ha da fare il calunniatore? — E' tenuto — rispose il Gualenguo — a provar il suo detto, sì come avete inteso, e, non provando, resta infame come buggiardo, ingiusto e destruttore dell'altrui onore, ed il reo nel suo primo grado d'onore, né sopra ciò occorre entrar in steccato. — E se rispondesse — soggiunse il Calcagnino — alla mentita con un schiaffo o altra percossa, non gli bastaria provar il suo detto? — Costui — disse il Gualenguo — non solo non provaria, ma, non facendo altra prova, di doppia infamia macchiato rimarrebbe, perché, oltra all'esser falso calunniatore, sarebbe anco ingiuriator di fatti, e già vi ho dimostrato che colore che fanno ingiuria altrui mancano a giustizia e sono infami. — Hanno pur coloro che trattano del duello — disse il conte Ercole — posto per regola ferma che l'ingiuria di parole si leva con l'ingiuria di fatti, e che la mentita si leva con lo schiaffo o con la percossa di qual'altra si voglia cosa, ponendo essi questa proposizione per una massima alla quale non si possa rispondere, che una ingiuria si leva con maggior ingiuria e che maggior ingiuria è quella dei fatti di quella delle parole: e questo per consuetudine di modo si osserva che sarebbe impossibile o almeno difficile introdur altra legge nelle cose dell'onore. — Non è maraviglia — rispose il Gualenguo — se quelli che trattano del duello non possono parlar con fondamento di ragione: perché forza è che d'una cosa ingiusta tuttavia di poco giuste ed irragionevoli ne naschino. Però questi tali, volendo regolar le cose d'onore col duello e con la mala consuetudine, hanno destrutto le leggi dell'onore e moltiplicati gli abusi. Dico adunque che quella supposizione che sia maggior l'ingiuria di fatti che non è quella di parole, non solo non è sempre vera, ma il più delle volte è falsa, conciosia che uno possa restar più infame per il carico delle parole che per quello di fatti, come, per grazia d'essempio, rimarrà più disonorato colui che sopporta il nome di traditore e d'assassino o simil altra brutta parola senza farne risentimento, che non sarà chi sopporta una bastonata, un schiaffo, una ferita o simil altra offesa di fatti: perché il nin risentirsi d'una bastonata o ferita denota poco valore ed impotenza, ma è senza vizio, ma il sopportar tacitamente il nome d'assassino o traditore non solo è nota di viltà, ma suppone il vizio nello ingiuriato dallo ingiuriante opposto, e prò questo tale restarà molto più infame. Si prova anco con quest'altra ragione che le vituperose parole sono più atte a distrugger l'onor altrui che non sono i fatti: perché, come affermano quei che trattano del duello, non è sì grave ingiuria di fatti che con parole levar non si possa, il che non potrebbe essere se le parole molto più efficaci non fossero così nel torre come nel restituir l'onore.</p>
<p>— Pare che sia commune opinione — disse il conte di Scandiano — che l'ingiuria di fatti non si possa levar con parole, ed ha anco del ragionevole, perché come possono far le parole che uno non sia stato bastonato o ferito? O come possono fare che le cicatrici non restino a perpetuo disonore di colui che nel viso le ha ricevute? Però sono alcuni che nel far le paci persuadono quelli che hanno fatto ingiuria di fatti che non si curino di dir qualche brutta e sozza parola per conchiuder la pace e dar qualche satisfazzione allo ingiuriato, dicendo egli che le piume e le parole sono portate dal vento, ma che i fatti restano eternamente. — Questi tali conoscono poco la legge dell'onore — rispose il Gualenguo — perché non è così grave ingiuria di fatti che con parole ricompensar non si possa, le quali parole se ben non hanno forza di levar le cicatrici, hanno ben vigore di levar la macchia dell'infamia e ributtarla sopra l'ingiuriante. Come, per essempio, se colui che averà fatto ingiuria di fatti dirà allo ingiuriato: “Io confesso che io ho fatto atto ingiusto a percuoterti, perché non sei persona degna di disprezzo, e ti chiedo umilmente perdono”, e simili altre parole: chi non vede che lo ingiuriato, in quanto all'onore, per tali parole resta di assai miglior condizione dello ingiuriante?</p>
<p>— E che giudicate voi di quell'altra conchiusione — disse il Turco — che la ingiuria si leva con una maggior ingiuria? — Quest'altra conchiusione è stata causa di moltiplicar l'insolenza negli uomini e di farli riuscir più tosto infami che onorati; però vi dico che l'ingiuria di parole si leva propriamente con parole ed impropriamente coi fatti, e parimente colui che ingiuria di parole prova il suo detto propriamente con parole e con testimonii, ed impropriamente coi fatti. Come, se uno mi dice “traditore”, colla mentita propriamente mi levo l'ingiuria, ma se senza darli mentita lo percuoto o ferisco, ribatto ompropriamente l'ingiuria, perché in questo modo non nego d'esser traditore né lo pongo in necessità di provarmi il suo detto, se ben in un certo modo lo dimostro uomo degno di disprezzo; e però egli può lasciar la prima ed appigliarsi alla seconda querela come più giusta, con dire : “Io ti vo provare che non son uomo da sprezzare e che tu hai fatto ingiustamente a percuotermi”: la qual querela vincendo, così sarei anco convinto di tradimento. Parimente con lo schiaffo impropriamente e scioccamente si ribatte la mentita, perché lo schiaffo o la percossa, se ben dimostra in un certo modo lo percosso esser degno di disprezzo, non prova però né verifica il detto di colui che ha ingiuriato di parole, conciosia che un schiaffo o una percossa non sia prova sofficiente per dimostrare che uno sia traditore: dimostra bene, che colui che fa tal atto è uomo ingiustissimo e che è un grande ingiuriatore e destruttor dell'altrui onore. Sicché coloro che hanno poste queste conchiusioni hanno parlato poco sinceramente, più tosto seguitando, come ho detto, la cattiva consuetudine che la dritta ragione, e sono stati, come tuttavia sono, causa d'inconvenienti grandissimi, perché, se non fosse in uso colle percosse ributtar le mentite, pochi sarebbero li ingiurianti di parole, sendo difficile il provare le parole ingiuriose con parole sofficienti: perché, non provando, restarebbero infami.</p>
<p>— Voi, signor cavaliere — disse il Bevilacqua — ne avete assai bene sincerati che il duello è cosa ingiusta, all'umana felicità contrario, e parimente che egli non è fondato sopra il vero onore, ma sopra l'imperfetto, e che il filosofo che tratta la politica de' costumi non può trattarne se non come di vizii, acciò ché dall'uomo virtuoso sia aborrito. Resta che voi ci dichiarate a chi starebbe trattarne quando egli fosse in uso; e questo ne tornerà a proposito, perché nei casi dubbii d'onore sapremo dove debbiamo ricorrere per consiglio. — Senza dubbio — rispose il Gualenguo — e sia detto con pace del nostro Pigna e del Possevino, la materia del duello s'appartiene al giurisconsulto e non al filosofo morale in quanto morale, e questo vi farò manifesto con argomenti necessarii. E prima, il giurisconsulto considera l'onore di che ognuno fa professione, sopra il quale è fondato il duello, perché le leggi puniscono i destruttori dell'altrui onore e parimente dichiarano gl'infami e puniscono molti delitti colla pena dell'infamia. Secondariamente, il duello overo è per legge, sì come appare per la legge longobarda, overo è per consuetudine: il giurisconsulto è quello che considera le leggi e le consuetudini e che le regola. Terzo, i termini che si esprimono e si usano nel duello sono proprii del giurisconsulto e da quello sono definiti e considerati, come “attore”, “reo”, “querela”, “cartello”, “provovare”, “mantenere” e simili: adunque del giurisconsulto è proprio il duello. Quarto, quella istessa proporzione, quelle medesime regole ha il cartello e la querela che per mezzo del duello s'indrizza al tribunal dell'arme, che ha il libello e la querela che s'indrizza al foro giudiciale. Sendo dunque il giurisconsulto quello che regola il libello e la querela nel foro giudiciale, così è conveniente che egli formi il cartello e che regoli la querela che in esso s'esprime nel duello. Quinto, il giurisconsulto considera e pondera tutte le sorti di ingiurie, così di fatti come di parole, avendo risguardo alla condizione delle persone, al luogo ed al tempo; per le quali ingiurie ributtare è stato introdotto il duello: adunque il duello è propria materia del giurisconsulto. Sesto, il giurisconsulto è quello che pronunzia e decide se la querela sia degna d'esser messa in prova d'arme, perché, qundo per altra via si possa conoscere chi è onorato e chi è disonorato, non è lecito venir a duello. Ultimo, i giurisconsulti sono quelli che considerano e trattano di tutte le sorti di tormenti che si usano per trovar la verità: sendo adunque il duello, come gli stessi scrittori del duello affermano, una sorte di tormento per trovar la verità, dove non si possa per altra via conoscerla ne seguirà che del giurisconsulto sia proprio trattar e regolar il duello.</p>
<p>Quando tante e così ferme ragioni atte non fossero a persuadere, bastar devrebbe il commun uso e l'esperienza, perché, per l'ordinario, nelle occasioni del duello solevano i combattenti consigliarsi con i dottori di legge, sì come appare per molti pareri d'eccellentissimi giurisconsulti che ancora sono in stampa; oltre che i buoni autori che hanno trattato del duello sono stati giurisconsulti, come il dottor Paris de Puteo ed il Muzio, i quali hanno sempre usato termini legali e proposizioni e supposizioni alla lor propria materia convenevoli. Sicché non occorre che il Possevino ed il Pigna dicano che i legisti si hanno usurpato questa materia del duello, la qual è propria della politica dei costumi, perché, oltre che li abbiam convinti, loro stessi col volerne trattar moralmente in errori inescusabili caduti sono ed han fatto indubitata fede che il duello non è materia morale ma del giurisconsulto. — Parmi — disse il conte di Scandiano — che il trattar del duello molto più convenga al soldato che non al togato, perché del togato è proprio i libri, e del soldato il maneggiar l'arme: prima perché il duello è nato tra il suon de' tamburri e delle trombe; seconda perché, trattando il soldato della guerra universale ed arte militare, così deve considerare e trattar della guerra singolare, che tal è il duello, stando che sotto l'universale il particolar vi si comprende. — I soldati non possono secondo i loro principii trattar del duello — rispose il Gualenguo — perché le regole colle quali la guerra universale si regola del tutto sono contrarie al duello. L'arte militare nella guerra universale cerca tutti i vantaggi e tutte le soperchiarie, così nel numero delle genti come nell'arme e ne' luoghi della battaglia, e lauda colui che sa vincere con tutte le sorti d'inganni, d'astuzie e di fraudi; dove nella guerra singolare tutti i vantaggi e tutti gl'inganni s'aborriscono e si cerca l'egualità, acciò che la vittoria dipenda dal solo e proprio valore. Ma, di più, il duello non giova, anzi offende l'arte militare; e però non solo da quella non deve esser regolato, ma del tutto escluso, perché il duello è causa di sedizioni e fa insolenti ed a' magistrati militari poco obedienti, i quali da essa arte militare sono stati cerati per terminar i litigi e tutte le risse che occorrono tra' soldati, acciò che, mantenendosi pace tra gli amici, si possa con maggior valore far guerra a' nemici. E perciò (i) Romani non solo punivano quelli che ardivano fra loro far battaglia singolare, ma quelli ancora che senza il consenso del magistrato con nemici facevano duello: come si legge di Manlio Torquato, che fece percuoter colla secure il vittorioso figliuolo, avendo fatto col nemico duello senza licenza del magistrato.</p>
<p>Ma lasciando gli essempi e vegnendo all'atto pratico, veggiamo se i problemi e le cose che si trattano nel duello hanno similitudine con quelle dell'arte militare o della guerra universale. Nel duello si tratta dell'attore e del reo, delle ingiurie e del carico, così di parole come di fatti, delle mentite, della forma de' cartelli, del modo di mandar i cartelli, del mandar i campi, della forma delle patenti de' campi e di più molti problemi si disputano, come se la querela sia degna d'esser messa in prova d'arme, se dopo la disfida si possa per nuova occasione ricusar di venir a battaglia, se un vinto e poi vincitore possa altrui richiedere, quali debbiano esser ammessi al duello e quali no, della elezzion dell'arme, se combatter si possa per campione, della disuguaglianza de' nobili così privati come signori ed altre simili cose. Nella guerra universale si tratta principalmente dell'ordinar un essercito a combattere e del modo d'armarlo per ottener vittoria, con che ordine si abbi da movere e a far marciar l'essercito, del modo ed in che sito si abbino a prender gli alloggiamenti e come fortificar lo steccato, del preparare e condur le vettovaglie, del far fortezze del modo di difenderle ed espugnarle, dei stratagemi o vogliam dir inganni militari e simil altre cose, le quali totalmente da quelle che nel duello si trattano sonoo diverse: e però si de' conchiudere che i soldati, in quanto soldati, possono ben maneggiar l'arme e far il duello, ma non già regolarlo con i principii dell'arte militare. — Sendo la fortezza principal virtù de' soldati — disse il Bevilacqua — ed essercitandosi nel duello la fortezza del corpo come dell'animo, averei ancor io creduto che fosse proprio de' soldati trattar del duello, e massime avend'io veduto in stampa molti pareri di capitani famosi ed illustri, i quali sono estimati fra i migliori; e di più ho veduto in Francia, mentre sono stato alla corte, che mnelle differenze e dubbii d'onore i cavalieri si riducevano agli uomini di guerra più tosto che ai dottori, e (ad) accettar i loro pareri come fossero stati oracoli. — La fortezza che si essercita nel duello — rispose il Gualenguo — non è quella ch'è propria dell'arte militare, perché quella colla virtù e questa, sendo lontana dal giusto, col vizio s'accompagna; e però si può con verità dire che nel duello s'essercita più tosto la forza e destrezza del corpo che quella fortezza ch'è virtù dell'animo. Quanto allo aver veduto scrivere, parlare e trattare delle cose dell'onore e del duello a' capitani, e darne giudicio, questo non conchiude ch'egli sia proprio ufficio di tal arte, perché ciò fanno per una certa pratica e giudicio naturale, overo come uomini non solo in guerra, ma anco in altra disciplina essercitati.</p>
<p>Per le ragioni dunque che noi abbiamo dette, ed altre che soggiungeremo, sarete chiari dell'error del Possevino, il quale vanamente esclude i leggisti dalla materia del duello. Ed avertirete che per legisti o giurisconsulti non intendo i leggislatori perché, sendo questi sapientissimi e creando le leggi da spirito divino inspirati, non possono far legge che giustissima e piissima non sia (e però questi non solo non debbono trattare, ma del tutto escludere l'ingiusto duello); ma per leggisti intend'io quelli che interpretano, consultano e giudicano secondo le leggi, a' quali senza dubbio s'appartiene el trattar e regolar il duello quando pur fosse in uso, e parimente consigliare ne' casi pertinenti a quell'onore sopra il quale è fondato il duello. E questo ne sarà maggiormente noto se noi consideraremo i termini, le questioni e le regole che si trattano nel duello, perché trovaremo le medesime o totalmente simili a quelle che tutto di' hanno i leggisti per le mani. E, quanto alle persone che entrano in duello, chi negarà che il nome di attore e di reo, sì come abbiamo detto, non sia proprio del leggista? E che il leggista non dichiari qual sia attore e qual reo, e qual l'ufficio dell'attore e qual del reo? E, vegnendo alli cartelli, chi negarà che, avendo eglino similitudine coi libelli che hanno tuttavia i leggisti per le mani, non si aspetti a' leggisti trattarne e formarli, non sendo in altro differenti se non che nel cartello si addiamanda l'onore e nel libello la roba e anco molte volte l'onore, e che il cartello cita il reo al tribunal dell'arme, ed il libello al tribunal delle leggi e del magistrato? E, passando al mandar i campi, che cosa è il mandar i campi se non dar la elezzione del foro dove si ha da terminar la lite? Nella quale, se occorre disputa, chi l'ha da decidere se non il leggista? Il quale è sempre quello che giudica se il giudice è competente o no. Nel duello si tratta delle ingiurie, quali facciano carico e quali no: e chi può meglio distinguer questo del leggista, il quale ha per proprio oggetto la giustizia e del quale è proprio considerar tutte le specie dal giusto e dell'ingiusto, ed in consequenza delle ingiurie, le quali sono la principal parte della ingiustizia? Non mi negarebbe già il Possevino né il Pigna, quando fossero tra' vivi, che non stia al magistrato distribuir le pene a quelli che fanno ingiuria: e, se questo è vero, come potrebbe distribuirle giustamente se non conosce(sse) e distinguesse tutte le specie della ingiuria? Nel duello si tratta delle mentite e si disputa quali siano valide e quali no, e questo s'appartiene al leggista, perché il magistrato punisce la menzogna, e massime quella che in altrui danno e vituperio è detta: è però necessario che egli conosca qual'è valida e qual invalida, perché la mentita valida è data per risentimento d'ingiuria e però è senza pena se il mentito non prova il suo detto, e la mentita invalida è quella che non è data per risentimento d'ingiuria, e perché in tal caso ha forza d'ingiuria accusando l'aversario di menzogna, deve perciò esser punita.</p>
<p>Nel duello prima d'ogni altra cosa si disputa se la querela sia degna d'esser messa in prova d'arme, e questo è proprio del leggista, prima perché le decisioni di tal quistione sono nella longobarda, secondariamente perché il leggista è quello che giudica se le prove fatte civilmente sono sofficienti o no, perché, se sono sofficienti, cessa la prova dell'arme. Nel duello si disputa della disuguaglianza e della parità dei combattenti, e quali ammettere e quali recusar si possino, e questa è anco disputa del leggista perché, versandosi non solo circa al giusto commutativo, ma anco circa al distributivo, che non è altro che dar le pene e premi con geometrica proporzione, è forza che egli molto ben conosca i peccati che altrui fan degno di castigo e d'infamia, e parimente le azzioni che fanno meritevole di premio e d'onore; ed in consequenza che egli giudichi quai debbiano come infami esser ricusati e quai, come onorati, ammessi alla prova dell'arme. Si tratta nel duello della disuguaglianza de' nobili, così privati come principii, e questo ancora s'appartiene al leggista, il quale considera i gradi e la qualità delle persone per distribuir giustamente e con proporzione le pene ed i premii. Le regole parimente che nel duello si osservano sono proprie del leggista, sendo le istesse che ne' giudicii civili si osservano. Nel duello si osserva che, dopo ch'è accettata la disfida, non sia lecito offendersi i combattenti se non il giorno determinato alla battaglia; simile è questa regola a quella che dice che, pendente la lite, non si debbia innovar cosa alcuna, e chi turba il possesso mentre pende il litigio s'intende decaduto da ogni sua ragione. Nel duello è quest'altra, che colui che non compare in campo il giorno prefisso alla battaglia, s'intenda aver perso ogni sua ragione, e questo medesimamente è tolto dai leggisti che dicono che tutte le leggi contra contumaci vociferano. Quell'altra ancora che dice: spirando la giornata e non provando l'attore, il reo s'intenda vincitore, è parimente regola de' leggisti, dicendo la legge che, non provando l'attore nel tempo della istanza, il reo sia assolto. Finalmente, non si troverà cosa nel duello che non sia simile a quelle che nelle leggi si trattano.</p>
<p>— Non passate più oltre — disse il conte Alfonso Turchi — perché siamo ormai chiari che nei dubbii non dirò pertinenti al duello, poiché, la Dio mercé, non è più in uso, ma pertinenti a quell'onore di che ognuno fa professione, si ha da ricorrere al giurisconsulto e non al morale, sendo l'onor di che egli tratta diverso da questo. — Ancora che sia levato l'uso del duello — disse il conte Guido — non sono però levate le risse né i rumori che tutto dì si fanno con gran spargimento di sangue; le quali, perché col duello diffinir non si possono, si è trovato un'altra invenzione assai più diabolica che non è il duello: e questa è la macchia, alla quale si sogliono molte volte ridur i cavalieri d'onore per terminar con l'arme le querele loro; e questo modo di combattere è talmente in uso, che sto in dubbio se l'uomo d'onore chiamato alla macchia possa ricusarla senza dar di sé sospetto di viltade. Sì come ne' giudicii civili — disse il Gualenguo — non è tenuto il reo rispondere all'attore se non gli è dato foro e giudice competente, così quel reo che al tribunal dell'arme è citato, non si ha da ridur senza campo sicuro e senza giudice. E, ricusando, non solo deve esser tenuto codardo, ma uomo d'onore, perché è proprio de' ladroni, assassini e ruffiani combatter al bosco o in luoghi solitarii, e dei cavalieri d'onore far la battaglia alla presenza dei principi e di molti cavalieri, al giudicio de' quali si rimettono i combattenti; e dalli stessi signori del campo cavano come da giudici competenti le patenti della lor vittoria e del modo ch'hanno vinto. — La necessità fa molte cose lecite che illecite sono, soggiunse il Calcagnini, e non è dubbio che, se il duello fosse in uso, la macchia si potrebbe legittimamente ricusare, ma, non potendo se non per questa via dar fine alle querele, pare che lo ingiuriato, ch'è l'attore, abbi in certo modo sodisfatto all'onor suo quando ha provocato il reo alla macchia, e che il reo, non accettando, cada in sospetto d'esser timido e di poco valore. E, quanto alla ragione del giudice o del campo sicuro, qual può esser miglior giudice o più vero testimonio della vittoria che la spada? Perché il tornar alla battaglia con la spada sanguinosa e senza ferite dimostra il combattente vittorioso; e, pel contrario, restar morto o gravemente ferito è segno della perdita. Oltre che non si conducono i combattenti alla macchia da soli, ma per sicurezza cadauno seco conduce un confidente d'immaculata fede e cavalier d'onore, i quali dopo il fatto rendono testimonianza del valore e della vittoria de' combattenti. — La spada — replicò il Gualenguo — non può esser sincero testimonio né giusto giudice, perché alcuna volta si è veduto che il ferito mortalmente ha fatto prima che muora prigion il suo nemico; ed i confidenti, per esser cadauno appassionato al suo campione, non sono fedeli testimonii del valore e della vittoria, e si è veduto per esperienza che rade volte si accordano nel raccontar il fatto e la circostanza dello abbattimento, dal che ne sono poi nate dispute e querele fra essi e tra' campioni: sicché in tutti i modi la macchia si ha da schifare, sendo contra ogni legge ed ogni antico costume di cavaglieria, atta più tosto a formar nuove che a terminar vecchie querele.</p>
<p>— Che si ha dunque da fare — disse il Bevilacqua — si ha forse da star continovamente in rissa, non si trovando modo di terminarla? — Questo non — rispose il Gualenguo — ma si hanno a terminare come le leggi umane e divine commandano, colla pace e col far che l'onor sia restituito da coloro che l'hanno usurpato. — Sì come questo è bellissimo e santissimo modo, così ha molto del difficile — disse lo Scandiano — perché, non si cercando altro nella pace che ridur le parti ad egualità, par quasi impossibile trovar questa egualità tal che una pace far si possa che lo ingiuriato e lo ingiuriante restino in egual possesso d'onore. Però non vi sia grave, signor cavaliere, discorrendo anco in questo dirci il parer vostro.</p>
</div2>
<div2 n="II">
<argument><p rend="sc">DEL MODO DI FAR PACE E ACCOMMODAR LE QUERELE</p></argument>
<p>— Non potendo — rispose il cavaliere —, sì come ho detto, lo ingiuriante esser uguale nell'onor allo ingiuriato, manco gli potrà restar nel far la pace, perché lo ingiuriante sarà sempre macchiato, avendo col far ingiuria mancato a giustizia; e lo ingiuriato, nel riceverla, non avendo peccato estremamente contra alcuna virtù, massime quando nel riceverla ha fatto il debito suo, non averà perso l'onore: e però esso ingiuriante nel far pace non può ricuperare l'onore giustamente perduto né esser uguale allo ingiuriato. — Questo è un paradosso — replicò il Calcagnino — totalmente alla commune opinione contrario, perché nel far pace si tien per fermo che il vantaggio sia di colui che ha offeso, massime quando ha fatto una grande ingiuria come quella di fatti; il che si conferma coll'autorità del Filosofo nel primo dell'Etica, dove dice che lo ingiuriante ha più di bene che non ha lo ingiuriato. — Questa — disse il Gualenguo — è la sciocca opinion volgare, che tien per valorosi, forti ed onorati i superbi, insolenti e pronti a far ingiuria ad altrui, e non conosce che quanto è maggior l'ingiuria che fanno, o sia di parole o di fatti, tanto più sono ingiusti e scelerati. E, che ciò sia vero, leggi severamente puniscono come scelerati questi tali ingiuriatori e non puniscono gli ingiuriati, come quelli che sono senza vizio: e chi negarà che che quelli che dalle leggi e da magistrati son puniti non restino anco infami? Quanto all'autorità del Filosofo, avertirete che i beni sono di tre maniere, utili, giocondi ed onesti: quando dice che lo ingiuriante ha più di bene, intende dell'utile e del giocondo, e non dell'onesto, il quale comprende anco l'onore, perché di questo ne ha più lo ingiuriato, non avend'egli mancato a giustizia. Laonde, se l'ingiuriante fra sé gode dell'esser più potente di forza, di ricchezza e d'amici dello ongiuriato, lo ingiuriato si può consolare per esser egli più d'onor partecipe, sendo senza vizio. — Non so come esser possa — soggiunse il Calcagnino — che lo ingiuriato abbi più d'onore dello ingiuriante, stando che le leggi ed i magistrati commandano e sforzano gli ingiurianti a restituir l'onore alli ingiuriati, e quelli che sfidano a duello o chiamano a far quistione non sono altro che li ingiuriati, li quali per questa via tentano di racquistar quell'onore che dalli ingiurianti gli è stato usurpato. E, circa al far le paci, sempre si cerca che lo ingiuriante restituisca l'onore, segno manifesto che egli non solo ha il suo, ma che tiene quel d'altri, cioè dello ingiuriato, ed in consequenza che egli è nel vantaggio dell'onore. Che direte voi a questo?</p>
<p>— Inanzi che io risponda — disse il Gualenguo — vi ridurrò a memoria quello che ho detto trattando dell'onore: perciò che l'onore si perde per mancar a giustizia e per mancar a valore; al che vi aggiungo che molto più aggrava il peccato della ingiustizia, come quello ch'è dalle leggi punito ed è con vizio, che non fa il peccato della viltà e dapocaggine, sendo il non far dell'ingiuria risentimento in un certo modo senza vizio, e però non punibile. Di più notarete che lo ingiuriante nel far ingiuria non solo perde l'onor suo col mancar a giustizia, ma di più macchia quello dello ingiuriato col metterlo in sospetto di viltà e col farlo tener uomo degno di disprezzo; ed avertirete che dico “col metterlo in sospetto” perché, quando fosse manifesto che l'ingiuriato, in quello istante che egli riceve l'ingiuria avesse fatto il debito, non potrebbe esser tenuto per vile, ancora che o per soperchiaria o per altro mal modo fosse restato offeso. Anzi, l'ingiuriante in tal caso restarebbe segnato di doppia macchia, cioè d'ingiustizia e di viltà, perché l'offender con vantaggio dinota viltà e mancamento di valore; e però l'ingiuriato si sforza così nel giudicio civile come al tribunal dell'arme di provare che l'ingiuriante l'ha offeso con soperchiaria e con mal modo, per giustificar ch'egli non ha mancato a valore e che l'ingiuriante ha mancato a l'un e l'altro. Ora, da questo ch'io ho detto, ne seguita che colui che ingiuria resta del tutto infame e colui che la riceve resta macchiato; ma perché sta in mano dello ingiuriante il levar la macchia dell'ingiuriato col palesare la sua propria ingiustizia e l'innocenza dello ingiuriato, però si dice che egli tien l'onor di esso ingiuriato e che sta a quello il restituirlo. Laonde i magistrati e le leggi sforzano lo ingiuriante a restituir colla lingua l'onor allo ingiuriato, che non è altro che confessar sé stesso colpevole e lo ingiuriato innocente. E nel far le paci il medesimo si ricerca, cioè che l'ingiuriante dimostri che l'ingiuriato non è degno di disprezzo e ch'è uomo di valore, nel qual atto senza dubbio l'ingiuriante resta con svantaggio cieca all'onore; e però, come ho detto, i magistrati sforzano quelli che macchiano l'onor altrui a restituirlo di questo modo, acciò che del lor misfatto ricevano per pena l'infamia, stando che non può l'ingiuriante restituir l'onore che egli non resti con qualche macchia.</p>
<p>— Se come io resto satisfatto — disse il Calcagnino — fosse ben conosciuta questa verità dalli ingiuriati, non sarebbero così duri nel far pace, perché par lor impossibile quando si conoscono offesi, e massime coll'ingiuria di fatti, che trovar si possa modo che, nel condursi alla pace, non restino inferiori circa all'onore alli ingiurianti. — E se il medesimo — disse il Bevilacqua — fosse antiveduto dalli ingiurianti, non si ridurrebbero mai alla pace, e così necessario sarebbe star in continova guerra con grand'incommodo della republica —. Ed il Gualenguo: — Ancorché nel far le paci l'onore non si possa bilanzar egualmente tra lo ingiuriante e lo ingiuriato, non per questo ha da restar esso offenditore di restituir all'offeso l'onore quando ciò possa far con modo onesto: e sarà modo onesto quando egli per tal atto non restarà infame, il che non facendo si farà conoscere per ingiusto non altrimenti di colui che a forza ritien la roba d'altri. Però quelli che trattano le paci hanno da por ogni lor industria per trovar modo per il quale resti il più che si può equale l'onore tra lo ingiuriante e lo ingiuriato. Né si può trovar meglior luoco da persuadere alla pace che quando ciò si fa conoscere all'uno ed all'altro, né a mio giudizio sono d'ascoltar quelli che, dando regole di trattar pace, non si curano, pur che la pace segua, se l'uno resta con onore e l'altro con vergogna, con voler persuadere allo ingiuriante che non può far cosa più ingiusta né più disonesta che ritener l'onor altrui e che, sì come nell'offendere si mostrò superiore, così non ha da riccusare nel dar satisfazzione all'offeso, dimostrarsi inferiore. E, ancora che questo modo sia conveniente all'uomo penitente, non è però onesto per coloro che estimano l'onor del mondo e vogliono conservar la buona opinione; però non mi posso accostar all'opinione di coloro che tengono che siano offese così estreme che non si possa trovar modo di dar satisafazzione all'offeso se non con una libera remissione, perché il ridursi per aver pace ad atto tale è più tosto cosa da sciocco e temerario che da uomo d'onore. — Questa lebera remissione è biasimata dal Possevino, dal Muzio e dallo Attendolo — disse il conte Alfonso — però io ho per un paradosso il lodarla.</p>
<p>— Mi sorge un dubbio — disse lo Scandiano —: Voi avete detto che l'ingiuriato resta tocco nell'onore per sospetto ch'egli non abbi mancato a valore e degno non sia di disprezzo, e però ch'egli è tenuto per sgravarsi, com'egli si sforza, di far costare o nel civile o nel duello la soperchiaria, il mal modo e l'ingiustizia dell'ingiuriante: poniam caso che uno faccia ingiuria da solo a solo senza soperchiaria: in questo caso chi sarà nel vantaggio dell'onore? Avertirete — rispose il Gualenguo — che due sono o possono essere li ingiurianti, tra loro molto diversi, la qual diversità si piglia da diversi fini, perché uno è principalmente intento al ben giocondo e l'altro al ben onesto. Quello ch'è intento al giocondo è il primo ad offendere, o di parole o di fatti, per malignità, per invidia o per dimostrarsi più bravo e più potente: e questo, in qualunque modo egli offenda, sempre resta nell'onore di peggior condizione dello ingiuriato; è ben vero che, s'egli offende con soperchiaria o con mal modo, resta doppiamente infame, perché vien a mancare non solo a giustizia ma anco a valore. Quello che è intento al ben onesto non è il primo ad offendere, ma, sendo egli stato offeso, cols uo valore ne fa vendetta, ributtando sopra il primo ingiuriante l'ingiuria ed il carico; ora, se questo fa il risentimento senza vantaggio, resta d'assai miglior condizione dell'ingiuriato, perché egli veramente si dimostra valoroso e indegno di disprezzo e non commette atto ingiusto se non in quanto egli sprezza le leggi ed i magistrati, da' quali è tenuto più tosto procacciar la vendetta che da sé stesso, acciò che i magistrati, come abbiam detto, non siano indarno nella città. Ma questo peccato è talmente ammasso dalla consuetudine che un tale ingiuriatore, ancora che si risenta a sangue freddo, si ha per molto più onorato che non è colui che ricorre a' magistrati, stando che il ricorrere a' magistrati, secondo il commune abuso, dà sospetto di poco valore e d'impotenza, ed il far da sé stesso vendetta dimostra il contrario.</p>
<p>— Volete dunque inferire — disse lo Scandiano — che colui che offende senza manifesta occasione e, non sendo provocato, in qualunque modo egli offenda, o solo o accompagnato, resta sempre più disonorato dell'offeso, perché in esso si scorge quel mancamento che principalmente spoglia d'onore, ch'è quello della giustizia, e nell'ingiuriato solo il mancamento del valore, il quale è senza vizio; ma che colui che da solo a solo offende con modo onorato per risentimento di manifesta ingiuria, resta onorato e l'aversario infame perciò che egli si dimostra valoroso ed indegno di disprezzo, e non è più ingiusto di colui che colle proprie forze vuol più tosto togliere la roba di man del ladro, che riconoscerla da magistrati. E questa vostra opinione tanto più mi piace, quanto ch'ella non si scosta dal commune uso de' cavalieri e di coloro che fanno professione di onore, a' quali parrebbe di restar macchiati, anzi, indegni di portar le arme, se più tosto dalle leggi e da' magistrati che da sé stessi la vendetta si procacciassero della ricevuta ingiuria. — Questo inferir voglio — disse il Gualenguo — e di più conchiudervi che nel far le paci l'onor non si può metter in equilibrio tra l'ingiuriante e l'ingiuriato, perché sempre a viva forza la bilanza trabocca dall'un de' lati. Si può nondimeno col giudizio di chi la tratta in modo contrappesare, che non vi sia differenza o vera o apparente che importi più di un'onza, e dico “apparente” perché alcuna volta è necessari ingannare e far travedere coloro che alla pace ridur si vogliono, né meritatà perciò biasmo lo ingannatore, perché il fine dell'ottimo cittadino è la felicità della sua republica: però li sarà concesso lo ingannar qualche particolare per levar le sedizioni, le quali turbano la quiete universale delle città; e lo inganno sarà anco d'utile alli ingannati non meno di quello che siano le pillole che inaura il medico acciò che lo infermo senza disgusto si riduchi a sanità.</p>
<p>— Dhe non vi sia grave — disse lo Scandiano — poiché avete con ragioni tanto efficaci ributtato il duello, discorrer qualche cos aintorno alla pace, insegnandoci come possiamo o debbiamo ingannar i sediziosi per ridurli a pacifico stato. — Sì come del duello — rispose il Gualenguo — non vi è cosa più impia né più dannosa, così stimo che nell'universo, come ben ci dimostrò il dator della salute, non sia cosa che maggior felicità ci apporti dell'alma pace e che parimente non sia opera più degna né a cavaliere più convenevole, sì come fu giudicato da Plutarco, che il cercar di metter pace. Non mi sarà dunque grave sopra ciò darvi qualche regola in universale, perché a me difficile ed a voi noioso sarebbe s'io volessi abbracciar tutti i casi particolari ne' quali e per i quali si ha da trattar pace. Supponendo dunque quello che altrove ho dimostrato, che il primo ingiuriante perda l'onore per il peccato della ingiustizia e lo ingiuriato per il sospetto dell'aver mancato a valore o di esser degno di vilipendio, è necessario che nel trattar le paci l'uno e l'altro di questi peccati sia sminuito e di modo escusato che per esso i peccatori non restino con manifesto disonore. Pare che sminuischi o si escusi il peccato, massime del primo ingiuriante in due modi: l'uno quando nell'accusarlo incolpa alcuna di quelle passioni e subitani movimenti dell'animo all'impeto de' quali è difficile e quasi impossibile il resistere, quali sono ira, sdegno, amore, gelosia, timore e simili altri ferocissimi affetti; l'altro quando s'incolpa sé stesso d'ignoranza: non di quella universale ch'è propria dell'abito cattivo, ma della particolare, che più tosto è degna del nome d'errore che di peccato, ed è quella che si versa circa alle circostanze già da noi connumerate, come se confessarà d'aver offeso non conoscendo la qualità della persona o il merito, o non pensando che tale azzione fosse ingiuria, o non l'aver fatto a fine di far carico overo come mal informato, e simil. Diminuirà o levarà il sospetto della viltà dell'ingiuriato il dimostrarlo colto improviso, l'esser per precedente e presente infermità debile, il ritrovarsi nell'istante che si vien ingiuriato in camera o anticamera di principe o d'altri a cui sia tenuto portar riverenza, il sospetto della soperchiaria o simili.</p>
<p>Non pare — disse lo Scandiano —, s'è vero quel che dicono coloro che trattano del duello, che col sospetto della superchiaria si escusi l'atto di viltà, laonde, se alcuno accompagnato va a provocar o ad assalir un solo, quel solo, facendo atto vile, non si potrà escusar colla soperchiaria se non si vede contra l'arme più d'uno, ed è fondata la lor ragione sopra quella vostra tacita supposizione, che cadauno sia buono non si vedendo atto in contrario. Avendosi dunque da giudicare che i compagni di colui che assale siano giusti, non sarà da temere che essi offendino se ciò non si vede manifestamente: con tutto ciò sto molto sospeso perché, sì come nella battaglia universale è gran vantaggio lo spaventar a prima vista li nemici col gran numero, così sarà vantaggio nel far quistione a prima giunta col numero de' compagni metter terrore al nemico solo. — Dica pure chi vuole — rispose il Gualenguo — che l'assaltare o sfidar accompagnato un solo è atto ingiusto e dimostra poco valore, ancora che non sfodri la spada altri che lo assalitore, né può lo assalito o sfidato presumer tanta bontà ne' compagni che non sia maggior la tema della lor ingiustizia, di modo che colui che in tal caso resta offeso si potrà sempre escusar col verisimile indizio della soperchiaria. Che questo sia atto a cavalier d'onore poco convenevole ce lo dichiara l'Ariosto — disse il conte Alfonso — nel canto vigesimoterzo, dicendo
<quote rend="block">
<lg>
<l>Volean ir seco, ma il conte non volse</l>
<l>Lor compagnia, bench'era buona e bella;</l>
<l>E con questa ragion se ne disciolse,</l>
<l>Che a guerrier non è infamia sopra quella</l>
<l>Che, quando cerchi un suo nemico, prenda</l>
<l>Compagno che l'aiuti o che 'l difenda.</l>
</lg>
</quote>
</p>
<p>Ma, tornando al proposito della pace, ancora che la regola così in universale che ci avete data circa al trattar le paci sia buona, non rest'io però sodisfatto se non si viene a' casi particolari, li quali, se ben a voi, signor cavaliere, par impossibile abbracciare per esser quasi infiniti i contingenti, nondimeno a mio giudicio ridur si possono sotto due capi, si come tutte le ingiurie e tutte le offese, perché o sono ingiurie di parole o di fatti: non vi sia dunque noia il rispondere e dir il parer vostro ne' casi che proposti vi saranno circa al conchiuder pace —. Ed il Gualenguo: — Ancora che questa materia abbia bisogno di più longa e matura considerazione, nondimeno, così colto improviso, cercarò di satisfarvi e, se non farò altro, vi darò occasione di pensar meglio.</p>
<p>— Poniam caso — soggiunse il Turco — che uno abbi ingiuriato di parole, rimproverando altrui d'ingiustizia o di viltà, e che l'ingiuriato non s'abbi ribattuto colla mentita ma se ne sia stato con questa ingiuria: con che parole potrebbe l'ingiuriante restituir l'onore, ch'egli stesso non restasse macchiato? — La regola universale in questo caso, sì come in tutti gli altri, vi serve — rispose il Gualenguo —, perché, se lo ingiuriante ha fatto l'ingiuria a sangue caldo, il che si chiama caso puro e non pensato, come intraviene molte volte giocando, parlando o trattando qualche cosa, si può in tal caso dar colpa all'ira, perché l'ira, come afferma il Filosofo nel primo dell'Etica, sgrava assai il peccato della ingiustizia, perché pare che il principio dell'azzione non provenga dallo irato, ma da colui che dà occasione all'ira; ma, se lo ha fatto a sangue freddo, il che si dice caso pensato, si può escusar colla ignoranza. Nel primo caso dirà l'ingiuriante allo ingiuriato: “Tale, vinto dall'impeto dell'ira, fuori de' termini della ragione vi dissi la tale o tale ingiuria: ora, conoscendovi per uomo da bene ed indegno di disprezzo, pentito di quanto ho detto a vostro disonore, vi prego che mi vogliate esser amico”. Risponderà lo ingiuriato: “Poi che mi conoscete per uomo da bene e sete pentito di quanto avete detto a mio disonore vi accetto per amico”. Le prime parole sgravano l'ingiuriante, perché il peccato della incontinenza, se ben non merita in tutto perdono, è nondimeno degno di scusa, sendo difficile resistere alli affetti, e massime all'ira; le ultime levano il sospetto della viltà dello ingiuriato. Nel secondo caso dirà l'ingiuriante: “Tale, per false relazzioni o per verisimil indizio, ero entrato in opinione che voi foste tale o tale: ora, certificatomi del vero, conosco che voi sete uomo da bene ed indegno di disprezzo; onde, pentitomi di quanto ho detto a vostro disonore, vi prego mi vogliate esser amico”. Le prime parole, dimostrando che l'ingiuriante ha preso errore, escusano la sua ingiustizia, e le ultime fanno il medesimo effetto che nel primo caso, cioè sgravano l'ingiuriato.</p>
<p>— E se il calunniato si risentisse colla mentita — soggiunse il Bevilacqua — in che modo introdurreste pace? Perché, secondo il Fausto, pare che ciò non si possa fare se lo ingiuriante non revoca il suo detto, il che, facendo, verrebbe ad accusar sé stesso di maligno e buggiardo e restarebbe infame —. Ed il Gualenguo: — Le opinioni del Fausto in materia dell'onore sono così ristrette che, stando ne' suoi fondamenti, non si potrebbe introdur pace che l'uno non restasse infame, il che è manifestamente falso perché, qual volta si faccia manifesto nella pace che l'offesa non è fatta volontariamente né per ellezzione ma più tosto per umana fragilità, l'offenditore non resta infame. Che, se ben le leggi non lasciano senza pena i peccati per ignoranza o per qualsivoglia affetto d'animo commessi, questo non de' aver luogo tra' particolari, a' quali solamente basta la ricuperazione dell'onore. Però diremo noi che simil querela si può accommodar di questo modo; dirà il mentitore: — “Tale, sendomi certificato che voi, mal informato da chi mi porta odio, mi dicesti la tal ingiuria, confesso che, se ben voi avete detto quello che non è vero, non avete però mentito, laonde, conoscendovi per uomo di valore e d'onore, vi prego mi vogliate esser amico”. Risponderà il mentito: “Io, veramente mal informato, credendo che voi fuste tale vi dissi la tal ingiuria: ora, confessando il mio errore, vi conosco per uomo da bene ed onorato e mi contento esservi amico”. — Dichiaratemi — disse il Bevilacqua — come all'onor dell'uno e dell'altro sia satisfatto —. Ed il Gualenguo: — Le parole del mentitore hanno satisfatto al mentito perché dimostrano che ha parlato quello che nella sua mente credeva esser vero, se ben per ignoranza come mal informato ha detto il falso; e quelle del mentito sollevano dalla calunnia opposta esso mentitore e, confessando ch'egli è uomo da bene, vien tacitamente e con modo onesto a rivocar il suo detto. — Mi pare — disse il Calcagnini — che nell'accommodar questa querela voi procediate al contrario di quello che si devrebbe, perché, sì come dal calunniatore prese origine la querela, così anco devrebbe esser il primo a parlare: nondimeno voi fate il contrario —. Ed il Gualenguo: — Avertirete che, nell'atto d'accommodar la querela per via de pace, si procede al contrario di quello che si fa nel combatterla, perché nel combatterla il primo movimento vien dallo attore, come quello che cerca di recuperar l'onore, ma nell'effettuar la pace il primo che promove e parla ha da esser il reo, come quello che ha da restituir l'onore. Oltre che, se il calunniatore fusse il primo a parlare, ne seguirebbe ch'egli da sé stesso si vennesse a sodisfare ed a revocar il suo detto, il che sarebbe a sua gran vergogna, come dice il Fausto.</p>
<p>— E se il primo ingiuriante — disse il Turco — alla mentita rispondesse con lo schiaffo o altra percossa, qual impiastro si potrebbe trovare che fosse atto a maturir la postema? — Ancora che lo schiaffo — rispose il Gualenguo — impropriamente levi la mentita, come si è detto, non sendo l'ingiuria di fatti sofficiente prova per dimostrar che uno abbi commesso un particolar peccato, se ben dimostra in universale lo percosso esser degno di disprezzo, nondimeno, non si partendo noi dal commune abuso secondo il quale chi patisce una tal ingiuria resta infame, si può, a mio giudicio, accommodar la pace con queste parole. Poniam caso che l'ingiuriante abbi detto allo ingiuriato “tu sei un traditore”, e dopo l'aver ricevuto mentita gli abbi dato uno schiaffo o fatto qualche altra offesa di fatti; volendo restituir l'onore dirà: “Tale, send'io mal informato, entrai in opinione che voi foste un traditore, e però a' giorni passati vi dissi che voi eravate tale, ed anco vi percossi. Ora, sinceratomi della verità, confesso che voi non sete traditore, laonde, avendovi per uomo da bene e uomo da risentirvi contro di me così della ingiuria che vi ho fatto di parole come di quella de' fatti, pentitomi d'avervi offeso, vi prego che mi vogliate esser amico.</p>
<p>— Piacciavi — disse il conte Giulio — farci conoscere la forza che hanno tutti i semplici che compongono questo impiastro, perché, quando ci sarà nota la virtù de' semplici, ne sarà poi facile l'appropriarli a diverse altre infermità. — Non basta al buon medico — rispose il Gualenguo — conoscer i semplici, ma è anco necessario ch'egli conosca l'infermità dovendo sanarla; e però, inanzi che noi passiam più oltre, essamineremo primo la querela la quale è nota dalla infermità dell'ingiuriante e dello ingiuriato. In questa querela dunque si comprende dalla parte dello ingiuriante un gran mancamento di giustizia, e dalla parte dello ingiuriato mancamento di valore non senza sospetto d'ingiustizia; senza dubbio è gran mancamento di giustizia far ingiuria ad altrui, prima con parole piene di falsità, il che si fa noto per la mentita, e poi con fatti per sostentamento di menzogna; ed è mancamento di valore il sopportar tal ingiuria, perché, col non fare il debito risentimento, si cade anco in sospetto che non sia vero il mancamento della ingiustizia opposto dallo ingiuriante. Bisogna dunque ritrovar semplici che, insieme composti, abbino virtù contrarie a queste infermità, stando che i contrarii coi contrarii si curano, e queste saranno le parole del primo ingiuriante, le quali, alla guisa del pelo del cane, hanno forza di guarir la morsicatura. Ed, acciò che distintamente le possiamo considerare, le divideremo in tre parti: le prime dunque che sono proferite hanno virtù di rimediar alla mentita, perché fanno conoscere che l'ingiuriante ha proferito il falso credendo che fosse vero e ch'egli, se ben ha preso errore, non ha parlato contra la sua mente; le seconde, che cominciano: “Ora, sinceratomi della verità ecc.”, hanno forza di levar il sospetto del tradimento opposto allo ingiuriato; il restante delle parole tolgono il sospetto della viltà di esso ingiuriato, e dimostrano ch'egli non è degno di disprezzo ed insieme che l'ingiuriante è pentito dell'atto ingiusto per error commesso.</p>
<p>— Non è dubbio — replicò il Turco — che, dicendo l'ingiuriante che l'ingiuriato è uomo da risentirsi di qualunque ingiuria, non lo sollievi dal sospetto della pusillanimità; ma, ciò facendo, non so vedere come l'ingiuriante non resti nell'onore molto pregiudicato, perch'egli vien a confessare tacitamente che l'ingiuriato sarebbe uomo da raddoppiarle le busse, il che si colle ultime parole di sommissione, poiché lo prega che li voglia esser amico. E, quanto a me, credo che sia come se le dicesse: “Perché conosco che tu mi daresti delle bastonate o delle ferite, ti prego che tu non mi vogli offendere, ma essermi amico”. — Se il risentirsi — disse il Gualenguo — fosse sempre il medesimo che dar bastonate o ferite, voi conchiudereste, ma la cosa non sta così, perché si può anco intendere che il risentirsi sia il cercar la vendetta della ricevuta ingiuria dal suo proprio valore col mostrar al mondo che l'ingiuriato non è degno di disprezzo. E perché questo è atto della fortezza, la quale è principalmente virtù dell'animo e non del corpo, basta in tal azzione mostrar animosità accompagnandola con quelle forze che ha somministrato la natura al corpo, tali quali elle si siano: e però si dirà colui aver fatto dell'ingiuria il debito risentimento, parlando secondo l'uso commune, quand'egli averà fatto ogni suo sforzo per vendicarsi col suo proprio valore, sebbene, o per esser di minor forza dell'aversario o per qualche altro sinistro accidente, ciò non gli avesse potuto venir fatto, perché l'atto della fortezza non sta in vincere, ma in combattere intrepidamente per l'onesto. Affermando dunque l'ingiuriante che l'ingiuriato è uomo da risentirsi della ricevuta ingiuria, non perciò vien a confessar tacitamente ch'egli sia uomo da raddoppiargli le busse o darli delle ferite, perché si può anco intendere che lo confessi e conoschi uomo da far quistione o da far prova di vendicarsi col suo proprio valore per la virtù ch'egli tiene della fortezza, di modo che queste parole, se ben restituiscono l'onor all'ingiuriato, non per questo rendono infame l'ingiuriante, sì come anco non lo macchia pregarlo di pace: perché si può muovere non tanto per timore, quanto per il commun desiderio che ha cadaun uomo prudente di aver più tosto degli amici che de' nemici. Supponendo noi dunque che nel componer pace non si possa dispensar egualmente l'onore e che però sia necessario qualche inganno, queste parole sono propriissime perché, potendosi elle interpretare con senso diverso, sono attissime a satisfare, tirando cadauna delle parti al suo proposito. Ed avertite che è di grandissima importanza nel componer le paci il ritrovar simil parole, perché colla lor dolcezza il più delle volte fanno insensibile quello amaro veleno che infetta l'onore; e però chi desidera condur la pace a buon fine, bisogna che prema in questo più che in ogn'altra cosa.</p>
<p>— Questo è ottimo avertimento — disse il Turco — ma come rassettarete voi querela dove l'ingiuria di parole non con mentita ma con fatti fosse stata ributtata? Come, per grazia d'essempio, se l'ingiuriante, dicendo allo ingiuriato “Tu sei un assassino”, l'ingiuriato in quello istante gli rispondesse con una percossa e non con mentita. — Ancora che questo sia modo improprio di ributtar simil ingiuria — rispose il Gualenguo — nondimeno, volendo introdur la pace, dirà quello che ha datto la percossa: “Tale, avend'io compreso che voi, più tosto vinto dall'impeto dell'ira che per altra mala disposizione d'animo, mi diceste «assassino», mi pento d'avervi percosso, e, perché vi conosco per uomo di valore e buono da risentirvi di quella ingiuria che vi ho fatto, vi prego che mi vogliate esser amico”. Risponderà l'altro: “Tale, confesso che, vinto dall'ira, a torto vi dissi «assassino», e, poi che mi conoscete uomo di valore e da risentirmi dell'ingiuria che mi avete fatto e mi pregate che vi vogli esser amico, mi contento di farvi pace ed esservi amico.</p>
<p>— Gran forza hanno veramente queste parole — soggiunse il Turco — poi che possono accommodar così gran querela —. Ed il Gualenguo: — Acciò che voi conosciate la lor forza avertirete che il primo ingiuriante ha posto in compromesso l'onore per il sospetto di due mancamenti: l'uno è quello della ingiustizia, perché egli offende altrui di parole, e l'altro è del mancamento di valore, perché egli patisce una percossa; ed il primo ingiuriato e secondo ingiuriante per il detto del primo ingiuriante resta in sospetto di qualche assassinamento, perché la percossa, se ben mostra il primo ingiuriante esser degno di disprezzo, non però nega l'assassinamento, né mette colui in obbligo di provar il suo detto, ancora che lo faccia attore, ponendolo in necessità di far conoscere al mondo che egli non è degno d'esser sprezzato. Bisogna dunque, nel rassettar questa querela, trovar modo e parole atte a scemare il meglio che si può l'uno e l'altro sospetto: e però le prime parole escusano l'ingiustizia del primo ingiuriante, perché si dimostra il peccato non esser commesso per ellezzione ma più tosto per incontinenza, non avendo l'ingiuriante potuto resister all'ira, impetuosissimo tra tutti gli affetti dell'animo; le seconde, proferite pur dallo istesso primo ingiuriante, scemano il sospetto della viltà di esso primo ingiuriante, perché affermano che egli è uomo di valore e buono da risentirsi dell'ingiuria. Quelle parole poi che in risposta sono proferite dal primo ingiuriante ed ultimamente ingiuriato, levano il sospetto dell'assassinamento opposto, di modo che con questo lenimento s'ammollisce e finalmente si risana la postema, la quale a prima vista pare che non si possa curare se non col ferro o col fuoco.</p>
<p>— Giudico assai più grave querela — disse il conte Guido — quando il mentitore ha risposto allo schiaffo con una ferita, perciò che da ogni parte vengono raddoppiate le ingiurie, sebben il primo offeso ed ultimo offenditore resta nel vantaggio dell'onore —. Ed il Gualenguo: — Ancora che questa infermità paia incurabile, nondimeno sarà opportuno rimedio se il mentitore ed insieme feritore dirà in questo modo: “Tale, certificatomi che voi, mal informato, mi diceste la tal ingiuria, confesso che non avete parlato contra la vostra mente, però non intendo che la mentita che io vi diedi vi sia preiudizio nell'onore e, conoscendovi per uomo di valore e buono per risentirvi della ferita che vi diedi e di qualunque altra ingiuria vi abbi fatto, pentitomi d'avervi offeso, umilmente vi prego che mi vogliate far pace”. Dirà l'altro: “Tale, è vero che, mal informato, vi dissi la tal ingiuria, ma, poiché confessate che io non ho mentito e mi conoscete per uomo di valore e buono per risentirmi della ferita che mi deste e, pentito d'avermi offeso, umilmente mi rechiedete di pace, mi contento d'esservi amico”.</p>
<p>— Adesso comprendo la virtù di queste parole — disse il Turco — e credo che averemo abbracciato in un certo modo tutti i casi quando ci averete dimostrato come si possa accommodar querela dove sia intravenuta solamente ingiuria di fatti. — In questa querela — rispose il Gualenguo — l'onor dell'ingiuriante sta sospeso per il dubbio che si ha ch'egli non abbi mancato a giustizia e quello dello ingiuriato per il sospetto della viltà e ch'egli non sia degno di disprezzo; bisogna dunque trovar parole che escusino o levino il sospetto dell'uno e dell'altro mancamento, ed a mio giudicio saranno di questo tenore: “Tale, quando vi feci la tal offesa vi giudicai uomo cattivo e degno di disprezzo: ora, certificatomi della vostra bontà e conoscendovi uomo di valore e buono per risentirvi della da me ricevuta ingiuria, pentito di quanto vi ho fatto, vi prego che mi vogliate esser amico”. Risponderà l'ingiuriato: “Tale, poiché, ravedutovi del vostro errore, mi conoscete per uomo da bene e da risentirmi della ricevuta ingiuria e, pentito d'avermi offeso, mi pregate ch'io vi voglia esser amico, mi contento di farvi pace”. — Dalle parole che dichiarate ci avete nelle altre querele — disse il Bevilacqua — è facile comprendere il vigor di quest'altre: vorrei però che voi mi rendeste la causa perché non usate mai nel trattar queste paci quella parola “perdonare”, stando che all'ingiuriato sarebbe di maggior satisfazzione quando l'ingiuriante dicesse “Vi prego che mi vogliate perdonare” che dir “Vi prego mi vogliate esser amico”. — E' vero — disse il Gualenguo — che sarebbe di maggior satisfazzione all'ingiuriato, ma sarebbe di troppo gran pregiudicio all'ingiuriante, perché si suppone che in man di colui che perdona sia il dar la pena, onde l'ingiuriante verrebbe a confessar tacitamente che l'ingiuriato gli fosse di gran lunga superiore e lo potesse castigar a suo piacere, e non avesse altro scampo che impetrar mercede; e però, dovendosi il più che si può nella pace cercar l'egualità, è molto più convenevole quell'altro modo di dire, stando che il procacciarsi l'amicizia d'un suo nemico non suppone viltà né timore.</p>
<p>— Mi par — disse il conte di Scandiano — che noi abbiamo trallasciata una querela, la quale forse devea esser la prima secondo l'ordine: ed è quella dove le offese sono apri, perché alcuna volta accade che tra l'una parte e l'altra passano parole ingiuriose senza mentite, overo che l'uno e l'altro resta egualmente percosso o ferito, sì che non mancate d'accommodar anco questa. Tengono alcuni — rispose il Gualenguo — che in simil risse non occorra far altro che buona pace, stando che l'onor tra essi è contrapesato in maniera che l'uno non resta creditor dell'altro. Io nondimeno ho questa per ferma conchiusione, che non si possa far pace onorevole alla muta, e tanto manco in questa querela nella quale, sì come le ingiurie sono equali, così tra loro è il disonor equale; e però giudico necessario che, sì come si hanno disonorati l'un l'altro, così scambievolmente con parole si abbino da restituir l'onore. Però nell'atto della pace dirà quello onde prese origine la rissa: “Tale, perché vi riconosco per uomo da bene e di valore, mi duole di quanto è tra noi occorso, e vi prego che mi vogliate esser amico”. Dirà l'altro: “Tale, avend'io ancor di voi la medesima opinione e verso di voi buona intenzione, dolendomi di quanto è tra noi occorso, mi contento d'esservi amico”.</p>
<p>— Questo a mio giudizio è buon modo d'accommodar simil querela — disse il conte Alfonso Turco — ma in proposito di queste ingiurie pare mi sorge un dubbio: se uno, sfidato al cimento dell'arme del pari, possa salvo l'onor suo riccusare quando si conosca di forze e di perizia d'arme inferiore al suo aversario. Per una ragione mi par di si, perché, non avendo la natura e Dio egualmente dispensate le sue grazie ma avendo dato all'un uomo maggior perfezzzion dell'altro, l'uomo come ragionevole ha da misurar sé stesso ed ha da ceder all'altro in quello che si conosce inferiore; il che, non facendo, non fa atto virtuoso ed in consequenza non conserva ma perde l'onore come temerario ed arrogante. Dall'altro canto, se è vero quello che afferma il Possevino, l'uomo è tenuto a mostrar d'aver tanta forza ed ingegno quanto l'altro, ed è obligato a defendersi dal medesmo, stando le altre cose pari. Aspetto dunque, signor cavaliere, in questo udirvi —. Ed il cavaliere: — Supponendo che colui che sfida abbi giusta causa di sfidare (perché, qundo fusse altrimente, come insolente da cadauno ha da esser riccusato) e supponendo che lo sfidato sia armigero, intendendo per armigero non solo il soldato ma ciacuno che porta l'arme a canto, tengo che non possa, salvo l'onor suo, lo sfidato ricusar al cimento dell'arme il suo aversario, ancorché superior di forza e d'arte lo conosca, perché, come afferma Senofonte filosofo e guerreriero eccellentissimo, il ferro e la fortuna rende le forze eguali nella battaglia: e questa sentenza ha luogo non solo nella battaglia universale, ma anco nel duello tra particolari, nel quale per molti essempi antichi e moderni si è veduto il debole conseguir vittoria contra il robusto o per aver dato ferite più mortali o per qualche altro accidente. Si aggiunge quest'altra ragione, che lo sfidato ragionevolmente ha sempre provocato con qualche offesa colui che lo sfida, laonde, sì come è stato ardito in provocarlo, così, sfidato, non si ha da mostrar vile in ricusarlo. Però vi conchiudo che non può con onor suo lo armigero ricusar la disfida di qual si voglia ancora che si conosca di forze e d'arte inferiore al suo aversario.</p>
<p>— La vostra conchiusione mi piace, perché ella è conforme allo stile di cavaglieria ed al commun uso, però da quella mi par che nasca un inconveniente, perché lo inerme sarebbe circa all'onor di meglior condizione dello armigero, come quello che ingiuriando sarebbe sicuro della desfida; ed in questo caso si verrebbe a chiuder la strada allo armigero di poter racquistare l'onore col suo proprio valore. Ma, di più, i termini della giustizia non si servarebbero equali, perché lo armigero sarebbe obligato al cimento dell'arme e lo inerme libero —. Ed il Gualenguo: — Se quella legge che commanda che lo attore segua il tribunal del reo è giusta, non seguirà alcun inconveniente alla mia conchiusione, perché lo armigero sarà tenuto lasciar il suo proprio, ch'è quello dell'arme, e ridursi per racquisto del suo onore a' magistrati ed al foro iudiciale, proprio tribunale di quei che non fanno professione d'arme; e, facendo altrimenti, csemarebbe il suo onore più tosto che accrescerlo, come quello che si volesse dimostrar bravo con chi non fa profession d'arme. Ed ancora che esso armigero non possa ricusare né il foro giudiciale né il tribunal dell'arme, non è per questo di peggior condizione, prima perché il foro giudiciale è a tutti commune; secondariamnte perché il tribunal dell'arme è suo proprio. — Poniam caso — disse il Bevilacqua — che uno insolito a portar arme sfidasse un altro simil a lui: potrebbe lo sfidato con suo onore riccusare la disfida, oppur sarebbe egli tenuto, sendo i termini pari, a cimentarsi coll'arme? — Sendo — rispose il Gualenguo — proprio dell'un e dell'altro il foro giudiciale, non solo non è tenuto il reo alla disfida, ma accettandola farebbe atto da poco virtuoso ed onorato, e si mostrarebbe non meno insolente e pazzo del suo aversario. Però le qurele che tra simili accadono si hanno da terminar o con la pace o innanzi a' magistrati e come le leggi commandano; perché, se ben l'onore è a tutti gli uomini communi, e se bene è commune il conservarlo con mezzi virtuosi, tali mezzi poi si fanno diversi secondo le diverse condizioni delli uomini —.</p>
<p>Non erano ancor sazii i cavalieri di ragionar delle cose pertinenti all'onore, quando sopragiunse correndo il nano della serenissima duchessa che, d'ordine di Sua Altezza, giva chiamando le donne ed i cavalieri alla comedia preparata dai Gelosi. Postosi dunque fine al ragionamento, il Gualenguo e gli altri quattro cavalieri se ne andorno nella sala dove era Sua Altezza e tutte l'altre signore gentildonne di corte; e dopo l'essersi ascoltata con riso e solazzo una piacevolissima comedia, sendo già l'ora tarda, furono poste le tavole, finita la cena e fattosi alcuni balletti si levò il signor duca e cadauno fu alla sua stanza. Il seguente giorno, fattosi il ciel sereno e tranquillo il mare, se ne andò Sua Altezza, la serenissima duchessa con parte della corte alla marina a far tirar le trate; e la solita compagnia con lo illustrissimo don Cesare ed il marchese di Carrara, i quali aveano preso gran gusto del discorso dell'onore, si ridussero alla stanza della signora contessa dove, secondo l'usato stile, fu coronata reina la signora Silvia Villa, allora sposa novella, e giovinetta oltramodo graziosa, la quale, fatto sedere in giro le dame ed i cavalieri, parlò in questa guisa:</p>
<p>— Grand'errore sarebbe veramente il mio se io, quasi fanciulla, volessi coll'imponer nuove leggi a' piacer nostri, ritrarmi dall'usato stile, conciosia che altro non sarebbe questo che, col presumer molto di me stessa, scemar la lode di che meritamente possono andar altiere queste tre reine mie antecessore, le quali nel lor imperio non men utili ed onesti che dilettevoli trattenimenti ci hanno procacciato. Laonde col lor felice auspicio abbiamo imparato che cosa sia e dove consista la bellezza; sappiamo che cosa sia amore e come debbiamo amare; abbiamo parimente inteso che cosa sia l'onore, come si perda, come s'acquisti e come si conservi: le quali cose avend'io molto bene fra me stessa considerato, non posso se non grandemente il lor maraviglioso giudicio laudare, poiché hanno cercato di dar a noi con nostro gran piacere notizia di quelle cose delle quali più d'ogni altra si tratta e si ragiona nelle corti fra ben create dame e cavalieri. Desiderando io dunque coll'imitar la lor illustre virtù non indegna mostrarmi di quest'imperio, ho pensato che, dopo l'onore, torni molto ben a proposito il trattar della nobiltà, acciò che noi non prendiamo tuttavia errore nel discerner o nobili dalli ignobili, perché pare che la ricchezza ed il sontuoso vestire sia il principal carattere della nobiltà, vedendo noi che i ricchi, comparendo con sontuosi vestimenti, fanno profession di gentiluomini e con audacia, per non dir prosunzione, ficcandosi per le corti, sono come nobili in un subito senza altra virtù ben veduti, nominati ed accettati. Commando dunque a voi, signor Ervole Varani, che in grazia mia, anzi in grazia di tutte queste signore e signori, facciate un discorso della nobiltà, apparecchiandovi insieme a solvere tutti i dubbii ed a rispondere a tutte le dimande che in simil soggetto fatte vi saranno —. E' veramente il signor Ercole Varani gentiluomo ornato di tutte quelle belle qualità che a perfetto cortegiano principalmente si richiedono; avendo egli dunque fatto riverenza alla reina, disse in questo modo: — Troppo felice e fortunato mi reputarei, reina serenissima, dell'avermi ella con singolar favore giudicato degno di trattar di così bel soggetto qual'è la nobiltà se io non conoscessi falsa imagine di mia virtù essersi nell'anima di Vostr'Altezza vanamente impressa, sapend'io molto ben fra me stesso che il mio poco valore ingannerà di gran lunga le sue di me ben concette speranze. Nondimeno, poiché la maestà vostra così commanda, accettarò l'impresa, tenendo io per fermo che molto più di biasimo apporti disobedienza che l'ignoranza e la pusillanimità che l'audacia.</p>
</div2>
</div1>
<div1>
<head>Giornata quinta</head>
<argument><p rend="sc">GIORNATA QUINTA DELLA NOBILTÀ</p></argument>
<p>Furono alcuni antichi e gravissimi filosofi, reina serenissima, della nobiltà tanto sprezzatori, che intrepidamente affermarono quella non esser altro che una legger aura d'ambizione di che sen vanno gonfii alcuni più delli altri potenti cittadini; e che, se pur ella si trova al mondo, non è punto da virtù distinta, anzi, che una cosa medesima è il virtuoso ed il nobile. Alla qual cosa avend'io pensato, devendo della nobiltà trattare, per non confonder la mente di chi m'ascolta, dividerò questo mio breve discorso in tre parti: prima dimostrerò che cosa sia nobiltà e dove ella consista; nella seconda porrò in campo le principali ragioni di quei filosofi che come cosa vana e fittizia la sprezzano; e nella terza cercherò di solverle, acciò che la nostra nobiltà nobilissima e limpidissima rimanghi.</p>
<p>Supponend'io dunque che in alcuni individui dell'umana specie una eccellente qualità risplenda che nobiltà si chiama, dico ch'ella non è altro che un bene di fortuna che all'uomo accade nella sua prima origine, fabricatoli dalla onorevolezza de' suoi maggiori e dal splendore della patria, per il quale meritamente si suppone ch'egli sia molto più atto alla virtù del nato di mecanico in patria vile. Questa con proprissiimo nome fu da' Greci detta “eugenia”, che significa “buon nascimento” e “buona origine”, conforme al qual vocabolo sogliamo ancor noi i nobili chiamar “ben nati”. Ho detto che la nobiltà è bene di fortuna non perché la natura non vi abbi qualche parte ma perché, come ci insegna il Filosofo, di quelle cose si dice esser cagione la fortuna le quali accadono oltre l'intenzione di colui che opera: sendo dunque intenzione della natura quando forma l'uomo di far un animal ragionevole e non di farlo nobile, della razionalità ne sarà causa la natura, e della nobiltà la fortuna. Ed ho posto nella diffinizione quell'altra particella “onorevolezza de' suoi maggiori” come differenza specifica, la qual distingue questo bene che nobiltà si chiama da tutti gli altri beni esterni; ed ho posto quelle ultime parole per esprimere in questa diffinizione non solo la causa materiale, formale ed efficiente, ma anco la finale, perché non per altro la nobiltà è da tutti venuta in pregio se non perché il nobile par che nasca più inclinato e più atto alla virtù del plebeo. Quello adunque sarà tenuto più atto alla virtù e si chiamerà veramente nobile che descenderà legittimamente da uomini e da donne chiare e risplendenti per virtù o per ricchezze o per quelle cose che fra gli uomini si estimano, ed averà avuto molti nella sua stirpe d'ogni età e d'ogni sesso risguardevoli ed illustri, e che sarà nato in città edificata ed ampliata da uomini eroici e gloriosi. Laonde quanto maggior sarà il numero de' suoi preggiati antecessori, tanto sarà più nobile: si potrà nondimeno chiamar assolutamente nobile colui del qual sarà persa la memoria della sua ignobiltà, la qual memoria si prescrive nello spazio di tre età. E questo sia detto a sufficienza per far conoscere che né la ricchezza né il sontuoso vestire fa l'uomo nobile, ma che vi è necessario lo splendore de' suoi maggiori, perché il nato di mecanico, quantunque ricchissimo, non potrà cadere sotto questa diffinizione.</p>
<p>La qual diffinizione, con tutto che sia ben fondata, nondimeno da alcuni filosofi, e massime da' stoici, viene del tutto schernita; le ragioni de' quali, fondate sopra gran decoro, non sono punto da sprezzare. Dicono dunque che, pullulando noi tutti da una commune radice ch'è Dio, somma bontà e somma nobiltà, cadauno, quantunque nato di plebeo, è nobile quando, non degenerando dal suo primo genitore, essercita la virtù, e quello è veramente ignobile, se ben scendesse dagli eroi, che, tralignando, si dà al vizio, si come afferma Boezio in alcuni suoi versi, i quali nella nostra lingua suonano in questo modo
<quote rend="block">
<lg>
<l>Tutto il gener uman, ch'è in su la terra</l>
<l>Sorge da un nascimento:</l>
<l>Perché uno è il padre di tutte le cose,</l>
<l>Uno il tutto governa</l>
<l>Quello i lucidi raggi ha dato a Febo</l>
<l>Ed alla luna le corne d'argento;</l>
<l>Quello di stelle il cielo e d'animali</l>
<l>D'erbe, di piante ha la terra adornato.</l>
<l>Dond'è il rumor del sangue e de' bisavi?</l>
<l>Se voi riguardarete</l>
<l>L'origin nostra e Dio fattor del tutto</l>
<l>Nessun rimarrà vile,</l>
<l>Se non colui che, i vizii seguitando,</l>
<l>La sua stirpe abbandona.</l>
</lg>
</quote>
</p>
<p>E Seneca, principale nella famiglia de' stoici, scrive queste formali parole: “Tutti gli uomini hanno il medesimo principio e la medesima origine, niuno è più dell'altro nobile se non che ha miglior natura ed ingegno più atto alle scienze ed alle arti liberali. Coloro che pongono nelle porte o facciate delle lor case per prospettiva le arme e le imagini de' loro antichi, sono più tosto noti che nobili”. Ed il medesimo disse: “La virtù non ricevette Platone nobile e reverendo, ma lo fece”. Del medesimo parere fu Epicarmo filosofo e poeta, dicendo in questa sentenza
<quote rend="block">
<lg>
<l>Qual di natura sia inclinato al bene</l>
<l>E' gentiluomo, quantunque egli sia</l>
<l>Per sangue nato di madre indiana</l>
</lg>
</quote>
</p>
<p>Ed Euripide
<quote rend="block">
<lg>
<l>L'uomo da bene è veramente nobile</l>
<l>E lo ingiusto, se ben dal sommo Giove</l>
<l>Scendesse, ignobilissimo mi pare</l>
</lg>
</quote>
</p>
<p>E Socrate, interrogato chi fosse nobile: “Quello ch'è ben temperato d'animo e di corpo” rispose; colle quali sentenze confermandosi Dante disse:
<quote rend="block">
<lg>
<l>E' gentilezza dovunque è virtute”.</l>
</lg>
</quote>
</p>
<p>più oltre dicono: la natura è a tutti pietosa madre, non è ad alcuno matregna, né ad uno più che ad un altro rinchiude la via alla virtù, ma fa ciascuno atto a conseguir il suo fine ch'è la felicità; né la Scizia né alcun altra più feroce regione nuoce all'anima umana. Ma, di più, se il mondo è eterno, tutti nello stesso corso della eternità siamo ugualmente collocati, s'egli ebbe, come veramente ebbe principio: tutti dal seme del nostro primo padre abbiamo origine. Il che, se è vero, è cosa temeraria il dire che una stirpe sia più dell'altra nobile; e quelli che, gonfiati di vana ambizione, si gloriano della nobiltà, più tosto pazzi che nobili chiamar si possono. Argomentano ancora dalli inconvenienti che ne seguirebbero se la nobiltà fosse l'orrevolezza de' suoi maggiori: e prima ne seguirebbe che il primo virtuoso d'una stirpe, restando egli ignobile, fosse dell'altrui nobiltà fondatore, cosa che repugna alla ragione, perché sarebbe falsa quella regola confermata per tutte le academie che quello ch'è causa che una cosa sia tale è maggiormente tale; come, per grazia d'essempio, se il fuoco è causa che tutte le cose siano calde egli sarà di tutte le cose più caldo. Né vale il dire che il medesimo aviene a quello ch'è il principio di nobiltà che al punto ed all'unità, conciosia che, sendo l'uno di quantità continova e l'altro di quantità discreta principio, nondimeno né quantità continova nel punto né quantità discreta nell'unità si trova, perché non ha da fare la nobiltà ch'è una qualità dell'umana eccellenza, col punto né coll'unità, le quali sono in diverso genere. Oltre che l'unità pur nel numero è compresa, stando che senza l'uno non può esser venti, né la linea, la superficie o il corpo può esser senza punto, laonde nel numero di molti nobili che fanno la nobiltà necessariamente vi sarà compreso il primo, il quale tanto delli altri sarà più nobile, quanto ch'egli sarà stato autore della nobiltà e splendore di tutti gli altri. Di più ne seguirebbe, contra la regola de' giurisconsulti, che uno potesse ad altri dare quello ch'egli non ha e che, send'egli oscuro, potesse ad altrui arrecar splendore, cosa del tutto sproporzionata. Non è dunque da dire che la nobiltà proceda da sangue antico, perché, se ciò fosse, sarebbe vero il detto di quel sant'uomo che la nobiltà fosse parente dei mattoni, poi che di terra è la nostra origine. Ultimamente si prevagliono del detto d'Aristotele che il principio è la metà del tutto: il che, se è vero, come non sarà nobile colui ch'è principio dell'altrui nobiltà se di tutta la nobiltà egli solo ne averà la metà? Con queste ed altre simil ragioni conchiudono questi sapienti che la nobiltà non può essere lo splendore de' suoi maggiori, ma che dalla virtù di sé stesso è fabricata; in confermazione della qual sentenza disse Dante che
<quote rend="block">
<lg>
<l>Sol chiaro è colui che per sé splende.</l>
</lg>
</quote>
</p>
<p>Con tutto ciò, tengo io che la nostra conchiusione e diffinizione della nobiltà sia vera e che vane, anzi, sofistiche siano le ragioni di questi filosofi, le quali a prima vista paiono non di poco momento. Prima dunque si avertirà che, sì come i termini e confini manifestano al senso quello di che cadauno è possessore, così le diffinizioni, con propriissimo nome da' Greci dette “orismi”, (che in nostra lingua suonano “termini” e “confini”), fanno allo intelletto distintamente la propria essenza di cadauna cosa conoscere; al che avendo avuto l'occhio il Peripatetico, di tutti i filosofi solertissimo, cercò con metodo veramente mirabile, di trovar di tutte le cose la diffinizione, stando che questa è delle scienze il vero fondamento, somministrando ella il mezzo termine alla perfetta dimostrazione, come molto ben sanno i logici. Sì come adunque tutte le cose nella mente nostra per la diffinizione sono ben ordinate e distinte, così, levata la diffinizione in essa mente, si fa una grandissima confusione, totalmente simile a quella che nell'origine del mondo i poeti favolosamente chiamorno caos. E però fu sentenza del divin Filosofo nel Fedro, approvata da Cicerone nel primo delli Ufficii che debbiano quelli che d'alcuna cosa vogliano trattare incominciar dalla deffinizione: il che, sì come è vero, così coloro che delle cose hanno trattato senza averle diffinite, più tosto nell'altrui mente una grossa ignoranza che ben distinta scienza han generato, conciosia che dalla buona diffinizione nasca la soluzione di tutti i dubbii che occorrono nella scienza. In questo errore molti delli antichi filosofi e molti scrittori moderni sono caduti. E, tra gli altri, nella materia che noi trattiamo, l'errore del Muzio Giustinopolitano, ingegno veramente raro, è inescusabile, il quale, ributtando la diffinizione del Filosofo circa la nobiltà, egli non ha però mai dato diffinizione che la faccia di specie distinta d'alcun altre cose; laonde, sforzandosi di mostrar contradizzione ed errore in Aristotele, egli stesso si ha fatto conoscere per vano e più tosto professor di legge che buon filosofo.</p>
<p>Ma di più si avertirà che, sì come tutte le linee che da un centro principiando alla circonferenza si tirano in esso centro sono una cosa medesima e diverse, in quanto a diversi punti terminate sono, così tutte le cose create, in quanto da Dio prendono origine sono un'istessa cosa e diverse, in quanto a diverse forme sono terminate. Se noi dunque consideriamo le cose create nel suo principio, ch'è Dio, non solamente gli uomini, come dicono questi sapienti, ma tutte l'altre cose sono egualmente buone, nobili ed eccellenti; ma se le consideriamo esteriormente formate, sono in bontà ed in eccellenza tra loro molto diverse: e però il Filosofo nella sua Divina filosofia disse che le specie sono come i numeri, volendo inferire che, sì come i numeri nell'unità sono una cosa istessa né l'uno di perfezzione eccede l'altro ma, quando dall'unità si partono ed in specie si formano, l'una è più dell'altra perfetta ed eccellente; così tutte le specie delle cose nel suo principio sono le medesime, ma, formate, sono diverse. più oltre si noterà (e quindi nasce l'error del Stoico e de' suoi seguaci) che questa bontà, questa eccellenza e questa lor nobiltà originale, sì come con virtù propria non si può acquistare, così per vizio non si può perdere; e però, considerato Lucifero nel suo primo istante di natura, non è delli altri angeli men perfetto e nobile, perché non può il suo misfatto fare che non abbi, come gli altri angeli, avuto origine da Dio. Del qual errore ben aveduti si sarebbero se avessero cercata e ben considerata la diffinizione della nobiltà, la quale è una pregiata condizione che in alcuni individui dell'umana specie si trova, conciosia che, volendo essi diffinirla, non averebbero detto che la nobiltà fosse una eccellente qualità in tutte le cose create dependenti dal suo principio ch'è Dio, padre di tutte le cose, e ch'ella si conserva in tutte quelle cose che non abbandonano sua stirpe né essercitano il vizio: perché conosciuto averebbero che in questa diffinizione vi è error notabile ed inconveniente grandissimo. L'errore è che, dovendo essi diffinire una particolar qualità che si considera nell'umana specie, hanno diffinita una qualità commune che si trova non solo in diverse specie, ma anco in molte cose che sono di più generi differenti. Lo inconveniente è grandissimo perché, se la lor diffinizione fosse buona, l'asino d'assai miglior condizione dell'uomo sarebbe, nel quale, sì come non può cader né virtù né vizio, così non potrebbe mai abbandonar sua stirpe e sempre nobile sarebbe, e l'uomo quando virtuoso e quando vizioso, ora nobile, ora ignobile sarebbe.</p>
<p>Dice il Muzio che la nobiltà consiste nella perfezzione nel suo genere, volendo inferire che quelle cose che nel suo genere perfette sono hanno veramente del nobile: il che, s'è vero, quell'animale della cui carne si astengono gli Ebrei, quando fosse perfetto, si potrebbe connumerar tra' nobili. Soggiunge poi, quasi in sé stesso confuso che, se ben è nobile chi d'antico sangue è disceso, non perciò è solamente nobile chi è disceso d'antico sangue, perché in questa guisa, dice egli, si verrebbe a torre alla natura ed alla virtù che nuova nobiltà generar non potessero. Vuol dunque inferir il Muzio che tre sorti di nobiltà si trovano: della prima, conforme al Peripatetico, ne fa autore l'antichità del sangue; della seconda la natura, accostandosi a Seneca, il quale afferma nel luogo da me citato che quello è più dell'altro nobile che ha miglior natura ed ingegno più atto all'arti liberali; della terza ne fa produttrice la virtù, seguendo l'opinion di Boezio, che quello è nobile il quale non abbandona sua stirpe e si dà alla virtù. Quest'uomo veramente nella sua professione dotto non ha avertito che, dividendo egli la nobiltà in diverse specie, non ha dimostrato né diffinito il primo genere nel quale convenghino; perché, se ne avesse cercato la diffinizione, facilmente aveduto si sarebbe che, non si potendo elle ridur sotto genere univoco e difficilmente sotto analogo, manco se ne poteva formar differenti specie di quel modo ch'egli forma. Ha egli dunque vanamente detto che la natura o la intenzione della natura possa generar la nobiltà, perché, sì come abbiam dimostrato, la natura per sé stessa è causa della razionalità e per accidente della nobiltà: che, se così della della nobiltà come della razionalità fosse datrice, tutti gli uomini, sì come sono razionali, così tutti sarebbero nobili; ma perché della nobiltà ne è causa la fortuna (causa contingente), delli uomini parte nobili e parte ignobili si vedono. Che la virtù sia causa della nobiltà lo concediamo, ma non già la virtù d'un solo, come egli afferma, ma sì bene la virtù di molti. Concediamo ancora che la natura, quanto a sé stessa, è a tutti benigna madre: soggiungiamo però che, operando ella per i semi, ad alcuni matrigna si dimostra, stando che i semi dai cieli, dai luoghi, dal nutrimento e dai padri disposizioni diverse e quando buone e quando cattive ricevono. Laonde gli individui d'una medesima specie, e massime nella specie umana, sì come sono di temperamento vario, così in essi diverse inclinazioni e nelli animi effetti ed affetti diversi si scorgono; di qui ragionevolmente aviene che alcuni di stirpe nobili siano giudicati ed altri ignobili, alcuni ingenui ed altri sordidi, altri vagliano colle forze della mente e siano veramente degni di commandare, ed altri quasi ottusi siano, a' quali molto meglio sia il servire. Al che alludendo il divin Filosofo, disse che nella generazione delli uomini in alcuni si mischia l'oro, e questi sono degni di sempre commandare; in alcuni si mischia l'argento, e questi quando all'ubidire, quando al commandare s'accommodano; ed in alcun altri si mischia il ferro, però, come di tutti vilissimi, sono sempre atti a servire e non mai a commandare. Conforme al suo maestro fu il gran Peripatetico, il quale con evidentissime ragioni ci dimostrò darsi il servo ed il signore per natura.</p>
<p>Non è dunque contraria la nobiltà alle leggi di natura, perché la natura quelle cose che necessarie sono a tutti fece communi, e quelle che sono al ben essere e contingenti alla variabilità lasciò sottoposte. Che, se noi vediamo per isperienza che ne' corpi de' figliuoli alcuna volta i segni de' padri, delli avi e de' bisavi si serbano, perché non debbiamo ancor concedere che nelli animi coi corpi congiunti il medesimo far si possa e che in essi le simili inclinazioni, le facilità, quando alle virtù e quando ai vizii non appaiano? E che questo per il più accada, (o sia il mondo eterno, come falsamente affermano i peripatetici, o sia dall'onnipotente Dio creato, come sanamente tengono i teologi), perché nel corso di questa vita mortale la varietà delle regioni, dei costumi, del modo del vivere, delii alimenti, degli affetti dell'animo e simili rendono varie le cause prossime, dalli quali poi effetti diversi si producono ? Però a mio giudicio è degna d'esser approvata la sentenza d'Aristotele che la nobiltà in tutti i luoghi e da tutti è avuta in pregio, perché è alla ragion conforme che da' migliori naschino i migliori, il che fu confermato da Orazio in questi versi
<quote rend="block">
<lg>
<l>Dei forti son creati i forti, e splende</l>
<l>Dei padri la virtù ne' buon giovenchi</l>
<l>E nei cavalli, e timida colomba</l>
<l>Giamai non nacque d'aquila feroce</l>
</lg>
</quote>
</p>
<p>Ma per risolver gli argomenti in contrario dico che non pur non è inconveniente ma necessario che il primo virtuoso ed illustre d'una stirpe, senza esser egli assolutamente nobile, sia dell'altrui nobiltà fondatore; ed acciò che la conchiusione sia manifesta, è d'avertire che, sì come a fare che una cosa si trasmuti in fuoco bisogna ch'ella acquisti otto gradi di calore, così a fare che uno divenghi nobile è necessario ch'egli, oltre lo splendore di sé stesso, riceva lo splendore almeno di tre altri lumi, cioé che sia illustrato da tre altri suoi antecessori. Laonde, sì come non sarà fuoco quello che tien solamente due o tre gradi di calore, se ben sarà fuoco principiato, così nobile non sarà colui che ha un solo splendore, cioè quello di stesso, se ben sarà di nobiltà principio. Né qui ha luogo quella regola che dice chi è causa che una cosa sia tale è maggiormente tale, perché ella riceve molte limitazioni e si può verificar in quelle cause che da' logici e filosofi sono chiamate cause totali, cioè che sono per sé stesse e sole cause: ma colui ch'è principio di nobiltà non è egli solo causa della nobiltà ma con molti altri vi concorre. Concediamo ancora che egli, sì come il punto nella quantità continova e l'unità nella discreta, è compreso tra' nobili: ma non come assolutamente nobile, ma come quello che ha un sol grado di nobiltà, e come principio. Confessiamo ancora che uno non può dare quello che non ha, e che il primo virtuoso non può dar ad una stirpe la nobiltà; ma soggiungiamo che egli può dar quello che ha, cioè quel primo grado ch'egli s'ha colla sua virtù acquistato, ed affermiamo che il figliuolo virtuoso del padre virtuoso è più nobile, avend'egli non solo lo splendore di sé stesso, ma anco quello del padre, ancora che questo, non avendo se non due splendori, non si possa dir assolutamente nobile, sì come fuoco non si può chiamare quello che ha solamente quattro gradi di calore. Ultimamente, non offende la nostra diffinizione quel detto del Filosofo che il principio è la metà del tutto, perché bisogna intenderlo sanamente, volend'egli inferire che il dar principio è di tale importanza che pare che chi principia sia al mezzo dell'opera; ma, concedendoli che questa proposizione sia vera, concluderemo contra di loro che colui che ha mezza nobiltà non è tutto nobile, di modo che a questo tale non si potrà mai adattare la nostra diffinizione, la quale resta ferma e salda, cioé che la perfetta nobiltà sia un bene di fortuna causato dallo splendor de' suoi maggiori ed insieme dalla patria per il quale si suppone che il nato nobile sia più dell'ignobile atto ed inclinato alla virtù. Che, se noi dalle razze la bontà delli animali giudichiamo, quanto maggiormente la virtù delli uomini dalla stirpe pronosticar debbiamo? Stando che non solo l'occulta virtù del seme, ma anco la ragione l'uomo stimola ad imitare la conosciuta virtù de' suoi maggiori per dimostrarsi non in tutto del loro splendore indegno —.</p>
<p>Qui si fermò il Varano, parendole d'aver a sofficienza dichiarato che cosa fosse nobiltà, quando la reina fece cenno al signor Francesco Patrizio che dicesse qualche cosa per trattener un poco più a lungo lo incominciato ragionamento; voltatosi dunque il Patrizio al Varano: — Voi, signor Ercole, dichiarandoci la diffinizione della nobiltà, avete detto che sarà veramente nobile chi legittimamente discenderà da uomini e da donne illustri per virtù o per ricchezze o per quelle cose che più fra gli uomini s'estimano, di modo che non solo la virtù, gli onori, i magistrati e la gloria, che quelle cose sono che più s'estimano, ma anco le ricchezze saranno autori della nobiltà: cosa a mio giudicio fuori di ragione, perché se le ricchezze della nobiltà fossero produttrici, sendo le ricchezze dell'avarizia legittimo parto, chi non vede che la nobiltà nascerebbe di corrotta generazione? Dimostrateci dunque com'esser possa che gli uomini per ricchezze divenghino illustri e siano di nobiltà principio —. Ed il Varano: — Sì come la virtù senza ricchezza difficilmente può risplendere, non potendo, come dice il Filosofo, chi è povero far cose magnifiche, così quelle ricchezze, che non sono della virtù compagne, non possono essere della nobiltà fondatrici; perciò lo avaro, l'usurario e colui che si dà al brutto guadagno, se ben accumulasse più ricchezze di Creso, non potrà mai per sé stesso essere di nobiltà principio, ma sì bene il primo de' costui discendenti, il quale accoppierà la virtù colle ricevute ricchezze.</p>
<p>— Voi, signor Ercole — soggiunse il Patrizio — pur tuttavia mi rendete questo vostro bel parto sospetto d'infamia, temendo io che supposizio più tosto che vero parto non sia, poi che volete che senza il seme della ricchezza non basti la virtù per sé sola a generarlo. Che, se ciò fosse vero, per cosa mirabile si potrebbe additar un nobile, sendo cosa difficile che con virtù s'accompagni ricchezza; e però soleva dir il buon Diogene che la virtù non può abitar in città né in casa dove ricchezze si trovino; ed il medesimo, interrogato quali uomini nobilissimi fossero, “I sprezzatori delle ricchezze, della gloria e del piacere”, rispose; e Plutarco, che l'appetito di natura è indomito, ma che se copia di ricchezze vi si aggiunge egli totalmente sfrenato ne diventa. E se vorremo seguitar i più savii filosofi, e massime Seneca, chiameremo più tosto la ricchezza madre della superbia, dell'insolenza, dell'ambizione, della intemperanza che della nobiltà; e se noi guardaremo ai fondatori d'antica nobiltà, trovaremo molti più essempi di virtuosi che, poveri, le ricchezze sprezzando, colla sola virtù fecero loro stirpe illustre, che non i ricchi virtuosi. E, cominciando dalli antichi Romani, Fabrizio, con tutto che fosse povero, volse più tosto il trionfo che le ricchezze dei Sanniti, avendo con grandezza d'animo i doni ed i donatori ributtato; Menenio Agrippa, il quale fu di tanta autorità che più volte le discordie tra il popolo ed il senato compose, visse così povero che dopo la sua morte, se tra il popolo non si faceva una cerca commune, non vi era onde seppellirlo. Attilio Regulo, uomo per al sua virtù illustre, fu così povero che, dovendo egli continovar la guerra, fu necessario che alla moglie ed ai figliuoli fossero fatte le spese del publico; e per l'istessa cagione del publico fu maritata una figliuola di Gneo Scipione. E, per memorar anco delle greche istorie, Focione ateniese, potendosi, per i doni offertigli da Filippo, far ricchissimo, accettar non li volse; e, sendoli detto dalli ambasciatori del re che per i figliuoli accettar li dovesse, li quali senza le ricchezze la paterna gloria conservar non potrebbero: “Se saranno simili a me” rispose egli “quel medesimo campicello nutrirà loro che ha me a questa dignità condotto; e se non sono per assimigliarmi, non voglio che alle mie spese nodrita e accresciuta sia l'intemperanza loro”. Lissandro lacedemonio, che fece Atene a Sparta tributaria, fu tanto povero che, dopo la sua morte, non avendo i mariti delle sue figliuole ricevuta la dote, rifiutar lo volsero, e da' magistrati a ritenerle furono costretti. Epaminonda, che privò i Lacedemoni del principato della grecia e fece la sua patria libera, la quale inanzi a lui e dopo lui fu sempre in servitù, di quante vittorie egli ebbe non pigliò mai per sé cosa veruna, della sola gloria contento, e fu così povero che, non si trovando dopo la morte di che farli l'essequie, fu seppellito del publico. Ed Aristide, per sua virtù chiamato il Giusto, lasciò appena tanto del suo, che fu seppellito, e le figliuole di lui furono dotate e maritate del publico. Infiniti altri essempi vi potrei io addurre per dimostrarvi che la ricchezza non ha parte nella nobiltà, li quali, per non essere troppo lungo, passarò con silenzio, e solo dirò che il Filosofo nella Retorica tra le famiglie nobili annovera i discendenti di Socrate, e Socrate, sì come per virtuoso si conta, così non fu ricco, né di ricco padre discese. Bisogna dunque dire che questi uomini, di sola virtù ornati, furono ignobili per non esser stati ricchi, il che sarebbe un paradosso, overo che la sola virtù, e non ricchezza, è quella che fa illustre una stirpe.</p>
<p>— La diffinizione che io ho dato della nobiltà — disse il Varano — sì come è vera, così risolverà tutte le difficoltà, e, se non sarà interpretata in cattivo senso, non sarà in tutto discorde dalla vostra opinione. Pongo dunque queste due conchiusioni: la prima che la virtù è propriamente quella che partorisce la nobiltà; la seconda che la nobiltà non si può nutrire né alla sua perfezzione ridurre senza ricchezza. La prima è per sé stessa manifesta, la seconda si prova con questa ragione, perché sì come è proprio dell'ignobile essercitar arte vile e mecanica, così è proprio del nobile essercitar le arti liberali liberalmente; e però il Filosofo afferma che la vita delli artefici mecanici è vile, dalla virtù lontana ed indegna dell'uomo civile, stando che per acquistarsi virtù d'ozio e di quiete vi è bisogno. Laonde è da notare contro lo Stoico, che la nobiltà non tanto piglia origine dall'abbandonar il vizio, quanto dal lasciar i vili essercizii e l'arti mecaniche e darsi alle arti liberali; e perché queste non si possono liberalmente essercitare senza le ricchezze, però alla conservazione della nobiltà le ricchezze vi fanno di mestieri, non potendo quello che è da povertà oppresso aver vita né quieta né oziosa, sendo sforzato guadagnarsi il vitto coll'arte fattiva. E perciò il Filosofo nella Politica se ben mi ricordo disse: “La nobiltà è antiche ricchezze e virtù”, volendo inferire che se ben la nobiltà ha per fondamento la virtù, non si può nutrire né perpetuare senza ricchezze le quali quanto più sono antiche in una famiglia, tanto maggior segno di nobiltà e di virtù ci danno, non si potendo antiche ricchezze senza antica virtù conservare. Che la nobiltà per antiche ricchezze si conservi e per mancamento si perda l'isperienza e la ragione ce lo manifesta, perché, persi i principati e le ricchezze, vediamo nobilissime famiglie venir in disprezzo e perder la nobiltà, sendo i nobili sforzati dalla inopia darsi a vili essercizii ed ad arti mecaniche nelle quali, sì come si contamina il corpo, così la nobiltà si macchia. Affermiamo noi dunque, conforme al parer vostro, che il povero per segnalata virtù può esser di nobiltà principio, ma soggiungiamo ch'ella nutrir non si può né alla sua debita e proporzionata grandezza ridurre né conservarsi in una famiglia senza le ricchezze. Laonde, sì come Fabrizio, Menenio Agrippa, Attilio Regolo, Gneo Scipione, Focione, Lisandro, Epaminonda ed Aristide il Giusto, sendo poveri, furono per la lor segnalata virtù di nobiltà sofficiente principio, così per mancamento di ricchezze ella prestò s'annichilò ne' suoi discendenti. — E se i discendenti — disse il Patrizio — fossero così virtuosi come il primo fondatore, non si potrebbe la nobiltà nutrire e pigliar augumento senza ricchezze? — E il Varano: — Rara o nessuna stirpe nobile sarebbe se, come a generar la nobiltà, così a nutrirla di segnalata ed eroica virtù bisogna vi fosse, sendo ella cosa rarissima e mirabile; però vi dico che, sì come ella si genera con eccellente virtù, così ella si mantiene e nutrisce con ricchezze e mediocre virtù.</p>
<p>— Dichiarateci, vi prego — replicò il Patricio — innanzi che passiam più oltre, qual sia segnalata virtù e qual sia la mediocre, perché nella virtù non credevo io che si potesse dare difetto, mediocrità né eccesso, avendomi detto il Filosofo che non si può mai esser troppo virtuoso. — Son ben sicuro, signor Patricio — rispose il Varano — che fingete di non intendere acciò che altri meglio intendano, come quello che non men desidera di giovar ad altri che a sé stesso. Per satisfar io dunque a questa vostra buona intenzione, fingerò d'insegnar a voi, acciò che altri imparino. E però dico che, se noi consideriamo la virtù in sé stessa, sendo ella una mediocrità equidistante da due estremi, non può ricevere né il più né il meno, ma se consideriamo il soggetto nel quale essa virtù si riceve, ella in tutti non sarà eguale; perché, sì come nelli uomini i temperamenti, gli essercizi ed i studii sono diversi, così nell'uno più che nell'altro risplenderà qualche particolar virtù. Come, per grazia d'essempio, nell'uomo di guerra, versandosi egli tuttavia circa alle cose terribili, sarà più segnalata la virtù della fortezza che non sarà nell'uomo civile che si dà al governo della republica, perché in questo sarà più illustre la virtù della giustizia, sì come nel filosofo la virtù della temperanza. Si dà dunque, secondo il Filosofo, in questo modo lo eccesso della virtù, il qual eccesso è di natura tale, che non può mai trapassar in vizio, anzi è quello che propriamente fabrica il magnanimo, e si chiama virtù eroica, come quella che tien dell'umano e del divino. E questa sarà o eccellenza nell'arte militare accompagnata colle virtù morali, o gran sapienza o prudenza civile, conciosia che da queste due virtù le città ricevano sommo beneficio; ma perché queste grazie non sono concesse ad ognuno, né dalla natura è dato a tutti l'essere atti alla milizia overo esser inclinati allo studio delle lettere, chiamerò di mediocre virtù ornato quello nel quale saranno gentili costumi, che sarà continente, modesto, non invidioso, non maldicente, osservator di fede, amico del dritto e del giusto, leale nel servar i depositi così di danari come di secreti, amante di verità, che per viltà d'animo non consentirà a cosa brutta né per temerità farà cosa disconvenevole, e sopra il tuttosarà religioso e liberale, ed insomma nemico d'ogni vizio ed amico di virtù. Quando dunque si dice che anco nobili saranno coloro che averan avuti i lor maggiori per ricchezze illustri, non s'esclude la virtù mediocre, perché la proporzione falsissima sarebbe, ma sì bene la virtù eroica, la quale per sé stessa senza ricchezze è riguardevole. Quanto allo aver il Filosofo nella Retorica connumerati tra' nobili i descendenti di Socrate, supponendo quello che è in dubbio, che Socrate ed i suoi discendenti fossero poveri, bisogna considerare che, trattando egli nella Retorica di cose che nel cospetto del popolo sono apparenti, egli non sempre filosoficamente, ma alcuna volta parla e tratta in un certo modo popolarescamente, servando o accommodandosi più tosto alla volgare opinione che alla pura verità; e non è dubbio che, se ciò non lo escusasse, si verrebbe a contradire in più maniere, perché neanco vi potea essere antichità di sangue né discendenti di Socrate al tempo d'Aristotele, poi che, sì come afferma Ammonio nella Vita d'Aristotele, egli d'anni diecisette andò ad udir Socrate e per tre anni fu suo discepolo. — Poiché in grazia mia, disse il Patrizio — confessate che la virtù è la madre, mi contento in grazia vostra che la ricchezza sia la balia della nobiltà, la quale la nutrisca ed alla sua perfezzione la riduca —.</p>
<p>Allora il conte Alfonso Turco, desideroso d'udir più oltre: — Pare, signor Ercole, che la vostra opinione sia molto conforme al vero, che la nobiltà più tosto dal lasciar le arti mecaniche ed i vili essercizii che dall'abbandonar il vizio pigli origine, il che conferma il Filosofo dove dice che quello ch'è occupato in vili essercizii non può essercitar virtù; e non è dubbio che tutte le republiche, così antiche come le moderne, distinguono i plebei dai nobili con questo carattere; ed il Filosofo non solo vuole che il plebeo manchi di vizio, ma gli attribuisce una certa porzione di virtù, dicendo: “Basta tanta virtù al mecanico ch'egli possa essercitar l'arte sua giustamente”. Con tutto ciò sto sospeso, perché se dal lasciar le mecaniche e non dall'abbandonar il vizio prendesse origine la nobiltà, ne seguirebbe inconveniente, perché l'essercitator delle mecaniche senza vizio ignobile, e quello delle arti liberali con vizio sarebbe nobile, ed in consequenza qualunque scelerato si desse alle arti liberali potrebbe essere autore di nobiltà. — Nasce il vostro dubbio — rispose il Varano — dal non aver ben compreso tutte le circostanze dalle quali prende origine la nobiltà, che io pur vi ho descritte: perché bisogna che il fondator della nobiltà non solo lasci le mecaniche e si dia ai studii delle arti liberali, ma che quelle esserciti liberalmente e con decoro, il che facendo, non potrà mai essere vizioso. — Volete inferire — soggiunse il Turco — che non solo le mecaniche ma anco il vizio deve essere abbandonato da chi vuol essere veramente nobile o di nobiltà principio? — Così a punto — disse il Varano — E che intendete voi — replicò il Turco — per quelle parole “essercitar arti liberali liberalmente”? — Ed il Varano: — Queste dichiarano che è proprio del nobile essercitar le arti liberali senza vizio, perché è tenuto essercitarle non per avarizia o per ambizione, come fanno molti, ma solo per l'onesto. — E che intendete voi per arti liberali? — disse il Turco — Ed il Varano: — Per arti liberali intend'io largamente tutti quelli essercizii così dell'animo come del corpo che sono degni d'uomo libero e civile, come sono tutte le scienze, così divine come umane e le arti che ad alcune scienze sono subalternate; e sopra tutte l'arte della guerra e lo studio delle leggi, perché con l'una si conserva e con l'altra si governa la republica. E però tutti quelli che si danno a questi essercizii non per trarne utile o guadagno, ma in grazia di sé stessi, delli amici e dell'onesto, o sono principio di nobiltà a' suoi discendenti, overo, non degenerando da' suoi antecessori, tra' nobili connumerar si possono.</p>
<p>— Troppo severa legge — soggiunse il conte Scipione Sacrati — imponete alla nobiltà, volendo voi che i nobili siano tenuti essercitar le arti liberali senza speranza di trarne alcun profitto, di modo che il dottorato, il quale dalli imperatori ha tanti privilegii, di rado sarebbe principio di nobiltà, vedendo noi tuttavia che la turba de' dottori, e massime leggisti, è sempre intenta al guadagno —. Ed il Varano: — Quello che ha l'animo generoso e nobile sarà facile osservator di questa legge, ma ben all'animo abietto e vile sarà rigida; però vi replico che quei dottori che per guadagno tutto dì vendono parolette, anzi menzogne, non possono se non accidentalmente essere autori della nobiltà, se bene acquistassero più ricchezze di Creso; ma ben potranno li costoro eredi coll'usar le acquistate ricchezze ed essercitar l'arti liberali con decoro, fondar la nobiltà della lor stirpe. — E se il dottore leggendo — disse il Sacrato — ed insegnando ricevesse stipendio publico, farebbe egli pregiudicio alla nobiltà? — Ed il Varano: — Sendo il publico stipendio tra le parti dell'onore e sendo l'onore desiderato dall'uomo da bene come segno della sua virtù, il riceverlo in premio, e massime della sua beneficienza, non solo non fa pregiudicio, ma più tosto essalta la nobiltà; per la medesima cagione ancora, lo stipendio che somministra il principe a' nobili per servirsene secondo l'occasione, in guerra o in qualche altra azzione onorata, non macchia, anzi più tosto fa risplendere la nobiltà, conciosia che lo stipendio del principe, il quale rappresenta la republica, è publico stipendio e denota virtù nel nobile, e che egli ha fatto overo è buono da far beneficio al principe ed alla republica —.</p>
<p>Ed il conte Ercole Tassone, che a canto le sedeva: — Saperei volontieri — disse — se l'essercitar la mercanzia offenda la nobiltà, perché, se ciò fosse vero, la nobiltà veneziana, che tanto si estima, sarebbe di niun valore; poiché rari sono quei nobili che mercanti non siano, parendo loro che difficilmente la nobiltà si possa conservare senza la mercanzia, sendo quella che conserva ed augumenta le ricchezze. Ed io ho conosciuto e conosco principi che si danno alla mercanzia: e pure i principi, tra' nobili, nobilissimi sono —. Ed il Varano: — Ancora che il Filosofo affermi che la vita de' mercanti è vile ed alla virtù contraria, e ch'e' Tebani facessero una legge che niuno potesse esser capace delli onori della republica se per diece anni dalla mercanzia non avessero cessato, io nondimeno fo questa distinzione, perché la mercanzia si può essercitar in due maniere: l'una col far condur da province lontane di quelle merci che nella sua propria non si trovano per giovar col suo guadagno alla republica; l'altra col non mirar all'utile publico ma solamente ad arricchir sé stesso, nella sua propria provincia comprar di quelle cose di che ve n'è abondanza coll'aspettar occasione di rivenderle a maggior prezzo: e questa, sendo fondata sull'avarizia ed il brutto guadagno, sì come è dalla virtù lontana, così quell'altra non macchia la nobiltà, massime s'ella sarà essercitata con decoro. — E come si essercitarà con decoro? — soggiunse il Tassone — Servarà decoro il nobile nel far mercanzia — disse il Varano — se non tralascierà per questa l'arti liberali, ma le farà essercitar per mano de' suoi agenti, e venderà le merci non a minuto, facendo botteghe, ma allo ingrosso e per onesto prezzo, avendo sempre l'occhio non meno al beneficio publico che al suo utile privato. Con questo decoro l'essercita la nobiltà veneziana, perché, non tralasciando i nobili le arti liberali, né punto i negozii e magistrati publici, da lontane provincie con lor navi fanno trasportar merci, al qual ufficio tengono suoi fattori, vendendo allo ingrosso, con questo giovando non solo alla patria loro, ma a molte altre circonvicine. E però, con questa maniera conservando ed accrescendo le lor ricchezze, non offendono punto la lor nobiltà —.</p>
<p>Sono veramente nobili quei signori — disse il Tassone — perché, oltre l'esser ricchissimi in publico ed in particolare e signori d'una miracolosa e gran città qual'è Venezia, nella terra e nel mar potentissimi, si possono chiamar soli nobili d'Italia, non sendo mai stato confusa la nobiltà nelle lor antiche famiglie, l'origine delle quali di più di novecento anni si conta, dalle barbare nazioni, il che già non si può dire della altre città d'Italia, nelle quali altri nobili si vantano esser venuti d'Alamagna, altri di Francia ed altri di Spagna. Ma, tornando al proposito nostro, poi che il nobile può mercantare, saprei anco volontieri se può tesaurizare senza offesa della nobiltà, perché di questo sto in dubbio, avendo letto che presso Romani era somma laude non aver né sminuito né accresciuto il suo patrimonio , giudicando quelli uomini generosi cosa difficile accumular oro e ricchezze senza vizio. — Il tesaurizzare — rispose il Varano — è nel numero di quelle azzioni che per sé stesse né buone né cattive si chiamano, ma per le circostanze, per il modo e fine con che si fanno, divengono buone e ree. Sarà dunque lecito al nobile tesaurizare ogni volta che in questo servarà la mediocrità, e ciò farà a fine onesto. Servarà egli la mediocrità se, considerando sé stesso le sue ricchezze, viverà con quel decoro che alla sua nobiltà ed alla sua facoltà sarà convenevole, cercando che delle sue entrate più tosto ogn'anno li sopravanzi che li manchi, acciò che per i sinistri ravolgimenti di fortuna non caschi in qualche mancamento, per che non è la maggior indignità né cosa che offenda più la nobiltà che l'essere sforzato il nobile dalla indigenza andar, come si suol dire, per l'altrui mano; nè è cosa che dia maggior reputazione né che più al magnanimo s'accosti che non aver bisogno di cosa alcuna. Sarà onesto fine il tesaurizare per i figliuoli, il che è anco permesso dalla legge evangelica; parimente per sovenir gli amici e per poter onorar e soccorrer la patria ne' bisogni, cosa che sogliono fare i nobili veneziani, i quali i lor particolari tesori, ammassati colla industria e colla parsimonia, portano nel publico erario, coll'offerirlo con gran lor riputazione al bisogno della patria. E però da' sciocchi, che non mirano se non ad una certa vana apparenza esteriore, vien pazzamente tassata la lor parsimonia, come quelli che nel vestire e nel convivare non consumano le loro ricchezze: laonde chiamano i nobili veneziani avari e sordidi, con tutto che per la lor città veggano tuttavia manifesti segni della magnificenza loro. Che, se dalla casa si suol misurare non solo la condizione, ma anche l'animo del patrone che a sé stesso l'ha edificata, qual'è quello che, mirando i superbi ed alti palazzi all'eternità consecrati che i nobili veneziani a sé stessi e ad ornamento publico con spese veramente eroiche edificano, non conoschi in loro un animo più che grande e non li chiami veramente degni del nome di Magnifico e Clarissimo e non si burli di quei nobili che con gran vanità ad altro non attendono che alla vanità delle pompe nel vestire, nel far tavole sontuose? Le quali, avendo tuttavia piene di parasiti e di adulatori, con vergogna e danno di sé stessi e de' figliuoli le lor ricchezze mandano giuso per i cessi.</p>
<p>— L'onesta parsimonia ed il moderato viver de' veneziani — disse il Tassone — più tosto alle ottime leggi ed alle buone consuetudini, colle quali si governa quella sapientissima republica, attribuir si deve, che alla virtù de' particolari, perché con leggi sono moderati i conviti ed è proveduto al pomposo vestire così delle donne come delli uomini; ed il magistrato de' censori, il quale è di gran degnità nella republica, principalmente circa questo s'essercita, castigando severamente quelli che, sprezzando la legge, eccedono il modo del vestire del convivare e di tutte le altre pompe. — Questa legge — soggiunse il Varano — è di tanta importanza, che per essa principalmente si mantiene e fiorisce la republica, perché non solo si conservano le ricchezze, sostegno della nobiltà, ma si ammorza la superbia, si leva l'occasione alla invidia, all'odio, allo sdegno, ed in consequenza alle sedizioni; conciosia che quelli che, di nobiltà eguali e di ricchezze alli altri inferiori si trovano, non potendo tollerar il fasto e la superbia de' più ricchi nell'essere, nel vestire e nelle altre apparenze esteriori, soprafatti da quelli, poco contenti del lor stato, cercarebbero facilmente mutazione di stato nella republica. E non è dubbio che, se il principe colla legge alla pazzia de' sudditi non pon freno, poco felicemente si vive nella città, conciosia che gli uomini di natura siano tanto vani ed ambiziosi, che i plebei a gara col vestir di parer nobili, ed i nobili di parer principi si sforzano, né ponendo il lor studio in altro che ad una certa apparenza esteriore, non si curino di vedersi in casa mendichi pur che in piazza paiano ricchi.</p>
<p>— Poi che ci avete fatto conoscere — disse il conte Cesare Tassoni — in che modo sia lecito mercantare e tesaurizar al nobile, non vi spiaccia anco dirci se il principe, senza offesa della sua maestà, possa accumular tesoro: per una ragione par di no, perché, come afferma il Filosofo, è proprio del tiranno l'accrescer il suo tesoro, e del vero principe l'onore e la gloria; che, potendo il principe a voglia sua disponer de' sudditi e delle facoltà loro, gli mette molto più a conto l'aver riposto i suoi tesori nelle borse de' suoi sudditi e de' suoi amici, che, emungendoli tuttavia da quelli, nasconderlo nel suo erario, conciosia che, col nasconderli nell'erario, alienando da sé l'animo de' sudditi, solamente dell'oro si faccia signore, ma, col riporlo nelle borse de' sudditi, dell'oro e delli animi loro si faccia tiranno, del qual animo non è cosa più difficile da esser signoreggiata, come quello che non con forza o violenza, ma solo colla beneficenza si possa acquistare. Ma, di più, che occorre al principe tesaurizare, se per la medesima causa non può mai divenir povero, quantunque egli splendidissimo fosse, potend'egli sempre a voglia sua servirsi delle ricchezze de' suoi sudditi? — Non pur è lecito — rispose il Varano — ma è necessario tesaurizar al principe, poi che egli rappresenta la republica, conciosia che il tesoro del principe sia tesoro publico, col quale si difende la città nel tempo della guerra, e nel tempo della pace si provede alle indigenze del popolo. Ma, quello che importa più, si mantiene la reputazione e grandezza del principato, non sendo cosa che maggiormente faccia estimar il principe che l'esser ricco di tesoro, sendo il danaro il nervo delle guerre; però, sopra ad ogn'altra cosa, si deve guardar il principe di non cader nel mancamento del danaro, perché non così tosto bisognoso se ne mostra che quantunque gran principe subito cade in vilipendio e facilmente divien preda de' suoi nemici. Deve però il buon principe nel tesaurizare aver sempre l'occhio all'onesto, cercando più tosto accrescere il tesoro col fuggir le superflue ed eccessive spese che coll'imponer nuove ed insolite gravezze, acciò che non paia di voler aggrandir il suo patrimonio col sminuir quello de' suoi sudditi, perché questo non sarebbe altro che di buon principe farsi tiranno; non sendo, come ci insegna il Filosofo, in altro differente il vero principe dal tiranno, che il principe cerca più tosto arrichir i suoi sudditi che sé stesso, ed il tiranno, come quello che non considera che il principe è fatto in grazia de' sudditi, e non i sudditi in grazia del principe, non si curando punto del ben de' sudditi, opera tutte le cose per utile o per piacer di sè stesso: e però l'oggetto del vero principe è l'onesto, e del tiranno ciò che li piace. Quel principe adunque che tesaurizerà del modo che a vero principe conviene, conservarà la reputazione nella pace e sarà forte nella guerra, e col non offender l'animo de' suoi sudditi ne sarà sempre vero e legittimo signore —.</p>
<p>Fu laudata da tutta la corte la risposta del Varano, quasi che in quella tacitamente fosse espressa la prudenza e virtù del lor principe; né replicando altro il conte Cesare, il signor Giulio Cesare Brancaccio: — Se ben mi ricordo — diss'egli — il signor Torquato Tasso, in un suo dialogo, ch'egli intitola Forno, trattando della nobiltà, tien questa conchiusione: che l'uomo di valore, ancora che non sia uomo da bene, sia propriamente quello che dà principio alla nobiltà coll'acquistar potenza e ricchezza e lasciarla a' suoi discendenti; la qual conchiusione egli verifica coll'essempio di Cesare, il quale, con tutto che non fosse uomo da bene, nondimeno, per esser stato valorosissimo, lasciò grandezza a' suoi posteri. Da questa conchiusione in me nascono due difficoltà: l'una se dal non buono possa prender origine la nobiltà; l'altra se possa star insieme vizio e valore: sopra le quai difficoltà, signor Ercole, aspetto il parer vostro —. Ed il signor Ercole: — Inanzi che passiam più oltre, sarà bene che noi prima discorrendo investighiamo il vero significato e donde derivano questi termini “uomo di valore”, i quali né appresso i Latini né appresso i Greci trovo mai espressi, né credo che esprimer si possano con quel modo e con quella grazia che nella lingua nostra suonano; quamto a me crederei che questa parola “valore” derivasse dal verbo volgare “valere”, che si suol communemente usare in quelle cose che si vendono a prezzo, e che, parlando propriamente, tanto importi il dire “questa cosa è di tanto valore” quanto dire “ella val tanto” overo “tanto è il suo prezzo”. E di più tengo che quelle cose siano assolutamente di valore le quali nella lor specie, o siano artificiali o naturali, sono buone ed atte a quel fine al quale si indrizza l'arte o la natura; e che quando non sono tali, se ben possono a qualche uso servire, assolutamente non si debbiano chiamar di valore. Il che, sì come è vero, così non può esser assolutamente uomo di valore chi non è uomo da bene, stando che egli non è atto a quel fine al quale la natura e l'autor d'essa natura l'ha indrizzato, ch'è la felicità: e dico “assolutamente di valore” perché non si toglie che, send'egli buono in qualche arte o scienza, non sia di qualche prezzo. Questo è conforme al Filosofo doove, trattando della prudenza e de' prudenti, dice che questo nome propriamente conviene a quelli che di tutte le umane azzioni sempre fanno il meglio; ma, con tutto ciò, che anco quelli che in alcun arte sono eccellenti se l'usurpano: onde si suol dire che Prasitele e Fidia furono prudenti scoltori. Onde, nel proposito nostro, se il Tasso intende che l'uomo non buono si possa chiamar assolutamente di valore, a mio giudicio s'inganna; ma s'egli intende che valoroso dir si possa di quel modo che si dicea Fidia prudente, dice bene. S'inganna parimente se crede che il valoroso da vizii accompagnato possa esser della nobiltà fondatore per sé stesso, e dico per sé stesso perché per accidente non si vieta, potendo un tale lasciar ricchezza e potenza a' suoi posteri, per mezzo della quale essi possino con splendore essercitar la virtù e le arti liberali. — L'opinion vostra — disse il Brancaccio — è conforme al mio genio, ed è fondata sopra forti ragioni; perché, se per la nobiltà si suppone nel nobile inclinazione alla virtù, sendo verisimile che dei megliori naschino i migliori, se il primo fosse stato cattivo, la supposizione e proposizione falsa sarebbe, perché dal non buono prenderebbe origine il buono: ma, come io ho osservato, questa parola “valore” pare che propriamente s'usurpi nelli usi pertinenti alla guerra, di modo che quando si dice “egli è valoroso” o “di valore”, subito s'intende nell'arme. — L'arte militare — rispose il Varano — sì come fu sempre d'ogni altra arte nobilissima ed onorevolissima, così quelli che hanno fatto professione d'armigeri, con tutto che il più della volte siano stati micidiali e ribaldissimi, non solo si hanno usurpato il nome e titolo di valorosi, ma anco d'uomini da bene, quasi che sia tutt'uno l'esser valente coll'arme in mano e l'esser uomo da bene: ma, s' come è falso che un ribaldo, per esser gagliardo, sia da bene, così è falso che egli sia o chiamar si possa uomo di valore — .</p>
<p>Confermò questo detto il signor Giulio Cesare; ed il conte di Scandiano dubitò in questo modo: — Voi, signor Ercole, tra le principali condizioni della nobiltà avete posto non solo lo splendore de' maggiori, ma anco della patria, quasi che non basti la virtù d'un sangue antico ed illustre, ancor che fosse nato in piccol borgo, ad illustrare ed a nobilitar una stirpe; che, se noi voltaremo le antiche e le moderne carte, infinite, illustrissime e nobilissime case trovaremo aver avuto origine in basso ed umil luogo. E, per discorrer un poco più oltre, un medesimo cielo tutti ne cuopre e ne riscalda, un medesimo sole ne illumina, ed all'uomo, di tutti gli animali eccellentissimo, non è stato come agli altri concesso un sol natio terreno, ma per divina grazia tutto l'universo, send'egli in vita abitator della terra e, quando che sia, dopo morte, cittadino del cielo; e però il buon Diogene, interrogato di che patria egli fosse: “Cittadino del mondo” rispose egli, volendo inferire che non la patria ma la virtù arreca spendore, e che l'uomo non della patria ma della sola virtù si deve gloriare, la quale è per sé stessa atta ad illustrare quantunque oscura patria, sì come ben espresse Anacarsi filosofo scita, il quale ad un sciocco Ateniese che la viltà della patria li rimproverava rispose: “La mia patria vile colla virtù fo nobile, e tu la tua nobile col vizio rendi oscura”. E si legge che la virtù d'Omero mosse gara tra le sette città di Grecia, gloriandosi cadauna ch'egli fosse nato suo original cittadino; e non per altro che per illustrar sé stesse col splendore della virtù di quell'uomo: dal che si fa manifesto che l'uomo virtuoso dà e non riceve splendore dalla patria. Molto più sincera dunque, per quel ch'io credo, la diffinizione della nobiltà sarebbe quando ella mancasse di questa condizione. Aspetto nondimeno che voi scopriate il mio inganno. — Sì come la natura e Dio han fatto l'uomo signor della terra e cittadino del mondo, così egli del globo della terra non ha un luogo più che un altro alla sua abitazione ed al suo nascimento determinato, potendo egli, come ci dimostra l'esperienza, vivere ed abitar in tutti i luoghi. Nasce nondimeno per fortuna più in uno che in un altro luogo, e quel luogo dove nasce, dove vien nutrito, quello sua patria e suo natio terreno si chiama. Sarà dunque l'uomo per natura cittadino del mondo e per fortuna cittadino di quella terra dove sarà nato. Non si può anco negare che le città ed i luoghi della terra non siano molto differenti. Né qui voglio porre in considerazione la diversità dei climi, li quali, sì come si vede anco nelli animali irrazionali, sogliono apportar differenze notabili nella statura e complession del corpo e nelli affetti dell'animo, come afferma il Filosofo parlando della natura de' popoli d'Asia e di Grecia; ma la diversità delle leggi, delle consuetudini e de' costumi, le quali sono tali che quello che in una città par empio ed ingiusto in un'altra come cosa giusta ed onesta sarà concessa. Il che, s'è vero, bisogna a viva forza confessare che un nato e nutrito in città edificata ed augumentata da uomini eroici, armata d'ottime leggi, dove si esserciti la prudenza, la sapienza e tutte l'arti liberali, si presuma molto più virtuoso del nato ad allevato in patria dove siano leggi barbare, costumi rozzi e non vi si esserciti se non arti vili e mecaniche; mosso dalla qual ragione il Filosofo disse che i barbari non erano né potevano esser chiamati perfettamente nobili. Sarà dunque di tanta importanza la patria, che non si potrà formare perfetta nobiltà senza lo splendore di quella: dico “perfetta” perché pur anco nobile si chiamerà chi d'antico e virtuoso sangue sarà disceso, ancor che in umil luogo. — Avete così ben sodisfatto al mio dubbio — disse lo Scandiano — che non posso replicare, e confesso che lo splendore della patria è necessario alla perfetta nobiltà.</p>
<p>— Bisogna anco che il signor Varano satisfaccia a me — disse il signor Guirino — perché non mi può capir nell'animo che la nobiltà sia bene esterno o di fortuna, massime avend'egli detto che la nobiltà è congiunta sempre colla virtù; la qual virtù, sì come non è per fortuna né dalla fortuna, come ci insegna il Filosofo, così non può esser ben esterno, perché, sendo la virtù abito e perfezzion dell'anima nostra, non può essere se non tra quei beni che più con noi s'internano: sciolga dunque il mio dubbio, e questa sua manifesta contradizzione —. Ed il Varano: — Propone il signor Guirino un bel problema: se la nobiltà sia tra quei beni che sono in noi oppur è ben esterno e di fortuna, e per diimostrar la prontezza del suo nobil ingegno, quasi ch'egli non conoschi la verità, conchiude per le nostre istesse posizioni che la nobiltà non è ben esterno o di fortuna, avendo noi affermato che in quella la virtù e l'altre cose preziose ed onorevoli si contengono. Al che sarà facile rispondere, se vorremo considerare ciò che sin qui abbiamo detto; perché è pur vero che la nobiltà si può mettere tra i beni di fortuna come quella che accade oltre l'intenzione della natura ed è posta tra quei beni che non sono in noi dal Filosofo, perché, se ben ella prende origine dalla virtù, non dipende mai dalla sola virtù di colui che la possiede, ma dalla virtù di molti suoi antecessori, la quale è veramente quella che nel nobile produce quel splendore che nobiltà si chiama. Laonde, sì come la virtù dei fulgentissimi raggi del sole ha forza di render le cose oscure chiare e visibili, così la virtù di molti descendenti, quasi lucidissimo raggio, può illustrar quantunque vile e oscuro lignaggio; e sì come i solari raggi non si trovano come in proprio soggetto nella cosa illuminata, così lo splendore de' suoi non si trova nel nobile come in suo particolar soggetto, ma egli, insieme con gli altri del medesimo sangue, sì gode al chiaro del lume de' suoi illustri antecessori. — Se la nobiltà — replicò il Guirino — è virtù della stirpe o del genere, come piace al Filosofo, e da sangue antico depende, avendo noi sangue e corpo da' nostri maggiori, non so com'ella non sia più tosto dono di natura che di fortuna e non sia da riporre più tosto tra quei beni che sono in noi che in quelli che son fuor di noi —. Ed il Varano: — L'uomo nobile dalla natura, dal seme e per fortuna vien generato, perché la fortuna non è altro che un concorso di molte cause, delle quali la più prossima è causa indeterminata; l'uomo, in quanto uomo dalla natura e dal seme deriva, ma in quanto nobile dalla fortuna, perché è cosa contingente, né punto intesa dalla natura che nasca un uomo i cui maggiori siano stati chiari ed illustri. — Ditemi per vostra fè — soggiunse il Guirino — non è intenzione di natura far l'uomo, sì come tutte le cose, in tal perfezzione che facilmente possa conseguir il suo fine? — Questa proposizione — disse il Varano — è necessaria e sempre vera: che la natura, guidata da infallibli providenza, sempre fa il meglio di tutte le cose s'ella non è impedita —. Ed il Guirino: — Se dunque nel nobile si trova maggior perfezzione che in tutte l'altre condizioni, e la natura sempre intende il perfetto, mi par che segua di necessità ch'egli naschi nobile non per fortuna ma per intenzione della natura, ed in consequenza che la nobiltà sia dono di natura e non di fortuna. — Avertite, signor Guirino — disse il Varano — che la vostra conclusione non è necessaria, perché tutte le proposizioni del sillogismo non sono sempre vere e necessarie: perché, se ben si suppone nel nobile maggior perfezzione che negli altri, nondimeno molte volte accade il contrario, stando che nascono molti ignobili più di alcuni nobili atti ed inclinati alla virtù, come tutto dì ci dimostra l'esperienza. Però io ho meritamente tassato la diffizione del Muzio, cioè che la nobiltà non è la perfezzione di cadauna cosa nel suo genere, ma più tosto una tacita supposizione di virtù, come si è detto, la quale depende dalla chiarezza e splendore de' suoi maggiori —.</p>
<p>Non replicò altro il Guirino; ed il conte Annibal Turchi: — Voi, signor Ercole, se ben vi ho inteso, avete detto che non può esser nobile chi legittimamente non è nato: se ciò fosse vero, ne seguirebbe che il figliuolo d'un padre e d'una madre nobili potesse esser non nobile, il che pare inconveniente; perché se è vero che la nobiltà, come afferma il Filosofo, sia virtù del genere, ella dal seme e non dal matrimonio prende origine, perché il matrimonio, in quanto alla natura, è cosa accidentale, né può accrescere o scemar perfezzione al seme. E, per star nell'essempio naturale, sì come a generar un generoso cavallo basta che si congiunga insieme un nobile stallone ed una bella giumenta, così a far un nobile sarà senz'altro matrimonio per sè stesso sofficiente l'unione dell'uomo e della donna nobile —. Ed il Varano: — Ancora che il matrimonio non sia d'essenza, avuto rispetto alla generazione, e che basti l'unione del maschio e della femina, egli è però necessario a formar il perfetto nobile, stando che il perfettamente nobile è quello che ha avuto tutti i suoi maggiori chiari ed illustri e di vizio immaculati. Non potendo adunque negare il bastardo di non aver avuto padre e madre macchiati del vizio della intemperanza, come quelli che insieme si sono congiunti contra l'onesto e contra quello che commandano le leggi così divine come umane, ancora che virtuosi fossero stati molti altri suoi antecessori, bisogna ch'egli confessi che non è perfettamente nobile, anzi che gli manca un'oncia per arrivare alla perfetta nobiltà. E dico perfetta perché non si toglie che anco i bastardi non abbinoi qualche parte nella nobiltà e non possino esser simili in virtù alli avi ed a' bisavi. — E se i bastardi legittimati fossero — soggiunse il conte Annibale — non si verrebbero a francar quell'oncia che manca ed a farsi perfettamente nobili? Avendo i prudenti legislatori — disse il Varano — per vietar il vizio della intemperanza privati i bastardi della successione così dei beni paterni come di qualunque altro bene di fortuna come quelli che contra la disposizione delle leggi e commandamento di Dio sono stati generati, è stato proveduto, per temperar il rigor della legge, che per i supremi principi, i quali sono alle leggi superiori, possino esser ammessi al privilegio della successione, di modo che la legittimazione li può far abili alla ricchezza, ma non alla perfetta nobiltà. — Resto satisfatto — disse il conte Annibale —.</p>
<p>Ed il conte Ercole Bevilacqua: — Ho veduto — disse egli — mentre son sato alla corte di Francia, darsi privilegii di nobiltà da quel re a persone ignobili, benemeriti della corona di Francia, ed altresì privar di nobiltà per suoi demeriti uomini nobilissimi: il che non so come far si potesse se la nobiltà fosse ristretta in quelle famiglie che d'antico sangue si pretendono esser discese. Chiaritemi dunque se i principi possono dar o torre altrui la nobiltà — . Ed il Varano: — E' approvata conchiusione da' dottori di legge che i principi possono coll'autorità loro non solamente dar la nobiltà con scritture e con privilegii, ma tacitamente, col dar ad altrui di quei gradi che a nobile appartengono, sì come è investirlo d'alcun feudo nobile, e che sia anco in lor podestà privar i nobili de' gradi di nobiltà; e Bartolo, principal dottore, scrive che se alcuno vivesse mill'anni pieno di supreme virtù, non sarebbe mai nobile in fin che dal principe data non gli fosse dignità o nobiltà per la quale egli fosse dalla plebe distinto. Nondimeno tengo io che questo dottore insieme con gli altri abbino grandemente errato, e non per altro se non che, parlando e trattando della nobiltà, non l'hanno mai diffinita, ma l'hanno confusa con i titoli, con magistrati, con le dignità ed altre preminenze che sono tutte parti d'onore e premio di quelle azzioni che dipendono dalla virtù d'un solo. E non posso se non maravigliarmi del Muzio, uomo veramente dotto e giudicioso, il quale, dopo l'aver insieme confuse molte specie di nobiltà, muove questo dubbio: chi sarà più nobile, o colui che sarà d'antico sangue disceso, overo il nobilitato dal principe? E lo solve con queste formali parole: “Se il principe donarà altrui la nobiltà per vera testimonianza di virtù, colui sarà nobilissimo; se veramente sarà per un cotal appetito, il nato di sangue nobile sarà più da onorare”. Bisogna dunque dire secondo il Muzio che l'esser nobile e l'esser degno d'onore sia il medesimo, il che è falsissimo, perchè l'azzione virtuosa e non la nobiltà è degna d'onore; e, se pur si onora la nobiltà, non si onora per sé stessa ma in quanto si presume ch'ella sia collla virtù congiunta. Ma se l'esser nobile è cosa diversa dall'esser degno d'onore, chi non vede che nel suo quesito il Muzio ha cominciato, come si suol dire, un'urna e, correndo la ruota, ha finito in un boccale? Ma, lasciando il Muzio con tutti gli altri dottori di legge nel suo gran caos, dico che qualsivoglia gran principe non può dare né togliere la nobiltà, s'ella è tale quale noi l'abbiamo diffinita e qual si deve diffinire. Potrà ben dar un principe ricchezze, titoli, magistrati, feudi nobili, conferir dignità ed altri simili e grandissimi onori: ma non potrà già egli fare che il nato di plebeo sia disceso da sangue illustre, né che il nobile per lo splendore de' suoi maggiori sia nato di sangue vile e plebeo, ancora che molto lo disonorasse.</p>
<p>— Voi — soggiunse il conte Ercole — parlate ne' vostri fondamenti, supponendo che la diffinizione da voi assegnata della nobiltà sia la vera: il che non vi concederebbe già il Muzio né gli altri dottori da voi nominati, perché essi pigliano il nome della nobiltà molto più largamente di quello che suona la parola greca “eugenia”. — Quando a me creder non volessero — disse il Varano — dovrebbero cedere all'autorità dei loro imperatori, conciosia che Federico secondo, il quale, oltre la degnità ebbe nome di gran letterato, interrogato che cosa fosse nobiltà rispose: “Antiche ricchezze e bei costumi”. E Sigismondo, imperatore sapientissimo, al quale supplicando un uomo di volgo a lui molto caro che lo facesse nobile, rispose: “Ricco ti posso fare e darti ogni essenzione: nobile non ti posso fare”. Ma, lasciando l'autorità e vegnendo alla ragione, o che la nobiltà si trova al mondo dall'altre cose distinta, o ch'ella è la medesima con altre, cioè colla virtù, con le ricchezze, con la laude, con l'onore e con altri beni che sono in noi e fuori di noi: s'ella è la medesima con altre, superfluo è il trattarne separatamente; s'ella è dall'altre distinta, sì come è necessario trattarne particolarmente, così fa di mestieri trovar diffinizioni e differenze essenziali per le quali si conosca la sua natura esser dall'altre differenti. La diffinizione da me data, conforme alla dottrina del Filosofo, è tale che dimostra questa eccellenza che nobiltà si chiama, di natura differente da tutti gli altri beni e da tutte l'altre cose, adunque è buona; ma la diffinizione del Muzio e delli altri dottori non si può né lodar né biasmare, non l'avendo essi mai diffinita né fattole alcun segno per il quale la possiamo distinguere dalla virtù, dalla laude e dall'onore: anzi, l'hanno nelli altrui colori di modo offuscata, ch'occhio non è di così acuta vista che comprender la possa. — Mi pare — disse il cont'Ercole — che dal Muzio, che ancor io ho veduto, si possa molto ben cavare la diffinizione della nobiltà, perché, dicendo egli che nobile significa “degno di essere conosciuto”, si potrà dire che la nobiltà è un bene che altrui fa degno d'esser conosciuto. — Non vedete voi — rispose il Varano — che per questa diffinizione non si distingue la virtù, le ricchezze, l'onore ed altri beni che altrui fanno degno d'esser conosciuto dalla nobiltà? Il che ci dimostra il Filosofo, dicendo che tre sorti di cittadini si trovano degni d'esser conosciuti nella republica: cioè ricchi, nobili e virtuosi; e non è dubbio che uno può esser ricco e plebeo e virtuoso, e non ben nato: eppur sarà degno d'esser conosciuto. Ma per tornar a proposito, grandemente s'abusano quelli che, vilmente nati, dalla ricevuta nobiltà sen vanno altieri, quasi che l'autorità del principe li abbi fatto rinascere. — Ma che direte voi — soggiunse il conte Ercole — della nobiltà che sogliono dare i signori veneziani a coloro che hanno fatto qualche segnalato beneficio alla lor republica? Non è ella vera nobiltà? Sì come fecero a Giacomo Cavallo veronese, il quale fu creato nobile veneziano con tutti i suoi successori per l'egregia sua virtù ed opere valorose che egli fece nella pericolosissima guerra che essi ebbero con Genovesi a Chioggia; ed insieme con lui per la medesima causa fecero nobili trentun famiglie popolane della città di Vinegia, nobilitando quelli che allor viveano ed in perpetuo i discendenti loro: e furono gentiluomini quei primi senza aspettare né terza né quarta generazione. — Se Giacomo Cavallo — disse il Varano — era nella sua città nobile, non acquistò nobiltà nella republica veneziana ma, coll'esser fatto membro di quella republica a cui era suddito, titolo e preminenzie di grand'onore e utile, potendo come gli altri gentiluomini conseguir tutti gli onori, tutti i magistrati e tutte le dignità; e per le ragion da noi suddette quei primi che di popolo furono fatti nobili furono veramente onorati, ma non già della perfetta e vera nobiltà nobilitati, laonde furono più tosto principio di nobiltà a' suoi posteri che veramente nobili. E, per conchiudervi, i principi possono colla lor autorità dar il principio della nobiltà ad una stirpe, e parimente della ignobiltà, e massime quando per merito di virtù onorano i buoni e per vizio vituperano i cattivi. — La vostra conchiusione — disse il conte Ercole — è così conforme al vero che io son fuori d'ogni dubbio.</p>
<p>— Ho ben io che dubitare — disse il conte Guido Calcagnini — né mi può capir nel cervello che la nobiltà, sì come l'ha posta il Varano, sia nel genere delle cose buone, sendo più tosto degna di esser numerata tra que' mali che la felicità ci ingombrano, conciosia che la nobiltà al nobile, non manco di quel vituperoso dell'onore, tutti i più soavi piaceri ammorbi ed aveleni. — Eccoti un bel paradosso — disse il Varano — E' paradosso — replicò il Calcagnini — quello che non è da ferma ragione accompagnato: perché come può esser bene quello che di libertà ci spoglia e con duri lacci di servitù ci lega? E chi non vede che la nobiltà è tale, non potendo il nobile fare né dire cosa alcuna senza il consenso della sua nobiltà? Send'egli tuttavia sforzato con suo gran disgusto parlare, caminare, stare, vestire, usar le richezze e far tutte l'altre operazioni non come egli vorrebbe, ma del modo che commanda la sua nobiltà, coll'aver sempre l'occhio al suo decoro ed a non oscurar lo splendore dei suoi maggiori: quello che non si può dir della ignobiltà, la quale è piena d'una soavissima libertà, fa lecito allo ignobile non solo vivere a modo suo, ma licenziosamente pigliarsi tutti quei piaceri che più li aggradano senza aver rispetto a tempo, a luogo o a decoro dei suoi maggiori. Di questa verità me ne faranno facilmente testimonio questi illustrissimi principi, queste nobilissime donne ed onorati cavalieri, i quali i lor piaceri non gustano mai più soavemente che quando, spogliatisi di quella prosopopeia che seco porta questa bestia della nobiltà, si vestono di quella licenza colla quale è sempre accopiata la piacevole ed allegra ignobiltà. Di qui aviene che a noi nobili, nel tempo del carnasciale, sono così care le mascare, potendo noi a voglia nostra transformarsi quando in fachino, quando in contadino e quando in più vil persona, gustando incredibil piacere nell'imitare parlando, andando ed operando i lor mecanici e licenziosi costumi: allora, liberandoci dalla insolenza dei servitori, che tuttavia alla coda ci fanno la spia, proviamo quanta dolcezza sia l'andarsene soli, ora correndo, ora saltando, ora cantando, or ridendo, ed il poter entrare in ogni luogo senza esser notati e far ogni pazzia. Certamente, se noi vorremo ben considerare, trovaremo che questo splendore che nobiltà si chiama, non è altro che un lume che a tutti gli occhi i difetti dei nobili fa palese. Quanti vogliamo noi dire che siano stati e siano gli uomini di vil condizione che hanno fatto non men lorda e dissoluta vita di Sardanapal lido, di Filopatore egizzio, di Eliogabalo e di Commodo imperatori romani? E nondimeno, per esser stati di basso stato, dalli occhi del mondo non son stati scorti, laddove della intemperante e viziosa vita di quelli, per esser stati nobilissimi, ne son piene le carte. Ma che direte voi della nobiltà, quando ella si trova, come molte volte accade, accoppiata colla nobiltà? Qual peso è più intollerabile? Il nobile povero, poco contento di quello che al sostentamento dell'umana vita è necessario, mancando delle cose superflue di che se ne va gonfia la superba nobiltà, si rode fra sé stesso e ben mille volte il dì, dolendosi del suo nascimento, come quello che si vergogna darsi a vil guadagno, in gran miseria langue; là dove il povero mecanico alla fatica e ad una vita facile avezzo, non punto ansioso delle cose superflue, quelle che all'umana vita sono sofficienti, coll'arte o sua mecanica industria preparandosi, mena sua vita gioconda e tranquilla. Molte altre ragioni addur potrei per dimostrare che la nobiltà è più tosto nel genere delle cose cattive che delle buone: le quali, per non far del retore, tralascairò, send'io molto ben sicuro che non è alcuno di questi nobili e nobilissimi che fra sé stesso non conoschi la verità della mia conchiusione e non si penti ben mille volte il dì d'esser nato nobile.</p>
<p>— Non conviene, signor conte — rispose il Varano — al nobile animo vostro né a queste nobilissime creature che qui d'intorno ascoltano, entrar in opinione così sinistra, perché la nobiltà non solo non è tra le cose cattive, ma è un preziosissimo bene da tutte le condizioni di uomini estimato ed onorato; ed è tanto lontano ch'egli ci privi di libertà, che più tosto la man ci porge per trarne di servitù, non sendo, sì come ho detto ed affermano i teologhi, la maggior servitù del vizio. La nobiltà, quasi lucidissimo specchio, col reflettere tuttavia negli occhi del nobile lo splendore della virtù de' suoi maggiori, lo invita ad illustrarsi l'animo colla virtù per rendere sé stesso simile a quelli, ed a fuggir e liberarci dal vizio. Laonde Quinto Fabio Massimo e Scipione soleano dire che, mirando le imagini dei suoi maggiori, si sentivano grandemente accendere l'animo alla virtù. Confesso, signor conte, che la nobiltà è una chiara lampada che fa veder non men l'opre cattive che le buone, e per questo è principalmente degna d'esser riposta nel genere dei beni, perciò che ella accende e sprona alla virtù col timor della infamia come anco colla speranza della laude; onde, non si scoprendo questo splendor di nobiltà l'opere dell'ignobili, essi mancano dello stimolo e del timore del biasimo, né par loro di essere obligati passare più avanti di quello che fatto abbiano i loro antecessori, ed ai nobili pare vituperio non giungere almeno al termine mostratoli da' suoi primi. E però quasi sempre interviene che nell'arme e nell'altre virtuose azzioni gli uomini più segnalati siano nobili, perché la natura ha inserta una certa occulta virtù del seme di tutte le cose che le dà proprietà e forza d'esser simile al principio onde derivano, il che si fa manifesto per quello che tutto dì vediamo delli uomini, che nascono d'effigie simili non solo ai padri, ma anco molte volte alli avi ed ai bisavi. Il medesimo modo si vede nelle razze dei cavalli, buoi ed altri animali, sì come anco nelli alberi, che i rampolli quasi sempre al tronco s'assimigliano. E se qualche volta degenerano, ciò procede dal mal agricoltore, il che intraviene anco alli uomini, i quali, se ben nati con buona creanza, quasi sempre sono in virtù simili a quelli onde procedono, e spesso ancor migliori; ma se manca chi ben li curi, quasi come selvatici, non fanno mai buon frutto. Concedo parimente che la nobiltà al fin cade sotto il gravissimo peso della povertà, nondimeno se il nobile insieme colle ricchezze non averà perso a fatto la generosità dell'animo, non le mancheranno modi e vie onorate per sollevarsi, tre delle quali a mio giudicio sono di momento: l'una col consecrarsi a Dio e, sì com'egli è dalla fortuna abbandonato, così egli con eroica virtù dimostrarsi sprezzator della fortuna e del mondo; l'altra col darsi ad onorata servitù di prencipe; la terza con lo essercitar la nobilissima arte militare. E non è dubbio che non abbi sempre gran vantaggio il nobile con lo ignobile, ancora che siano in virtù eguali: che, se due uomini saranno i quai non abbino prima dato di sé stessi sazzo per opere buone o cattive, subito che s'intende l'uno essere nato nobile e l'altro no, appresso ciascuno ignobile sarà sempre manco estimato che il nobile, e bisognerà che l'ignobile con molte fatiche e con tempo nella mente delli uomini imprima buona opinione di sé, che l'altro in un momento e solamente coll'esser gentiluomo l'averà acquistata.</p>
<p>Tutti i circostanti confermarono il parere del signor Ercole, e, vedendo il conte Palla Strozzi che il Calcagnino non replicava altro: — Saperei volentieri — diss'egli — donde abbi avuto origine questo nome “gentiluomo”, e parimente se sia il medesimo l'esser nobile e l'esser gentiluomo, perché per queste ultime parole che avete detto, nelle quali confondete questi due termini, pare che sia una cosa medesima, vedend'io nondimeno che molti, quantunque d'umil stato, pur che siano ben vestiti, fanno del gentiluomo, e tuttavia confermano il lor detto col giurar a fè da gentiluomo: il che mi fa star sospeso e talor credere che il dir “gentiluomo” non significhi propriamente “nobile”, ma “uomo di gentili costumi e da bene” —. Ed il Varano: — Quanto alla prima domanda, cred'io che questo nome di “gentile” sia tolto dal latino, sì come la maggior parte delle altre voci che usiamo nella nostra lingua volgare, perché “gentile” presso i latini vuol dire quanto “d'una istessa famiglia”, e parimente gentili chiamano quelli che un medesimo nome aveano, sì come si legge in Cicerone, il quale, parlando di Tullio Ostile, lo chiama “suo gentile”, e scrive nella Topica che gentili sono quelli che tra loro sono d'un nome medesimo e da' liberi hanno la loro origine, i maggiori de' quali non han mai servito: dal che si comprende che questo nome di gentile ad altri che a persone di famiglie nobili non conveniva. E perciò giudico che quella voce, la quale anticamente significava che questo era con lui di questa, e quegli con quell'altra famiglia nobile, allargandosi il significato, ora a noi dimostra in generale chi altri è persona nobile; e sì come gentili si chiamavano tra loro chi erano di nobil famiglia, così ora quelli che sono nobili si chiamano gentili. Di modo che si può conchiudere che il nome di gentiluomo sia proprio del nobile e che allo ignobile in modo alcuno non si possa addattare. Alla seconda dimanda, ancora che Dante, il Petrarca ed il Boccaccio abbino usato indifferentemente questi due termini, nobile e gentile, io nondimeno gli fo differenza, e tengo che il nome di gentiluomo sia molto più ristretto del nobile, e che il gentiluomo sia quello che dal Filosofo vien detto “geneos”, cioè “generoso”, nel quale non solamente risplende la virtù del genere, ma anco quella di sé stesso. Perché, se ben, come ho detto, il nome di gentile è proprio del nobile, nondimeno senza virtù ne sarà sempre indegno possessore: e però vi conchiudo che il nobile senza virtù ed il virtuoso senza nobiltà non si potrà chiamar propriamente virtuoso. — Come la vostra conchiusione — disse lo Strozza — ha del ragionevole, così giudico che poco sia il numero de' veri gentiluomini, ed infinito il numero di quelli che si usurpano questo titolo, perché non solamente i nobili viziosi e gli ignobili virtuosi, ma anco chi per mezzo delle ricchezze può viver ozioso, quantunque ignobilissimo e viziosissimo, fa profession di gentiluomo, di modo che, se alcun gli dicesse “tu non sei gentiluomo”, subito, come se avesse ricevuta una grand'ingiuria, risponderebbe colla mentita, né sopra ciò ricusarebbe il duello, quasi certo di combatter giusta querela. — L'opinion vostra — disse il Varano — è conforme a quello che dice il Filosofo, cioè che tutti in parole la nobiltà e la virtù si usurpano: ma che veramente siano nobili e da bene, in verun luogo venti non se ne trovano —.</p>
<p>Piacque a tutti i signori e cavalieri il quesito del conte Palla e fu molto lodata la risposta del Varano; ed il cavalier Gualenguo: — Voi, signor Ercole, in fin qui così copiosamente e così particolarmente avete parlato della nobiltà che a noi oggimai può parere che altro da dir non rimanga: con tutto ciò non resto satisfatto a pieno se de' gradi della nobiltà non ci date qualche distinta informazione, perché né sofficiente né vera causa dell'esser l'uno più dell'altro nobile perché sia il maggior numero e l'antichità dei suoi antecessori, come pare che voi vogliate inferire nel principio; perché, se ciò fosse, ne seguirebbe che un gentiluomo privato il cui sangue fosse più antico di quello d'un duca o d'un re, fosse del duca o del re più nobile: il che come inconveniente da alcuno non vi sarebbe concesso. Aspetto dunque sopra questo udirvi discorrere dei gradi della nobiltà —. Rispose il Varano: — Par che sia materia pertinente a' leggisti, conciosia che, versandosi parte della giustizia circa al distribuir le pene, i premii e gli onori, così è necessario che essi leggisti molto distintamente conoschino e trattino de' gradi della nobiltà, acciò che con geometrica proporzione possino compartir le dignità, i titoli e le precedenze, delle quali principalmente par degna la nobiltà. Nondimeno, per satisfarvi, edificando sopra miei fondamenti, divido la nobiltà in cinque gradi, overo cinque ordini: il primo, ascendendo, è di quei nobili che, avendo avuto origine dalla ricchezza e mediocri virtù non mai accresciute, non mai diminuite, si chiamano privati gentiluomini; il secondo è di quelli ch'oltre a questo sono onorati di feudi nobili e di giurisdizzione con titoli di conti; il terzo ha giurisdizzione con titolo segnalato, e sono marchesi; il quarto è quello de' duchi; il quinto e supremo è quello dei re. Questi gradi di nobiltà hanno tal proporzione tra loro quale si suppone in esse virtù, conciosia che gli onori e le precedenze alla nobiltà si compartono secondo la virtù che nel suo genere si presume. Il primo grado adunque, fondato sopra mediocre virtù, sarà a tutti inferiore, e l'ultimo, nel quale eroica virtù si presume, che è quello dei re, perciò da Omero chiamati “pastori dei popoli”, sarà nel superiore; gli altri tre, parte inferiori e parte superiori saranno, conciosia che il secondo, più nobile del primo, cederà al terzo, al quarto ed al quinto; il terzo, superiore al primo ed al secondo, darà luogo al quarto ed al quinto; il quarto, sopra gli altri tre inferiori, darà la precedenza al quinto. — Se ben vi intendo — soggiunse il Gualenguo — volete dire che i gentiluomini privati hanno da cedere a' conti, i conti a' marchesi, i marchesi a' duchi, i duchi ai re, e questo ha del ragionevole, ancora che in Alemagna, forse per abuso, i conti precedono a' marchesi; e nel Regno di Napoli i prencipi a' duchi. — A questo nome di prencipe — disse il Varano — non ho io dato alcun particolar grado di nobiltà, stando che è nome commune a tutti i gran signori, e che distingue non i signori dai signori, ma i signori dai sudditi e, se pur s'usa in particolare, pare che convenga ai primigeniti dei duchi e dei re.</p>
<p>— Credo anco — disse il Gualenguo — che non senza ragione abbiate il principal grado di nobiltà tralasciato, al quale tutti i nobili e nobilissimi facilmente cedono, e questo e quello dello imperatore e del papa. — L'imperatore in quanto imperatore ed il Padre santo in quanto papa non può cadere — rispose il Varano — sotto la diffinizione della nobiltà, né far alcun ordine di nobiltà; e dico in quanto imperatore e papa, perché non si toglie che uno che sia eletto imperatore e papa non possa esser nato di stirpe regia e nobilissima; il che vi devrebbe esser manifesto, conciosia che l'uomo si porti la nobiltà dal ventre materno, ma non si può portar né lo imperio né il papato, sendo cadauno di questi per elezzione e non per successione, ma può bene uno nascere marchese, duca e re, parlando dei principati e regni che vanno per successione. E, se ben l'imperatore ai re ed il papa non solo ai re ma allo istesso imperatore precede, di questo non è cagione la nobiltà, ma la degnità, la quale in tali soggetti denota tanta eccellenza di virtù, che di ogni sopreminenza sia degna. — Come piò essere — rispose il Gualenguo — che, se l'imperatore ed il papa hanno prerogative di dar i maggior titoli di nobiltà, potendo essi fare conti, marchesi, duchi e re, essi poi nobili e nobilissimi non siano? — Ed il Varano: — Io vi ho con vive ragioni provato che qualsivoglia sopremo principe non può dar nobiltà, ma sì bene ornarla ed accrescerla con titoli, feudi e preminenze, le quali non tanto della nobiltà quanto della virtù sono premio; ma quando vi concedessi che l'imperatore ed il papa potessero far altrui far nobile, non perciò mi conchiudereste ch'essi fossero da riporre nel numero dei nobili, perché anco il sole ha forza di produr calori in questi corpi inferiori, nondimeno il sole, se vogliamo credere al Filosofo, non è caldo. — Orsù, vi intendo — disse il Gualenguo — volete che l'imperatore ed il papa siano nobili virtualmente e non formalmente, per usar questi termini scolastici, il che non vuol significare altro se non che essi in un modo più eccellente delli istessi nobili la nobiltà possedono come quelli che hanno virtù di fondare o d'accrescere la nobiltà, e di questo mi contento; ma desidero di saper più oltre se in cadauno di questi ordini di nobiltà vi siano i gradi del più e del meno o se pur tutti quelli che sono in un medesimo ordine siano egualmente nobili, di modo che fra essi non possa cadere precedenza. — Non potendo — rispose il Varano — i nobili d'un medesimo ordine, quando insieme si trovano, tutti sedere sopra un medesimo scanno né capir in un istesso luogo, ma sendo necessario ch'uno a man destra e l'altro a man sinistra, l'uno di sotto e l'altro di sopra si trovi, così è necessario, per dar il luogo a cadauno conveniente, che qualche circostanza del più e del meno si consideri: la quale circostanza o differenza non sarà però specifica né mutarà la sostanza, ma sarà più tosto generica, cioè commune a tutti gli ordini dei nobili. E' ben vero che di questa differenza o precedenza tra nobili privati non si tien conto più che tanto, perché, oltre che i giovani cedono il luogo a' vecchi, è ancora gentil creanza e nobil cortesia che l'un gentiluomo onori l'altro, e si sforzi sempre di dargli il luogo superiore; ma fra prencipi grandi se ne fa molta stima e spesso si disputa tal precedenza. — E' quale è questa differenza? — disse il Gualenguo — Due sono a mio giudicio — rispose il Varano — le differenze che in tutti gli ordini sono degne d'esser contrapesate, alle quali ragionevolmente si hanno da dar le precedenze: l'una è l'antichità del sangue, cioè il numero de' pregiati antecessori, l'altra è quella della nobiltà che si chiama di quattro quartieri, cioè di quelli che per quattro generazioni descendono non solo da uomini ma anco da donne nobili; e questa nobiltà in Ispagna tanto si estima, che il Re Cattolico non dà il cavalierato di Santo Iaco se non a' quei nobili i quali, oltre al merito di lor propria virtù, non provano questa quarta discendenza. —</p>
<p>Non replicò altro il Gualenguo, e parendo al signor Ercole, già stanco di ragionare, d'aver sodisfatto al commandamento della reina, volea dar luogo a qualche altro solazzo; ma la reina fece cenno al signor Antonio Barisano, detto il Greco, che si facesse innanzi, il quale, giunto quel giorno, se ne stava in un canto ad udire il ragionamento: gli commandò sorridendo che ancor egli movesse dubbio e contradicesse al signor Ercole. Questo è un onorato cittadino di Schio, il quale, dopo che l'isola fu occupata da' Turchi, non potendo tolerar la dura servitù de' barbari, se ne venne in Italia e, conosciuto in Ferrara per letterato, fu da Sua Altezza raccolto con stipendio e datali la publica lettura della lingua greca; e, per esser egli di piacevole e gioconda conversazione, come quello che sta volontieri suso le burle ed audacemente parla in ogni materia, è gratissimo a tutta la nobiltà della terra e massime alle donne. Avend'egli dunque fatto riverenza alla reina, parlò in questo modo: — Facile mi sarebbe, reina serenissima, dubitando contradir a tutto quello che ha detto il signor Ercole; ma perché poco ci avanza all'ora della cena, dirò solamente che io non posso tolerare che le donne, animali imperfettissimi, abbino parte alcuna nella nobiltà, com'egli più tosto adulatore che verdadiero senza punto di vergogna ci ha affermato, sapendo egli molto ben fra sé stesso che parla contra la ragione ed il commune uso, il quale non riconosce la nobiltà se non dall'uomo, e meritamente, perché la femina, se il Filosofo è degno di fede, non è altro che un maschio imperfetto fatto per error della natura, la qual sempre intende di far il maschio, e la donna comparata all'uomo ha quella proporzione che ha il senso alla ragione. E per discorrer un poco più sottilmente, è cosa certa, confermata dallo istesso Filosofo, che nella generazione dell'uomo il maschio dà la forma e la femina la materia; è anco in tutte le academie accettata conchiusione che ogni bruttezza ed ogni imperfezzione nella cosa generata dalla materia si riconosce, sì come tutte le bellezze e tutte le buone condizioni dalla forma dependono, né per altro le sostanza incorporee delle corporee sono più eccellenti, se non che queste colla materia congiunte, e quelle dalla materia separate si trovano. Il che, se è vero, come si può affermare che la donna, la quale, col porger la materia, è causa d'ogni imperfezzione, possa dar all'uomo pur una minima ombra di nobiltà? Che la donna non abbi parte nella nobiltà e ch'ella totalmente sia dell'uomo lo confermano anco le leggi ed i rescriti de' romani imperatori, e tra le altre vi è un testo di Ulpiano nel quale si legge che i mariti alle donne apportano chiarissima degnità, ed il medesimo fanno i padri infin che sono maritate ad uomini di plebe; ed oltra questo un rescritto d'Antonino, che le donne nate di padre consolare o pretorio ritengano la chiarezza della lor generazione se maritate sono ad uomini nobilissimi e di condizione non privata; ed un altro di Valente e Valentino, che le mogli siano onorate quantunque ignobili e nobilitate secondo la nobiltà dei mariti, e che, se poi marito prendono di minor condizione, private della prima degnità, seguano la condizione de' mariti. Chi non vede che da queste leggi e da questi rescritti si cava una certissima e indubitata conchiusione: che le donne non hanno parte alcuna nella nobiltà, ma che seguono la nobiltà e condizione dell'uomo come l'ombra il corpo; di modo che, se per sé stesse non hanno nobiltà, come ne possono dar ad altrui? Sì che, signor Ercole, lasciando da parte l'adulazione e (il) troppo desiderio che avete della grazia loro, confessate sinceramente il vero, e le donne, come animali imperfettissimi, escludete da questa pregiata condizione che nobiltà si chiama.</p>
<p>— Fidatosi il signor Barisano, reina serenissima — disse il Varano — in una poetica e vana menzogna, che le donne naturalmente amino chi lor disama ed i loro sprezzatori abbino in pregio col sprezzar apertamente le donne, si sforza di satisfar allo ardente desiderio ch'egli ha d'esser da quelle amato ed apprezzato: ma, sì com'egli si inganna nel giudicar i naturali costumi delle donne, e sì come audacemente proferisce il falso per vero, così spero che invano egli abbi da desiar la grazia loro. Dico adunque che le donne, animali bellissimi e perfettissimi, non solo sé stesse, ma anco altrui colla loro propria virtù di nobiltà possono far partecipi; e ch'elle, sì come a formar l'uomo, così a farlo interamente nobile necessarie vi sono. Confesso che la nobiltà principalmente dall'uomo s'attende, ma soggiungo che los plendore della donna tanto importa che non si può chiamar perfettamente nobile chi nato sarà di donna vile. Né voglio usar altr'arme che le sue proprie in vincerlo: perché è vero che nel seme dell'uomo si contien l'anima in potenza, che è la forma, e che il sangue nell'utero della donna è la materia della quale si forma il corpo, di modo che l'anima dall'uomo ed il corpo dalla donna prende origine; ma di più dico che, se la forma nobile sarà introdotta in materia nobile, il composto sarà perfettamente nobile, ma se la materia sarà vile, ancora che la forma sia nobile, il composto non sarà del tutto nobile, anzi, le mancherà un grado di nobiltà, ch'è quello della materia. Ditemi per vostra fe', signor Antonio, non stimarete voi più l'imagine di Cesare in oro che la medesima e per la medesima mano in piombo o rame scolpita? E questo non per la forma, la quale è l'istessa, né per l'artefice, il quale è il medesimo, ma per la materia, la quale è bella ed eccellente. Vi concedo che le cose materiali e corporee delle immateriali ed incorporee sono manco eccellenti, e per cagione della materia, e che la materia è causa d'imperfezzione, in quanto ella è il soggetto della alterazione della trasmutazione e della instabilità delle cose non permanenti; nondimeno, comparando esse cose materiali e corruttibili fra loro, quelle che hanno la materia più purgata e meglio disposta, senza dubbio sono molto più degne ed eccellenti, il che ci conferma il Filosofo, il quale dice che in tutte le cose nelle quali vi è bisogno della materia, quanto la materia sarà migliore, tanto riusciranno più belle e più eccellenti. E, per star nel proposito nostro, se è vero che l'anima segua la temperatura del corpo, come dicono i più dotti e come proviamo noi stessi, come negarete voi che non sia di gran momento alla nobiltà la temperatura del corpo dato dalla donna non meno che da' celesti influssi? Conciosia che l'anima, se ha il corpo mal temperato ed inclinato al vizio, difficilmente può risplendere per quelle virtù sopra le quali è fondata la nobiltà. Non negarete, e lo so certo, che il corpo dato dalla donna non abbi parte nella nobiltà, se ben la materia rappresenta, vedendo noi che tuttavia dalle qualità del corpo, come da manifesto carattere, sogliamo pronosticare dell'altrui condizione, conciosia che l'effigie, l'aria, i gesti, i movimenti del corpo molte volte uomo o donna da noi non più veduta, per nobile o ignobile ci facciano conoscere. Voi dite che la donna è uomo imperfetto: quando anco vi concedessi questo, che è pur falso, direi che questa imperfezzione non è sostanziale ma accidentale, perché non intende il Filosofo ch'ella sia manco dell'uomo razionale, ma la chiama “uomo imperfetto” perché una sol cosa le manca per essere uomo, e questa non è d'importanza all'umana perfezzione; laonde, sì come non dà perfezzione all'uomo l'esser più de donna, così alla donna non apporta imperfezzione l'esser manco d'uomo. Ho ben io tanto lontano dal vero che la donna sia difetto di natura o contra sua intenzione formata, quanto è lontano dal vero che la natura non intenda di conservare la umana specie, la quale non manco per la donna che per l'uomo è perpetua: del che avedutosi il Filosofo, nello istesso libro soggiunge che la natura, intenta al ben dell'universo, fa con gran provvidenza quando maschio e quando femina. I difetti di natura non sono altro che mostri, e di raro accadono; le donne tanto è lontano che siano mostri, che di quelle sotto il cielo non è cosa più bella, le quali non di raro né in poca quantità, ma per singolar grazia della benigna natura e dello stesso Autor della natura sono prodotte al mondo in copia assai maggiore delli uomini.</p>
<p>Confessate dunque, signor Antonio, il vostro peccato, e chiedetene perdono, perché (né) il vostro Ulpiano né li imperiali rescritti da voi allegati saranno bastanti ad alleviarvi pur una minima dramma delle pene che da queste signore vi soprastanno, in difesa delle quali, contra le leggi e rescritti da voi citati, addurrò l'autorità di Virgilio ed un decreto della sapientissima republica di Venezia per dimostrarvi quanta gran parte abbino le donne nella nobiltà; Virgilio, parlando di Drance, dice
<quote rend="block">
<lg>
<l>Dava a costui la nobiltà materna</l>
<l>Superba schiatta, era per padre oscuro</l>
</lg>
</quote>
</p>
<p>Chi non vede che per questi versi Virgilio non solo intende che le donne abbino parte nella nobiltà, ma anco che per sé sole siano sofficienti a dar superba schiatta? Il decreto veneziano commanda che i figliuoli di donna vile, ancora che di legitimo matrimonio nati, non siano accettati alla prova della nobiltà, e che a' loro magistrati ed a' Consigli loro in modo alcuno non siano ammessi, giudicando quei prudentissimi e nobilissimi signori, sì come è veramente, che senza la nobiltà e generosità delle madri non si possa conservar immaculata la nobiltà ne' figliuoli.</p>
<p>— Se le donne — soggiunse il Greco — sono incapaci di quelle virtù che fanno gli uomini nobili ed illustri, come può essere ch'elle abbino parte nella nobiltà? Se forse non voleste che l'essercizio dell'ago e del fuso, al quale sono meritamente destinate le donne, fosse tra tutte l'arti liberali nobilissima —. Ed il Varano: — L'essercizio dell'ago e del fuso, fatto senza avarizia nelle donne, ancor che nobilissime, è arte lodevole, né per questo si toglie ch'elle non siano proporzionatamente capaci di tutte quelle virtù, così pertinenti a' costumi come alla mente, che agli uomini convengono, poiché non manca loro alcune di quelle facoltà né alcuno di quelli istromenti di che l'anima ad operar virtuosamente si serve; che, se Dio e la natura non fa mai cosa indarno, come affermano tutti i sapienti, non si ha da supponere che l'intelletto, i sensi così interiori come esteriori e parimente gli organi corporei che hanno le donne simili alli uomini, siano invano fabricati, e ch'elle, così come alli uomini, servir non se ne possano in acquistar prudenza, scienza e sapienza, e finalmente in essercitar qualunque arte liberale. Però il divin Filosofo a favor delle donne nella sua Republica con vive ragioni si sforza di provare che le donne a tutte quelle cose sono atte alle quali sono gli uomini accommodati, e che d'eroica virtù sono capaci; ed il dottissimo Plutarco compose un libro della virtù ed eccellenza delle donne. E, se ben il Filosofo afferma che la donna ha quella proporzione all'uomo che ha il senso alla ragione, non intende però che l'uomo sia ragionevole e la donna priva di ragione, ma, parlando egli della compagnia domestica, vuol inferire che, sì come il senso per natura ha da obedire e la ragione a commandare, così nell'ottimo governo della casa la donna naturalmente ha da obedire e l'uomo a commandare, e questo imperio che ha l'uomo sopra la donna, dice egli, ha da essere imperio civile e non servile; ma poco dopo soggiunge che, se ben la donna non ha le virtù morali in quella perfezzione c'ha l'uomo, nondimeno è ancor lei dotata di fortezza, di giustizia, di temperanza e di quella prudenza che per sé è sofficiente a ben obedire a chi ben sa commandare.</p>
<p>— Ancora che le donne — replicò il Greco — abbino le cose che avete detto, nondimeno da tante altre male qualità sono accompagnate che difficilmente possono far cosa buona, come quelle che sono fredde naturalmente, di corpo languide e molli, e troppo delicate, avendole più tosto la natura fabricate per la procreazione dell'uomo che per altro effetto, conciosia che in tutte l'altre cose siano d'impedimento e di fastidio; e però dicea Catone che se il mondo potesse esser senza la donna, la nostra conversazione sarebbe sempre con Dio, volendo inferire questo gran savio che, vivendo l'uomo in compagnia d'un animal così imperfetto, non potrà menare se non vita angosciosa e misera. Ma perché voi, signor Ercole, non crediate che io parli, come si suol dir, a vento e che io sia più tosto maledico che verdadiero, udite che dice il Filosofo descrivendo la natura e costumi delle donne: la donna è facile al pianto, al lamento ed alla disperazione; è invidiosa, maledica, mordace, ostinata, ansiosa, sfacciata, bugiarda, pigra, timida e facile da essere ingannata; ed il divin Filosofo, nel sesto delle Leggi, afferma che il sesso feminile è tanto cattivo e di natura così malizioso che alle leggi difficilmente si può sottoporre. Che vi pare delle lodi che danno questi filosofi alle donne: non sono elle sofficienti per dimostrare quanto siano degne d'aver parte o preminenza nella nobiltà? Difendetele pur quanto vi piace, che a me non farete voi già credere che l'asino sia destriere.</p>
<p>— Se delle lodi delle donne — rispose il Varano — non fossero oggimai piene tutte le carte, mi affaticarei dimostrar con parole magnifiche la grandezza della lor virtù, conciosia che non manco si trovino essempi d'erooica virtù nelle donne antiche e moderne di quello che si faccia nelli uomini; ma perché le lodi loro già sono notissime né di mia intenzione è ora far dell'oratore, solamente, come difensore del giusto, ne dirò tanto quanto importa a raffrenar la vostra maledicenza. E' vero, né lo nego io signor Antonio, che l'Autor della natura, volendo porre il fiore della bellezza nelle donne, le fabricò d'un corpo lucido, molle e delicato, acciò che insieme col senso della vista, dilettando il tatto, accendessero nell'uomo quel desiderio che le causa eternità; laonde, sì come nella donna la bellezza è di grand'ornamento, così l'esser molle e delicata non gli apporta alcuna imperfezzione: anzi, s'è vero quello che afferma il Filosofo che i molli di carne siano più atti d'ingegno, si potrebbe conchiudere per questo che le donne fossero più atte delli uomini alla scienza, alla sapienza ed a tutte quelle virtù che più nelli uomini risplendono. E' anco vero che la natura, intenta alla conservazione dell'universo, in tutte le specie ha posto il sesso della femina e del maschio, o la virtù dell'uno e dell'altro; ma è ben falso che la donna non sia stata prodotta per altro che per la formazione dell'uomo, perché il generar altri qual sé stesso è il proprio fine delle piante e delli irrazionali, ma del razionale il proprio fine è il sommo bene, il quale non può già l'uomo fruire in questa vita senza la donna, il che si conferma col testimonio del Filosofo, il quale nella sua Economica dice in questo modo: l'uomo non è come gli altri animali, fatto solamente per essere, ma per ben essere; e però gli è necessaria la natural conversazione della donna: non tanto per generare, quanto per ricevere da quella gran commodo. Il che, sì come è vero, così sarà una grande eresia il dire che la donna sia d'impedimento o di fastidio, overo che la nostra conversazione senza la donna fosse beata, perché questo repugna alla ragione, alla isperienza ed all'autorità di questo gran filo(so)fo, il quale medesimamente dice che la casa non può essere perfetta senza la donna e che sì come la donna è la metà della casa, così le donne sono la metà della città. E nell'Economica pur afferma che non può essere né cosa più santa né più degna d'uomo savio che il cercar di congiungersi con un ottima e laudabilissima donna, e di quella procrear figliuoli, e che non conviene ad uomo di mente sana conversar temerariamente con ogni donna, acciò che di qualche rea o vilissima femina non generi figliuoli alla madre simili: per le quali parole ben si può comprendere quanto stimi questo filosofo la nobiltà e generosità della madre alla procreazione de' figliuoli. Afferma ancora coll'autorità d'Omero che maggior felicità non può accadere alli uomini in questa vita che quando marito e moglie con un voler concorde la lor casa governano; ed Esiodo, contrario alla severità di Catone, disse che tre cose all'uomo faceano di mestieri: la casa, la donna ed il bue aratore: volendo dimostrare che al bene e beato vivere dell'uomo era necessaria la domestica conversazione della donna. Ed il Filosofo pur nell'Economica dice che il marito che non prezza la moglie è non meno ingrato di quello che sprezza il suo benefattore, volendo inferire che la donna non solamente è di solazzo, ma anco di gran beneficio all'uomo, conciosia che l'onesta e casta donna non solo al marito nel letto e ne' piaceri e compagna, ma nellle fatiche sollevamento, nelli affanni conforto, nelle infirmità medicamento pieno di servitù amorevole; né potrebbe l'uomo senza l'aiuto della donna ben governar la sua casa, la quale tutto ciò che procaccia l'uomo di fuori, ella in casa fedelmente il custodisce e governa.</p>
<p>Ma a chi vogliam noi credere, se non prestiamo fede alla isperienza? Non proviamo noi stessi che senza le donne alcun contento né alcun soave piacere possiamo gustare, come quelle che colla lor dolcezza temprano l'amaro di questa nostra vita, la quale senza donne più rustica e più aspera sarebbe di quella delle più selvagge fiere? Elle da' nostri cuori sgombrando i vili e bassi pensieri sollevano gli affanni e le miserie e quelle torbide cure che così spesso ci accompagnano, e colla gran bellezza loro, tuttavia rappresentandoci l'imagine della Divinità, tanto è lontano che dalle belle imprese ci sviino, che più tosto gli ingegni nostri destano ed alla cognizione delle cose più grandi li inalzano. Ma è ben somma maledicenza la vostra, signor Antonio, poiché per acquistar fede alle calunnie vostre vi prevalete delle autorità del Filosofo in sinistro senso, il quale, se ben descrivendo la natura delle donne in esse pon lo eccesso d'alcune cattive inclinazioni, non però ne spoglia gli uomini a fatto; ma quel ch'è peggio voi, prodigo dispensator de' biasmi loro, nelle lodi avarissimo, spendete parole di soverchio nel scoprir i vizii e malignamente le rare lor virtù celate: eppur in coscienza vostra sapete che nell'istesso luogo da voi citato descrive le donne delli uomini più misericordiose, di memoria più vigilanti e più sobrie. E Platone nel Menone e nel quinto della Republica stima di maniera la donna eguale all'uomo in virtù, che ordina che il governo della città, i magistrati così di guerra come di pace e tutti gli altri ufficii siano communi tra gli uomini e le donne; ed il Filosofo, ancora che non stimi la donna del tutto uguale all'uomo, nondimeno proporzionatamente le attribuisce la temperamnza, la giustizia e la fortezza. Ma quando vi concedessi senza pregiudizio del vero che le donne a qualche vizio di natura sono inclinate, direi che tanto più di lode sono degne quanto che, vincendo le loro cattive inclinazioni, virtuosamente vivono —.</p>
<p>Qui si fermò il Varano e, volendo il Greco replicare, come quello a cui non mancano mai parole, la signora Tarquinia Molza sorridendo: — Dhe non passate più oltre — disse — signor Barisano, e contentatevi di quello che sin ad ora avete detto in vituperio delle donne, acciò che queste signore che qui d'intorno ascoltano, contra di voi meritamente irate, a guisa delle Bachidi non vi facessero un nuovo Orfeo —. Rise il Greco e disse: — Hanno più tosto causa, gentilissima signora, queste donne di ringraziarmi che d'offendermi, perché s'io non avessi contradetto al signor Ercole, non si averiano intese tante laudi che esso ha lor dato: e son ben sicuro che quanto io più le caricassi di biasimo, tanto più le lor lodi a guisa di palma s'alzariano al cielo —.</p>
<p>Con queste parole fu posto fine al ragionamento, e, vedendo la reina che un poco di tempo li sopravanzava sino alla venuta della corte, commandò alla signora Camilla Mosti ed alla signora Camilla Bevilacqua che danzassero, ed esse subito, presesi per mano e fatto doi balletti al suon d'un lauto, fecero i canarii con estrema grazia e singolar piacere di chi le vide. Ma, sendo sopragiunto il signor duca con la corte, levatasi la reina, tutte se ne andorno allo appartamento della serenissima duchessa, dove era preparato un bellissimo concerto di varii istromenti di musica e di soavissime voci, il qual concerto accompagnò anco un pezzo della cena. Levate le tavole, si dispensò alquanto di tempo in varii giochi ed in altri piacevoli solazzi e, vedendo il signor duca l'aere d'oscurissime nuvole ingombrato e che i venti col lor impetuoso soffiare minacciavano lunghe ed impetuosissime pioggie in pregiudizio della caccia e del pescare, diede ordine alla partita per la seguente mattina. Levatasi dunque per tempo Sua Altezza ed udita la solita messa, s'imbarcò colla serenissima signora duchessa, la signora donna Marfisa e signora donna Bradamante e le dame di corte in una sontuosissima nave, e fece dare alla signora contessa di Sala ed al restante della corte il bucintoro; questa è una gran nave fabricata con tanto artificio che altra né più bella né più sontuosa far si potrebbe, come quella che ha sala, camere, corridori e poggi, di modo che di sé porge a' riguardanti una vista mirabile: e son sicuro che, s'ella fosse stata al tempo che Iasone navigò allo acquisto del vel d'oro, questa e non quella degli Argonauti adornerebbe il cielo. Addaggiatisi dunque in questa nave le gentildonne ed i cavalieri, dopo che con delicatissimi cibi ebbero scacciato il digiuno, propose la signora contessa di Sala che per ellezzione e non a sorte si elleggesse una reina, il cui imperio non si estendesse fuori di nave e durassi per tutto il viaggio, acciò che col promover ella qualche piacevol ragionamento si venisse a fuggir la noia del viaggio. Comminciatosi dunque l'un l'altro a susurrar nelle orecchie e poi, alzatasi la voce, a poco a poco fu con applauso di tutti elletta reina la signora Tarquinia Molza, gentildonna modonese per il suo raro e pellegrino ingegno molto dalla duchessa amata, e da tutta la corte reverita, la quale, dopo lo aver ricusato con modestia, accettò finalmente l'onor e l'imperio.</p>
<p>Stava ciascun sospeso, aspettando ciò che commandasse la nuova reina per trattenimento di quella sera, quando ella, dopo l'esser stato alquanto pensosa, così disse: — Fra tutti i beni che esterni o di fortuna si chiamano, parmi che, dopo l'onore, la ricchezza tenghi il primo luogo, vedendo noi per isperienza che le ricchezze quasi da tutti gli uomini sono bramate, parendo loro che niuna cosa all'umana felicità sia di quelle più proporzionata. Considerando io dunque che l'altr'ieri dell'onore e ieri della nobiltà fu molto ben discorso, quando mi credessi che ciò dovesse esser grato alla compagnia, farei elezzione di chi devesse oggi delle ricchezze ragionare, e crederei che questo non fosse in tutto fuori di proposito, avendoci il signor Ercole Varano con vive ragioni provato che le ricchezze sono il sostegno della nobiltà. Allora quasi tutti i circostanti verso la reina e tra sé cominciorno a dire che questo non poteva essere se non piacevole ed utile discorso, e facevano istanza ch'ella commandasse chi dovesse trattarne. Voltatasi dunque la reina al conte Ercole Tassone, gentiluomo di bei costumi e di buone lettere ornato: — Voi, signor conte — disse — sarete quello che averà questa impresa di trattar delle ricchezze, intendendo che sia lecito a chi vorrà contradirvi in tutte quelle cose che a loro non pareranno convenienti, e che voi parimente siate tenuto a rispondere secondo l'usato stile. — Poiché così piace all'Altezza Vostra, reina serenissima, disse il conte Ercole, che io, tra tanti che più di me vagliono, sia quello che abbi questo carico per non mi contraporre al giudicio dell'Altezza Vostra, che io estimo assai più del mio, non posso né voglio in alcun modo ricusarlo; e tanto più volentieri l'accettarò, quanto che sarà lecito a ciascuno contradirmi, perché avendo io, mercè del mio sterile ingegno, poco e quasi niente da dire, potrebbero facilmente le ricchezze nelle mie mani cader in povertà e diventar mendiche, se questi fertili ingegni, col contradirmi copiosamente, non le sostentassero e ad un perfetto fine non le riducessero. Quivi stato alquanto sopra di sé il Tassone, incominciò in questo modo:</p>
</div1>
<div1>
<head>Giornata sesta</head>
<argument><p rend="sc">GIORNATA SESTA DELLE RICCHEZZE</p></argument>
<p>— Sono alcuni, reina serenissima, li quali, avendo posto ogni lor studio in acquistarsi ricchezze, poiché, o per cattiva fortuna o per loro proprio mancamento a viver finalmente poveri sono costretti, non sapendo come vendicarsi, fanno delli ippocriti, e, delle ricchezze sprezzatori dimostrandosi, coll'empir l'orecchie altrui dei biasmi loro, chiamano le ricchezze madri dell'arroganza, dell'insolenza e dell'intemperanza, e finalmente con Diogene Cinico affermano che virtù non può stare con la ricchezza. Io dal costui parere fui sempre e sono più che mai lontano, e tengo questa ferma conchiusione, che l'uomo goder non possa in questo nostro mondo vita perfetta senza ricchezze; conforme alla qual mia sentenza, assegnando la propria diffinizione della ricchezza, dico ch'ella non è altro ch'un cumulo di tutti quelli istromenti che al sostentamento, al commodo ed all'ornamento della casa ed insieme della vita civile sono necessarii, senza il quale l'uomo non può chiamarsi perfettamente felice. Dico ch'ella è un cumulo di tutti gl'istromenti perché, mancando alcuni di questi, l'uomo non si potrebbe del tutto chiamare ricco, e dico che, senza ricchezza, l'uomo non può esser felice, perché ella è uno dei principali istromenti per essercitar la virtù: e però le ricchezze sono degne d'esser prezzate dalli uomini niente manco di quel che sono. Questi istromenti, li quali, tutti insieme uniti, fanno quel cumulo che ricchezza si chiama, si dividono in sette parti, cioè possessioni, animali, case, pecunia, gemme, bella masserizia e servi: le possessioni ed animali servono al sostentamento dell'umana vita; le case, la pecunia ed i servi al commodo; le gemme preziose e la bella masserizia all'ornamento. Quello dunque si potrà dir veramente ricco, che averà buona quantità di terreni, danari, armenti, greggi e d'ogni sorte d'animali, così utili come dilettevoli; che averà commoda e bella casa, bella masserizia così di vestimenti come di ornamento di casa, e che possederà tutte queste cose sicuramente e giustamente, e che saranno talmente sue che le potrà vendere ed a suo piacere donare, e che di tutte queste cose egli si servirà parte per utile e d'alcun altre solo per ornamento e per piacere. E però egli averà le sue possessioni e ville fruttuose ed insieme belle, perché il fruttuoso le servirà ad utile ed il bello al piacere; saranno dunque ben coltivate e piantate con belli ordini di viti ed alberi fruttiferi, ed appresso di quelle, bella casa di villa con giardini, orti ameni, vaghi ed ombrosi boschetti: delli quali orti e giardini non caverà utile di momento, ma solamente le serviranno al diletto ed al piacere. Conchiudo dunque, reina serenissima, che quello che di tanti beni sarà copioso, si potrà chiamar fortunato e felice se ne sarà prudente dispensatore —.</p>
<p>Quivi, avento fatto punto il Tassone, il Greco, o perché si credesse ch'egli non avesse da dir altro o pur frettoloso di contradire, fattosi innanzi: — Il vostro discorso — disse egli — signor conte, ha avuto questo di buono: ch'egli è stato breve; perché nel resto la conchiusione che avete fatta è del tutto falsa, contraria alla santa e vera filosofia, il che spero con vive ragioni far conoscere a questa serenissima reina ed a tutte queste graziosissime dame e nobilissimi cavalieri. — A bell'agio — disse il Tassone — che forse non vi sarà così facile dimostrare falsa la mia conchiusione come vi è stato facile troncar il mio discorso. — Perdonatemi — soggiunse il Greco — s'io troppo inanzi son trascorso, perché, geloso del ben publico, non potevo tolerare che voi passaste più oltre, insegnando falsa dottrina, non sendo cosa più contraria al vero che riporre la ricchezza nel numero di quei beni che all'umana felicità sono proporzionati, non send'ella in effetto altro che un cumulo di tutti quei mali esterni che per sé stessi sono sofficienti a corrompere e dissipare tutti i beni interni, de' quali, chi n'è possessore, è indegno d'esser chiamato felice: la verità della quale mia conchiusione spero di provarvi con ragione e con l'autorità de' più savii filosofi.</p>
<p>E cominciando prima dal nascimento della ricchezza, ella non può esser buona, poi ch'ella nasce di corrotta e pessima generazione, send'ella parte infame dell'avarizia, anzi, del'istessa sceleraggine; e però disse il Filosofo: “Ogni ricco è iniquo, o erede d'un iniquo”. Costui hanno fatto ricco le usure, colui gli spogli, un altro i tradimenti; questo è fatto ricco per l'adulazione, a questo danno guadagno i stupri e gli adultèri, ad altrui giovano le menzogne; sono di quelli che con la propria moglie, colle figliuole e colle sorelle fanno acquisto, ad altri sono utili gli omicidii ed assassinamenti. Finalmente, rado è chi giustamente ammassi ricchezze, di modo che, s'elle porgessero all'uomo felicità, si potrebbe concludere che la felicità non fosse altro che premio d'iniquità. Dirò di più: che quello non è buono, il quale non fa buono colui che lo possiede; la ricchezza non pur non fa buono, anzi, rende cattivo il suo possessore. Che la ricchezza non possa far buono il suo possessore ne fa fede Seneca dicendo: “Che giova al pazzo le sue ricchezze, poiché per quelle non può diventar savio? Ma ch'ella faccia cattivo il ricco si prova col testimonio del Filosofo, il quale descrive i costumi dei ricchi in questo modo: (i) ricchi sono superbi, grandi ingiuriatori, insolenti, delicati ed intemperanti; e Seneca, conforme a questo, dice: la ricchezza gonfia l'animo, partorisce insolenza e superbia, s'acquista invidia, disvia la mente ed iduce timore, e per contrario l'onesta povertà fa l'uomo modesto, industrioso, sicuro, ed è quasi flagello che alla virtù lo spinge. Però diceva Arcesilao la povertade esser aspera, nondimeno partorire ottimi figliuoli; ed il buon Diogene chiamava la povertà sapienza che per sé stessa s'impara, volendo inferire che la povertà fa l'uomo savio e non la ricchezza. Terzo, dirò che quello non è veramente bene da esser prezzato dall'uomo da bene, del quale ne può esser possessore così il reo come il buono, e sin un sprezzatissimo e vilissimo uomo: e chi non vede che un ruffiano, un beccaio ed un taverniere può esser delle ricchezze possessore? Quarto, quello non è conveniente né proprio bene del genere umano, il quale non può essere posseduto senza il male di molti: la ricchezza è tale, non potendo uno esser ricco senza che molti siano poveri, adunque non è vero bene. Finalmente, quello non è vero bene, il quale è cagione all'umana generazione d'infiniti mali: le ricchezze sono tali, perché dalle ricchezze nascono le discordie, le liti, le guerre, gli odii e li rancori ed altri simili mali, dunque non sono buone.</p>
<p>Afferma il signor conte che questa beatitudine che ricchezza si chiama serve a commodo e ad ornamento dell'umana vita, se commodamente vive chi di molte cose ha di bisogno; la conchiusione sarà vera, ma chi non vede che, quanto uno è più ricco, di tante più cose ha di mestieri, non si potendo né usare né conservar la ricchezza senza molti istromenti e molti aiuti? E però sarà vera quella sentenza che chi molto possiede di molto ha bisogno, e che quello che misura la sua abondanza non con la superfluità ma colla necessità di natura di poco ha bisogno. Ma qual tanto commodo può apportar la ricchezza che ricompensi la gelosia e l'ansietà ch'ella dà di sé stessa all'uomo o che ricompensi quel pericolo che pone la salute dell'anima e la sicurezza del corpo del ricco in compromesso? I ricchi, e non i poveri, sono preda delli assassini, de' ladri, de' micidiali, in questi si essercita il veleno, e questi nelle fortissime rocche temono le insidie. O beata ricchezza, poiché tu manchi d'esser sicuro, tantosto che ne sei fatto signore ! E che diremo noi dell'ornamento? Si può forse negare che i bei vestimenti, le gemme preciose, i sontuosi palazzi, la pomposa masserizia non siano di grandissimo ornamento e splendore a chi le possiede? Che l'avere l'arca ripiena d'oro e d'argento, l'esser sempre accompagnato da una gran turma di servitori non faccia l'uomo degno di molta stima? O vanissima specie di gloria, poiché l'uomo dalle istesse tenebre cerca la luce, e non considera che delle belle vesti e del sontuoso palazzo s'ammira la natura della materia, l'arte e l'ingegno dell'architetto più tosto che il suo possessore, e che la luce delle gemme è proprio splendore delle gemme e non dell'uomo, e che l'oro e l'argento non è altro che terra rossa e bianca, sol per error delli uomini prezzata, e che, finalmente, l'aver copia di servi intorno non è altro che da molti nemici esser circondato, li quali tanto più degli altri sono pronti all'offesa, quanto che quelli esterni e questi sono nemici interni ! Se tutti questi beni insieme accolti, reina serenissima, servono al commodo ed all'ornamento dell'umana vita, se facciano l'uomo felice o infelice, ciascuno di mente sana ne può far giudicio. Io, quanto a me, direi che, se la felicità, come piace al Filosofo, è nostro proprio bene, né per qualsivoglia accidente ci può esser tolto, la ricchezza non vi avesse parte, come quella che, dalla fortuna data, dall'istessa in un momento ci può esser tolta; e direi che il sommo bene in questa nostra umana vita altro non fosse che una stabile e costante tranquillità d'animo, la quale, sprezzando tutti i beni di che va altiera la fortuna, e sopra il tutto le superbe ricchezze, nella sola virtù si confida: nondimeno la risposta attendo.</p>
<p>— Eccovi, reina serenissima — rispose il Tassone — uno di quegli erranti che, dalla fortuna ingiuriati, in vendetta si sforza di dimostrare ch'ella non abbi pur un minimo interesse nell'umana felicità, e che quei doni ch'ella benignamente ci porge, tra' quali la ricchezza è di gran stima, non siano da ripor nel numero dei beni umani come sproporzionati a quello che, per essere a sé stesso sofficiente, sommo bene si chiama. Spero nondimeno con ragioni così vive scoprire questa ipocrisia che non ci sarà alcuno di così semplice giudicio che, prestandogli fede, delle ricchezze sprezzator divenghi. Dico adunque che l'uomo, sì come di forma è dalli altri animali differente, così il fine di quello dalli altri è diverso; il fine delli altri animali altro non è che, vivendo, generar altri qual sé stessi; l'uomo, nel regno di natura e di fortuna nato, non solo è per vivere e generare, ma per bene e beatamente vivere. Alli animali delle cose al viver sofficienti la natura per sé stessa provede, all'uomo la natura il vivere, la ragione e la fortuna il ben viver procura; vivono gli animali colle leggi di natura: vive l'uomo con ragione, con prudenza e con arte; possono gli animali viver vita solitaria: l'uomo solo, sendo a sé stesso insofficiente e per natura animal civile, senza la domestica e civil conversazione non può menar se non vita angosciosa e misera, e però, come ben dice il Filosofo, quell'uomo che nella civil compagnia non può vivere, o ch'egli è Dio o ch'egli è bestia, conciosia che solamente Dio sia a sé stesso sofficiente, ed alla bestia la vita solitaria convenga. L'indigenza adunque, ed il naturale desiderio della compagnia (e non il fuoco, come altri falsamente affermano) alle case, alle ville ed alle città diede principio; le quai case, ville e città, sì come senza i loro necessarii istromenti sostentar non si possono, così senza la robba sono a sé stesse insofficienti, sendo la robba il principale di quelli istromenti che la casa e la città mantengono. Ora, non sendo altro la città che una moltitudine d'uomini unita per sé stessa al viver sofficiente, è necessario che, a guisa del corpo umano, ella sia composta di membri dissimili, li quali tra loro in bontà ed in dignità disuguali, tutti però alla buona formazione e conservazione della città cospirino. Laonde, sì come sarebbe cosa mostruosa e del tutto inutile il vedere il corpo umano tutto composto di teste o di gambe o di braccia o d'altri membri tra loro uniformi, così sproporzionata cosa sarebbe ed a sé stessa insofficiente se tutti gli uomini in una città fossero artefici o agricoltori o soldati, giudici o d'una medesima condizione. Non sarà dunque alcuno così poco aveduto che non conosca che per la conservazione e ben viver della città bisogna che vi siano artefici, mercenarii, agricoltori, mercanti, soldati, giudici, magistrati o prencipe e sacerdoti: il che, sì come è vero, così è necessario che vi siano poveri, ricchi, nobili ed ignobili. E però quelli che sforzati sis sono di ridur in una republica tutti gli uomini ad una egualità, hanno più tosto creato una republica d'uomini celesti che d'uomini terrestri, e non hanno manco errato di quello che si facesse quel musico il quale da voci unisone cercasse l'armonia: perché, sì come da voci e concenti diversi ella si compone e, ad una sol voce ridotta, non è più armonia, così di condizioni diverse d'uomini si forma la città e, ad una sola condizione di cittadini ridotta, non è più città né a sé stessa sofficiente.</p>
<p>Se dunque tutte queste cose sono vere, non potrete già voi, signor Antonio, della città bandir le ricchezze, poiché sono istromento necessario al sostentamento di quella e, ben usate, non del vizio, ma delle virtù ed arti liberali sono vero sostegno, sì come dell'arti mecaniche la povertà è il proprio fomento, le quali arti non da altro hanno avuto origine che dall'umana indigenza. E se voi, concedendo che le ricchezze stiano nella città, ne vorrete essere giusto dispensatore, son sicuro che più tosto le darete a quelli che essercitano le arti liberali e di virtù sono capaci, che non a' mecanici, mercenarii ed agricoltori, conciosia che a questi, sendo alla virtù inetti e più tosto istromenti che parti della republica, la sordida vita non disdica, laonde è necessario che gli uomini virtuosi vivano con decoro. Non parlate dunque, signor Antonio, contra la mente vostra, anzi, cedendo alla ragione, confessate liberamente che le ricchezze, quanto a sé stesse, sono buone e degne d'esser poste tra' beni desiderabili, e se alcuna volta paiono cattive, questo non è loro proprio difetto, ma è colpa dell'anima malvagia che le possiede e mal usa, perché, come ci dimostrò ieri il signor Varano, elle sono madre dell'arti liberali, sostegno della nobiltà, della buona creanza e de' bei costumi. E però disse il Filosofo che la dottrina e la nobiltà s'accompagna più tosto coi ricchi che coi poveri, non potendo aver ozio colui che non ha rendita, e medesimamente afferma che, avendo i ricchi abondanza di quelle cose per le quali gli altri sogliono essere ingiusti ed ingiuriosi, di qui aviene che i ricchi de' poveri sono megliori e degni d'esser nobili chiamati. Confesso, signor Antonio, che la sola virtù è quell'artefice che fabrica la felicità; ma, sì come non può l'artefice senza i debiti istrumenti operare, così la virtù, senza i doni che natura e fortuna ci porge, non può dar perfetta né vera felicità. Ma che accade che noi usiamo autorità ed argomenti per convincer il nostro Greco a favor delle ricchezze e dei ricchi, potendo noi col suo proprio essempio per non dir testimonio provare che le ricchezze sono buone ed i ricchi virtuosi e ben creati, vedendo noi che egli, sì come è virtuoso e costumato, così sempre conversa coi ricchi e fugge totalmente il commercio de' poveri, come alieni dai buoni costumi e dalla virtù, e che egli dai ricchi, come amatori della virtù e de' virtuosi è molto più che da' poveri amato e prezzato?</p>
<p>— E' vero — disse sorridendo il Greco — che le case de' ricchi e non de' poveri frequento: ma come fa il medico, il quale va alli infermi e non ai sani, ed il medesimo più dalli infermi che da' sani vien bramato. Con tutto ciò, non avendo voi ancora atterrato le mie ragioni, vi fo certo che, mentre ferme staranno, non muterò opinione. — Son sicuro — rispose il Tassone — che non mutarete mai le case dei ricchi cion quelle dei poveri, perché i poveri invidiano la vostra virtù ed i ricchi l'amano e cercano d'imitarla, e però non mi sarà difficile, poiché voi sete affezzionato a' ricchi, il farvi restituir l'onore alle ricchezze. Cominciando adunque dalla vostra prima opinione, è falso che le ricchezze abbino o possino aver cattivo nascimento, come quelle che, nate col mondo ed al mondo coeterne, quanto a sé stesse sono buone e dall'uomo conosciute per tali, da quello in grazia della felicità bramate ed acquistate sono; ma perché con lecito ed illecito modo accumular si possonno e per l'umana malizia per il più coll'illecito si acquistano, di qui pare che le ricchezze naschino di quel corrotto seme che voi avete detto: il difetto però non sta nelle ricchezze, ma nell'uomo cattivo che mal acquista, mal possiede e mal usa. Possono con tutto ciò, come ho detto, aver buona origine, perché alcuna volta insieme coll'onore sono date in premio alle azzioni virtuose, oltre che buona fortuna, faticosa industria, onesta parsimonia può ad altrui accumular ricchezze, sì come ci insegna Esiodo in questi versi
<quote rend="block">
<lg>
<l>Al poco aggiungi il poco, ed al pochetto</l>
<l>Sopragiungi il pochetto: questo grande</l>
<l>Di modo si farà, che scacciarai</l>
<l>La povertade e la infelice inopia</l>
</lg>
</quote>
</p>
<p>Vi confesso che le ricchezze non fanno buono il lor possessore, né possono far il pazzo savio, conciosia che solo i beni interni quai sono le perfezzioni e virtù dell'animo hanno forza di far l'uomo da bene; però la ricchezza, ben esterno, non fa buono né reo il possessore. Ed ancora che il Filosofo, descrivendo i costumi dei ricchi, li chiami insolenti, superbi, ingiuriatori e simili, è d'avertire che egli, nella Retorica, trattando de' costumi e delle inclinazioni d'ogni qualità e condizione d'uomini, li considera quando inclinano al vizio, acciò che l'oratore possa, secondo la inclinazione e disposizione dell'auditore, moverlo a quello affetto a che egli piega, ed in questo modo facilmente persuaderlo ma non dice già egli in luogo veruno che la ricchezza non sia da esser riposta tra quei beni che giovano all'umana felicità, poiché la casa e la città senza ricchezza langue. E' anco vero che delle ricchezze può ogni tristo e vil uomo esser possessore, né però si toglie che non siano buone e degne d'esser dal virtuoso prezzate, perché, se questa ragione prevalesse, la sanità, la robustezza del corpo, e la bellezza sarebbero beni del virtuoso indegni, poiché in uomini sprezzatissimi molte volte si trovano. Dice il signor Antonio che la ricchezza all'uman genere non è buona, poiché senza il male di molti non può esser posseduta, non potendo uno esser ricco che molt'altri non siano poveri: e qui non s'avede che egli a sé stesso contradice, perché, supponendo povertà male, vien a confessare che la ricchezza, alla povertà contraria, sia buona. Soggiunge che la ricchezza non è buona, perché è cagione di molti mali che tutto dì fra gli uomini si fanno, come liti, discordie, guerre, assassinamenti, furti, rapine e simili; questa opposizione è prova efficacissima per conoscere che la ricchezza è un sommo bene, poiché muove il desiderio e la volontà di ciascuno a far ogni suo sforzo per acquistarla, però assegnarebbe egli causa più vera se dicesse la malizia ed umana perversità e non la ricchezza è causa di tutti i mali sopranominati. Si potrebbe anco con più ragione conchiudere che la povertà ne fosse causa, perché il mancamento di quelle cose di che abondano i ricchi accende la cupidigia ne' poveri, la quale è poi causa di tutti quei mali che tutto dì commettono, e però il Filosofo, contrario al vostro Arcesilao, dice che la povertà partorisce sedizioni e maleficii. Afferma il nostro Greco che la ricchezza non è di commodo, dicendo che, quanto uno è più ricco, di tante più cose ha di bisogno: però, se la diffinizione della ricchezza è vera, forza è che la sua posizione sia falsa, perché dove è il cumulo di tutti gl'istrumenti necessarii al sostentamento, al commodo ed all'ornamento dell'umana vita, ivi non può esser disagio di cosa veruna, e se bene la ricchezza apporta all'uomo gelosia di sé stessa ed alcuna volta lo pone in pericolo, non si conchiude da questa ragione ch'ella sia cattiva, ma più tosto il contrario, perché non si ha timor di perder le cose cattive, ma le buone, le quali per natura loro non mettono il possessore in pericolo, ma sì bene l'avarizia e malvagità dell'uomo, sì come anco la lussuria fa poco sicura la castità di bella donna, nè perciò è da dire che la bellezza sia cosa cattiva.</p>
<p>Concedovi ancora, signor Antonio, che delle belle vesti e de' sontuosi palazzi più tosto s'ammira la natura della materia e l'ingegno dell'architetto che il ricco, e che lo splendore è proprio delle gioie e dell'oro e non del ricco che se ne adorna: con tutto ciò le belle vesti ed il sontuoso palazzo, se non l'avesse il ricco a sé stesso ed a publico ornamento fatto edificare, né la natura della materia né l'ingegno dell'architetto di sé maraviglia darebbe, e la bellezza e splendor delle gioie nelle più intime caverne sepolto starebbe se il ricco, quasi scopprendo i bei tesori di natura, alli occhi de' riguardanti non le porgesse, oltra che in tutti questi ornamenti risplende il raggio della magnificenza, la quale tra le principali virtù eroiche si connumera. Il posseder dunque tutte queste cose ed usarle come, quando e quanto si conviene, apporta all'uomo grandissimo decoro, e sono veramente degne d'esser poste nel numero de' beni desiderabili, sì come tutte l'altre. Dico ancora che la felicità è nostra propria e che non ci può esser tolta, e che la ricchezza, bene di fortuna, sta nelle mani dell'istessa fortuna; ma bisogna avertire che la felicità si può considerar in due modi: il primo in quanto ella depende dalla sua propria causa efficiente, ch'è la virtù, il secondo in quanto ella depende non solo dalla efficiente ma anco da tutte le cause istrumentali e dalle circostanze necessariamente congiunte colla efficiente. Nel primo modo considerata ella è nostra propria, né ci può esser tolta, perché la virtù vera, produttrice della felicità, non sottogiace a' colpi di fortuna né ha parte in essa l'onore, la ricchezza né alcun altro de' beni esterni; in questo modo la considera il Filosofo nel primo dell'Etica da voi citato, quando egli distingue la felicità dall'idea di Platone, dalle ricchezze, dall'onore e da quel piacere che il volgo estima; di questo modo ancora la considerò nel settimo della Politica, quando disse: la felicità non accade a noi per i beni di fortuna, ma ciascuno ha tanto di felicità quanto ha di virtù e di prudenza, e quanto secondo quelle egli opera, e questo si prova col testimonio di Dio, il quale non per alcun bene esterno, ma per sé stesso è felice e beato. Nel secondo modo considerata, non sendo ella altro che un cumulo di tutti i beni umani così interni come esterni, i quali unitamente concorrono a fruir per mezzo della virtuosa azzione il perfetto e sommo piacere, ancora ch'ella non ci possa essere assolutamente tolta, può nondimeno in molte circostanze esser impedita; in questo modo la considera il Filosofo nel primo della Retorica, dove non solo tra le parti della felicità pone i beni dell'animo, ma anco i beni del corpo e tutti i beni esterni; in questo modo la considera nel settimo dell'Etica, dove dice apertamente che l'uomo felice ha bisogno de' beni esterni e di essa fortuna, acciò che nella sua operazione non sia impedita, la qual cosa, dice egli, sendo molto ben conosciuta, da molti vien tenuta la prospera fortuna e la felicità una cosa medesima. E' ancora d'avertire che il Filosofo, nel luogo da voi citato, dice queste formali parole: “Il sommo bene è nostro proprio, ed è tale, che difficilmente ci può esser tolto”; non negò dunque che la felicità non ci possa esser tolta, ma ben disse “che difficilmente”, volendo inferire che ella non può esser tolta assolutamente, ma può ben esser nelle sue circostanze defraudata. Dal che si può molto ben conchiudere che senza la ricchezza sarebbe priva del suo principal istrumento, e che quello che non è ricco non potrà esser perfettamente felice, stando che non potrà essercitar la virtù della liberalità, della beneficenza e magnificenza, le quali fanno l'uomo degno d'onore.</p>
<p>— Parmi, signor Antonio — disse la reina — che la causa vostra sia talmente persa che non occorra a replicare, e son sicura che da cotesti signori in favor della povertà non ottereste pur un minimo suffragio, quando se ne avesse a cavar sentenza per scrutinio. — Non sarebbe, reina serenissima — disse sorridendo il Greco — giusto scrutinio, se il numero de' ricchi non si pareggiasse con altri tanti poveri, perché la passione, che sempre domina i ricchi, e non il giusto farebbe la sentenza: accettarò nondimeno il giudicio di vostra maestade per un fermo decreto né dirò altro, aspettando che un giorno mi sia fatto conoscere da chi può, non con parole ma con gli effetti, che le ricchezze sono buone e degne dell'uomo virtuoso. — Quando altro non bastasse — disse il conte Guido Calcagnini — l'esperienza vi dovrebbe far chiaro, la quale tutto dì ci dimostra che la ricchezza non solo è necessario istrumento della felicità, ma ch'ella tra tutti i beni mondani tien il primo luogo, conciosia che la ricchezza al ricco senz'altra fatica quei beni largamente dispensi che non può la virtù con molto sudore al povero acquistare. E pare che colui che nasce ricco, insieme nasca grazioso, virtuoso, degno d'esser amato e da ciascun lodato, il che, sendo molto ben conosciuto da voi altri dotti, le vostre composizioni non ai virtuosi, ma ai ricchi solete dedicare; e vediamo ancora che da' principi i titoli ed i supremi onori più tosto a' ricchi che a' virtuosi vengono dispensati, e che parimente per un virtuoso che trattengono in corte dieci ricchi se ne contano, come quelli che giudicati sono molto più utili ed onorevoli alla republica ed al principe con la la lor ricchezza che non sono i virtuosi colla lor virtù. Di quanto avanzi la ricchezza la virtù — soggiunse il conte Palla Strozzi — quella a mio giudicio savia risposta data da Sofocle alla moglie di Ierone tiranno di Siracusa ce lo manifesta, conciosia che, interrogato qual fosse meglio esser ricco o virtuoso: “Veggo i virtuosi”, rispose egli, “tutto dì alle porte dei ricchi, e non mai i ricchi alle porte dei virtuosi”: segno manifesto che la ricchezza si fa la virtù mercenaria.</p>
<p>— Se i ricchi, signor conte — disse il Greco — del lor mancamento s'avedessero sì come i virtuosi i lor disagi conoscono, sarebbe il contrario, perché i ricchi alle case de' virtuosi andarebbero né da quelli mai si partirebbero: ma altri non può far giudicio di ciò ch'egli non conosce. Sanno i savii e virtuosi che cosa è oro ed argento ed in qual uso s'abbi da dispensare; de' ricchi veramente molti, non sapendo quello che sia la sapienza e la virtù, nelle tenebre della ignoranza sepolti, ne fanno quella stima che fece il gallo d'Esopo della gemma preziosa. Ma, poiché a favore delle ricchezze avete citato l'essempio d'un adulatore, che tale si può dir che (sia) Sofocle con quella pazza femina, voglio che mi basti a favore della virtù recitarvi il principio della lettera che scrisse Antigono, dell'Asia potentissimo re, a Zenone cizico, filosofo sapientissimo: “Io”, disse egli, “sì come avanzo te di fortuna e di gloria, così di sapienza, di studii liberali e di perfetta felicità qual tu possiedi conosco esserti inferiore”. Di perfetta felicità si conosceva il re d'esser superato dal filosofo, reputando cosa vana la ricchezza e la gloria; sapeva il re Antigono di che cosa avea di mestieri, e però a sé chiamava il sapientissimo, il che, se conoscessero molti ricchi, ambirebbono assai più i virtuosi di quel che fanno, né andarebbero tanto gonfii della lor ricchezza, mancando di sapienza, perché conosceriano che i ricchi senza virtù altro non sono che pecoroni che hanno il vello d'oro, sì come solea chiamarli il magnanimo re Alfonso d'Aragona, dicendo ancora che de' ricchi ad uso di tapezzaria più tosto per ornamento di sale e di camere che per altro si serviva, sendo essi in effetto non molto dalle dipinte imagini dissimili, ma che ne' suoi negozii usava i virtuosi, li quali, sì come sono rari, così è necessario che nelle corti siano assai manco che i ricchi: ma forse ho detto troppo. — Dite pur ciò che vi piace — disse il cont'Alfonso Turco — che io, quant'a me, non dubito che la ricchezza non sia uno de' maggiori beni che all'uomo in questa vita accder possa; anzi, tengh'io che tanto quanto la ricchezza cresce, tanto l'umana felicità s'augumenti, di modo che il ricchissimo sia il vero felicissimo. — In quest'ultima parte, signor conte — disse il Tassone, vi ingannate, perché la felicità nella mediocre ricchezza più tosto si ferma che nello eccesso. — Avendoci voi provato — replicò il Turco — che la ricchezza è bene, non so vedere come, crescendo la ricchezza non s'augumenti il bene, ed in consequenza la felicità.</p>
<p>— I beni, come vi è stato altrove detto, sono di più maniere, cioè del corpo, dell'animo e di fortuna, e tra i beni dell'animo e quei di fortuna vi è questa differenza notabile, che l'ecccesso de' beni di fortuna, tra' quali sono le ricchezze, o nuoce o non giova a colui che lo possiede; ma i beni dell'animo quanto sono in maggior colmo tanto più il lor possessore beato rendono. E se avesse il signor Barisano tenuta questa conchiusione, che le smisurate ricchezze, e non le ricchezze, fossero più tosto d'impedimento che di profitto al bene e beato vivere, io sarei stato all'opinion sua conforme, perché le ricchezze spesso quei mali apportano al ricchissimo ch'egli ha raccontato, e forse di questo modo biasmavano le ricchezze quei severi filosofi. Però dice il Filosofo che la prosperità di fortuna, quando eccede, è d'impedimento alla felicità, di modo che in tal eccesso ragionevolmente non è da chiamarsi prosperità; ed in un altro luogo parimente afferma che il mediocre possesso dde' beni di fortuna è degno d'esser ottimo giudicato come quello che facilmente obedisce alla ragione, e l'eccesso fa il contrario. E, più oltre, soggiunge in laude della mediocrità che tutti quei che sono in ricchezza mediocri sono atti al conservar sé stessi, perciò che le cose d'altri non desiderano, come fanno i poveri, né le loro sono da' poveri desiderate, come quelle de' ricchissimi, laonde, non insidiando essi né sendo da altri insidiati, senza pericolo se ne vivono. Diceva parimente Focilide che per il felice stato della republica era da desiderare che i cittadini avessero mediocre ma però sofficiente ricchezza, volendo inferire che basta tanta ricchezza quanto si può essercitar la virtù con decoro, e che quelli che di ricchezze, di potenze e d'amici soprabondano non sono buoni cittadini, perché non sanno e non possono supportar l'altrui imperio. Che le mediocri ricchezze siano non solo alla felicità di sé stesso ma anco al felice stato della republica sofficienti di qui si può comprendere: che tutti i legislatori sono stati nelle ricchezze mediocri; perché Solone, come si legge ne' suoi versi, fu mediocremente ricco, e tale fu Ligurgo, Caronda, Falea cartaginese ed Ippodamo milesio e finalmente la maggior parte di tutti gli altri, sì che potete esser chiaro che le moderate e non le smisurate ricchezze sono di giovamento alla vita beata.</p>
<p>— Restarò sodisfatto se, a questo che avete detto, aggiungerete qualche più ferma ragione — disse il cont'Alfonso —. Ed il Tassone: — Io lodo il vostro ingegno, poiché la sola autorità non vi compiace: ma eccovi la ragione. E' cosa certa che l'istrumento con che essercita l'arte l'artefice deve essetre ad esso artefice ed all'arte proporzionato, perché, s'egli fosse diminutivo overo di smisurata grandezza, l'artefice e l'opera istessa non riuscirebbe; sendo dunque la ricchezza istrumento col quale il virtuoso essercita la virtù, è necessario ch'ella sia in modo proporzionata alla virtù ed al virtuoso, che né per difetto né per eccesso l'opera virtuosa, nella quale consiste la felicità, resti impedita; e perché la moderata ricchezza è tra il difetto e l'eccesso, questa necessariamente sarà sofficiente e proporzionato istrumento, e lo eccesso sarà nocivo o non punto giovevole. Ma, di più, se dallo accrescimento delle ricchezze la felicità pigliasse augumento, potendosi le ricchezze moltiplicare in infinito, ne seguirebbe che la felicità, la quale è il fine dell'uomo, fosse infinita, laonde, non potendo mai l'uomo conseguirla a pieno, verrebbe solo di tutte le cose create a mancar del suo fine. Conchiudo adunque che, sì come senza ricchezza non può esser felicità perfetta, così l'eccesso delle ricchezze o nuoce o non giova, e che la mediocrità è istrumento e commodo alla virtù ed alla vita beata. — Queste ragioni sono così ben fondate — disse il Turco — che io ne resto a pieno sodisfatto — Senza dubbio — soggiunse il Gualenguo — che chi non sa usar virtù con mediocre ricchezza, meno l'userà coll'eccesso, conciosia che il superfluo delle ricchezze sia molto più al vizio che alla virtù proporzionato, e per l'ordinario ne' ricchissimi quelle male disposizioni si scuoprono che dal Filosofo sono raccontate nella Retorica, perciò che in quel luogo non de' mediocri ma de' ricchissimi intende, ne' quali abonda l'insolenza, la superbia, l'intemperanza e molti altri vizii di che la smisurata ricchezza è il proprio fomento.</p>
<p>— Parmi — disse il conte Ercol Bevilacqua — che così sia, ma desidero ancor io saper più oltre se ricco si chiama quello che la ricchezza possiede o pur colui che l'usa, perché di questo sto dubbioso, vedendo che molti, con tutto che non la usino, sono però chiamati ricchissimi. — Vano è il possesso senza l'uso, sì come afferma il divin Filosofo nell'Eutidemo — rispose il Tassone — però consiste l'esser ricco non solo nel possedere, ma anco nell'usar le ricchezze: e chi dicesse che più nell'usar che nel possedere, forse non direbbemale, conciosia che colui che non se ne serve, dal povero in altro non è differente, se non che il povero è povero per necessità, ed egli è povero per volontà. E però molti, non conoscendo che sta l'esser ricco principalmente nell'usar le ricchezze, s'ingannano e, non se ne avedendo, col non usarle, sé stessi impoveriscono. — Anzi tengh'io — disse il cont'Ercole — che questi de' poveri siano assai più miseri, perché i poveri desiderano la ricchezza per proveder al disagio, e costoro la bramano acciò che nella abondanza vivano in mancamento, né mi posso imaginar la causa di tanta pazzia. — Nasce l'avarizia — disse il Tassone — da una ferma aspettazione di lunga vita, e dal non aspettar mai alla morte: perché, qual è così sciocco che oggi volesse sparmiare se credesse di morir domani? Ma l'uomo, promettendosi lunga vita, quasi ch'egli abbi a viver sempre, si prepara ricchezze e denari in infinito, sperando quando che sia di fruirle e, con questa vana speranza pascendosi d'aere, a guisa di camaleonte vive, e finalmente nell'abondanza muore in disagio. — Come può essere — disse il conte Scipione Sacrati — che il promettersi lunga vita faccia l'uomo avaro, vedendo noi per esperienza che l'avarizia è particolar vizio nei vecchi, i quali d'or in ora aspettano la morte? I vecchi — disse il Tassone — non aspettano, ma temono la morte, come quelli che sono molto più desiderosi di vita che non sono i giovani; e però diceva Marco Tullio che non vi era alcuno così decrepito che non si promettesse ancora qualch'anno di vita. Ma per altra causa sono anco i vecchi avari perciò che, raffreddandosi in essi il sangue né potendo più gioir di quei piaceri ne' quali suol esser prodiga la gioventù, ed avendo anco molte volte provato il disagio nell'età passata, temendo del simile nell'avenire, si danno ad accumular danari riponendo in quelli ogni lor gioia ed ogni lor piacere. — Avendo io posto mente — disse il conte di Scandiano — a questi che, avidi di ricchezze, avari si chiamano, li trovo talmente all'accumular denari intenti che par loro, fuori che il danaro, tutte l'altre ricchezze di niun pregio: il che mi fa credere che nel possesso del danaro stia la vera ricchezza, perciò che per mezzo del danaro tutte l'altre ricchezze fruir possiamo; anzi, pare che quelli che sono danarosi siano in un certo modo tiranni degli altri, quasi che tutte le cose obediscano al danaro: e però solea dir Filippo, padre del Magno Alessandro, che non era fortezza così grande, alla quale potesse pervenire un asinello carico d'oro, che non fosse espugnabile.</p>
<p>— Non si può negare — disse il Tassone — che il danaro non sia di gran commodo ed in un certo modo al ben vivere necessario, sendo impossibile, o almen difficile, viver nella commune società senza la permuta delle cose, conciosia che spesso l'uno ha bisogno di quello che ha l'altro copia; ora, non si potendo far giusta permuta se non per mezzo del danaro, come l'altr'ieri ci dimostrò il cavalier Gualenguo, il quale è quello che rende giusti ed equali i contratti, per questo il danaro è veramente degno d'esser prezzato e d'esser posto nel numero delle ricchezze. Nondimeno, consideratolo in sé stesso, non è vera né sincera ricchezza, come quello che per sé stesso non sodisfa ai bisogni di natura, potendo morir di fame, di sete, di freddo ed ogni altro disaggio non meno chi lo possiede che quello che non l'ha, il che si conferma colla favola di Mida. E di qui aviene che la ricchezza del danaro sola di tutte le ricchezze è insaziabile, anzi che tanto cresce il desiderio quanto cresce il cumulo della pecunia, perché del danaro non si serve la natura ad uso alcuno, come fa del pane, vino, frutti e tutt'altre ricchezze di che si sostenta e s'adorna l'umana vita, il superfluo dei quali genera fastidio e sazietà. — Non vi pare — disse il signor Guirino — che per sé stesso senz'altro meriti d'esser prezzato il danaro, sendo di così nobil materia composto, qual'è l'oro e l'argento? Il qual oro è tanto bello, tanto vago e tanto splendido che per lo suo splendore era consecrato al sole, e per esser egli da ogni corruzzione sicurissimo e temperatissimo era medesimamente a Giove dedicato, laonde maraviglia non è se chiunque lo mira resta da quello abbagliato e vinto. — Ancora che l'argento e l'oro — rispose il Tassone — di tutti gli altri metalli siano i più belli ed i più vaghi, sono però manco utili; onde, se noi averemo rispetto a quello che più giova all'umana vita, faremo assai più conto del ferro, con tutto che egli sia d'ogni altro metallo il più brutto, conciosia che del ferro e col ferro si fabrichino gli istromenti di tutte l'arti ed il ferro ne faccia forti tra' più feroci animali, e finalmente nella città e dentro dalle proprie case ne assicura. Il che, sendo conosciuto dal savio Solone, consigliò Creso a permutar il suo molto oro, da quel pazzo re mostratoli ad ostentazione, in ferro, col pronosticarli che, se prestamente ciò non facesse, sarebbe l'oro, il suo regno ed egli stesso preda di Ciro il qual, vòto d'oro ma carico di ferro e pieno di valore, veniva ad assaltarlo. Conchiudovi dunque che il danaro, quanto a sé stesso, è di poco o niun giovamento alla umana vita, come quello che dai legislatori fu inventato per rendere equali i contratti, perché non potrebbe permutar l'edificatore col calzolaio, sendo di tanto più valor una casa d'un paio di scarpe se non fosse il danaro che adegua il contratto. E però il danaro da' Greci fu chiamato “numisma”, quasi dalla legge fabricato, perché “nomos” vuol dir legge, ed i Latini per la medesima causa lo chiamano “nummus”; e non è dubbio che il danaro è solamente prezzato per l'opinione delli uomini, de' quali, sì come sinora l'estimano, lo cominciassero come egli è in effetto cosa vile, ve lo ritroveresti inutil peso.</p>
<p>— Che l'invenzione del danaro — disse il signor Patrizio — non serva ad altro che alla permuta delle cose ce lo dimostra un'altra ragione perché, avuto rispetto alla domestica compagnia, dentro al limitale della propria casa, dove non cade permuta, è del tutto inutile. — E come non cade permuta overo è inutile nella casa? — soggiunse il signor Ercole Varani — Perché tra moglie e marito — disse il Patricio — tra padre e figliuoli, tra servo e patrone e tra fratelli, mentre stanno insieme in una medesima famiglia, non cade permuta dove entri il danaro per adequazion di contratto; e però il danaro è inutile dentro dal limitale della casa, ma solamente serve di fuori nella compagnia civile, nel far contratti e permute. — Pare — disse il signor Scipion Zilioli — che quella regola patischi eccezzione, perché tra patrone e servitore nella casa si fa permuta, ed il danaro vi ha luogo, dando il servitore la sua fatica ed i suoi servigi al patrone, ed il patrone il salario in contanti al servitore in contracambio. — Avertite — disse il Patrizio — che per servo non intendo di questi che tutto dì vanno servendo or questo or quello per mercede, perché queste sono più tosto similitudini di servi che veri servi, come quelli che non conoscono il patrone per lor signore, né temono d'esser puniti da questo delle ribaldarie che tutto dì nella casa commettono: onde sono al tutto indegni d'esser posti mel numero di quelli che la compagnia domestica compongono, sendo per il più vagabondi, fraudolenti ed indrizzando le lor azzioni più tosto ad ogni altro fine che al servir il patrone; ma intendo di quel servo di cui non solamente l'uso, ma l'istessa sostanza è del patrone, il quale ora da noi è detto schiavo: perché questo tale è il vero servitore ed uno dei principali istromenti con il quale il patrone la sua casa governa. Questo, per timor del patrone e per la speranza della libertà, premio del ben servire, ottimamente serve il patrone, e tra questo ed il patrone non cade permuta dove entri il denaro. — Adesso conosco — disse il Zilioli — che la regola non patisce eccezzione, e che il danaro non è ricchezza che servi tra quelle d'una propria famiglia, se ben è necessario per il sostentamento della casa, come ci ha molto ben dimostrato il signor conte, il quale nella materia delle ricchezze ha così ben sodisfatto che forse poco più da dubitar ci resta.</p>
<p>Il che, sendo da tutti confermato, fu posto fine al ragionamento e, sendo già smontata Aua Altezza e la serenissima duchessa alla villa di Consandoli, si levò la reina e tutta la compagnia ed, uscite della nave, seguitando la corte se n'andarno dove era preparato lo alloggiamento in un sontuosissimo palazzo poco discosto dalla riva del Po, già edificato con magnifica spesa dalli antichi principi di Este. Quivi, dopo l'aversi ciascuno preso alquanto di riposo nel suo particolar appartamento, sendosi di già fatto notte, tutti furono alla camera della serenissima duchessa, dove con musiche, con piacevoli giochi si passò il tempo sin alla cena, la qual finita e levate le tavole, si fecero diverse sorti di balli: ma, sendo l'ora tarda, tutti se n'andorno ad aspettar col riposo la mattutina luce. La mattina seguente Sua Altezza, la serenissima duchessa e tutta la corte, con divozione udita la solita messa, piè innanzi piè ponendo, s'inviorno alla ripa del fiume, dove ciascun montò nella sua barca fuori che i secretarii, i consiglieri ed altri magistrati, i quali, invitati dalla signora contessa di Sala, dalla signora Tarquinia e dall'illustrissimo signor don Cesare, si addagiorno sopra il bucintoro, con intenzione che si avesse a ragionare di qualche nobil soggetto; e tra questi era il signor Antonio Montecatini, di tutti i filosofi del nostro secolo principalissimo, il signor Giambattista Landerchi, splendore delle leggi, il signor Benedetto Rainaldi, il signor Achille Fantini, il signor Gianmaria Crispo, il signor Renato Cati: uomini non solo nella profession di leggi eccellentissimi, ma d'ogni altra maniera di belle e scelte lettere intendentissimi. Furono parimente dispensati sopra i poggi della nave diversi cori di musici, i quali in questa corte sono rarissimi, acciò che con diversi istromenti a vicenda, sonando e cantando, non meno colla melodia al senso dell'udito diletto porgessero di quello che le dame colla lor bellezza al senso della vista si facessero. Ma poi che con piacer ebbero fatto un pezzo di camino, venuta l'ora del desinar, d'ordine della reina furono nella sala poste le tavole, edall'una banda i togati e le dame, ed all'incontro i cavalieri ed uomini di cappa, ed essa reina con regia maestà sotto il baldachino fu posta in capo. Finito il desinare, sempre da soavissime musiche accompagnato, furono da providi scudieri, come si costuma nelle barche per fuggir la noia del viaggio, poste in tavola carte, tavolieri e scacchieri; ma la reina, avendo col cenno imposto silenzio, parlò in questa guisa: —</p>
<p>Sì come due sono le condizioni delli uomini che degni di vero onore sono istimati, l'una delle quali di lettere e l'altra d'arme fa professione, così molte volte disputar si suole a qual di questi si debba dar la precedenza. Considerando io dunque che, in questo nobilissimo concerto, dall'una parte si trova il fior de' letterati di questo nostro secolo e dall'altra cavalieri nell'arte militare eccellentissimi, prendendo questa bella occasione, intendo che oggi per trattenimento del viaggio si abbi disputando a terminare qual sia degno di maggior onore, o il letterato o l'armigero. Ed acciò che nel contrastare non si generi confusione, intendo che si combatta per campione, il che sarà fatto eleggendo i letterati per la parte loro un solo che parli, e gli altri un altro; e perché non si può terminare una lite senza giudice voglio che, udite le parti, della sentenza si abbi da star al prudente ed immaculato giudicio della signora contessa di Sala —. Piacque al signor don Cesar ed a tutte le dame la giudiciosa proposta della reina e, stando esse attente per vedere l'uscita de' campioni, da' letterati dopo un basso mormorio fu dichiarato loro campione il signor Francesco Patrizio, e da' cavalieri il signor Giulio Cesare Brancaccio, non solo il più veterano tra' soldati e nel mestier dell'arme eccellentissimo, ma gentiluomo dotto, eloquente e d'ogni altra maniera di virtù ornatissimo.</p>
<p>Fatta la elezzione, rompendo la reina il silenzio, commandò al Patrizio che primo entrasse in campo, il quale sorridendo: — Ancora che, reina serenissima — diss'egli — di non poco pregiudicio sia a' letterati l'esser attori, e quasi un confermare la precedenza all'armigeri, nondimeno, perché così la Maestà Vostra commanda, io non ricusarò d'essere lo assalitore, con patto però che in questo nostro conflitto non si abbi ad usar altr'arme che quelle con che sogliono i letterati superar i loro aversarii: perché, se gli armigeri le lor arme sfodrassero, senza dubbio i sillogismi, le induzzioni, gli entimemi, gli essempi e l'istesso campione de' letterati sgombrarebbe il campo —. Allora sorridendo il signor Giulio Cesare: — Se ben a noi come a rei perviene l'elezzione dell'arme, nondimeno, acciò che la vittoria nostra sia di maggior gloria, accettiamo il combatter colle vostr'arme: sì che movete ormai la lingua, signor Patrizio, al bellicoso assalto, perché sì come la ragione è per noi, così mi fido col mio valore di sostenerla —. Stato dunque il Patrizio alquanto sopra di sé, cominciò in questo modo:</p>
</div1>
<div1>
<head>Giornata settima</head>
<argument><p rend="sc">GIORNATA SETTIMA DELLA PRECEDENZA DELL'ARME O DELLE LETTERE</p></argument>
<p>— Alto e difficil problema, reina serenissima, oggi ci avete preposto da disputare, conciosia che l'arme e le lettere siano professioni amendue così nobili e così eccellenti che difficile sia il giudicare a chi si debbia dar la palma, stando che per le arme si difendono e s'amplificano i regni, e per le lettere si conservano e si governano, e così l'una dell'altra ha di mestieri, ché né l'una senza l'altra essercitar si può giustamente, né l'altra senza l'una mantener sicuramente. Nondimeno, poiché piace all'Altezza Vostra che con qualche ingegnosa e piacevole disputa la noia del viaggio si trapassi, mi sforzarò di mostrare come valoroso campion de' letterati che la bilanza trabocca dalla banda nostra e che, non potendo l'armigero ed il letterato amendue in un medesimo scanno sedere, l'armigero ragionevolmente ha da cedere il luogo. Ora, per venire alla cognizione di quella verità che noi cerchiamo, parmi necessario che, brevemente discorrendo, prima d'ogni altra cosa trattiamo di quelle perfezzioni che per sé stesso sono sofficienti a ridur l'uomo al suo vero fine, ch'è la felicità, acciò che, vedutosi in qual grado di perfezzione siano le lettere ed in qual sia l'arte militare, si possa trarne un fermo giudicio a chi si debba dar il primo grado d'onore, o all'armigero o al letterato.</p>
<p>Dico adunque che l'uomo non per altro di tutti gli animali solo è di felicità capace se non perché, oltre la vegetale e sensitiva virtù, è dotato dell'intelletto, per il cui mezzo, operando virtuosamente, si può unir col sommo bene e fruir il sommo gaudio. In quest'umano intelletto, due principalissime facoltà si ritrovano, l'una delle quali è detta da' filosofi intelletto speculativo, il cui oggetto è la verità, l'altra intelletto prattico, che si versa circa a quel buono che nelle umane operazioni consiste. Ragionevolmente queste due facoltà nell'intelletto umano sono poste, conciosia che di tutte le cose che l'universo comprendono, alcune siano opere di natura e del grand'Iddio, alcune siano operazioni umane: nelle opere di natura e di Dio s'investiga il vero, nelle operazioni umane si cerca il buono. Per mezzo di queste due facoltà s'acquista l'uomo due sorti di perfezzioni, l'una delle quali è detta abito speculativo, l'altra abito pratico; l'abito speculativo non è altro che la notizia di tutte le cose che questo universo comprendono le quali, sì come sono di tre maniere, così tre sono gli abiti speculativi: conciosia che alcune per propria lor essenza siano dalla materia sensibile separate, qual'è Dio ottimo massimo, le intelligenze alle celesti sfere assistenti e quelle che dagli istessi metafisici transcendenti son chiamate, come l'ente, il buono, il vero, la cosa, e simili, la notizia delle quali è meritamente chiamata sapienza; alcune sono per lor essenza totalmente nella materia sensibile immerse e col moto congiunte, e sono i cieli, gli elementi ed i misti: la cognizione di queste si dice scienza naturale; alcune altre ancora, che in effetto non si possono mai dalla materia sensibile trovar disgiunte, nondimeno per lor natura sono tali che colla imaginativa e colla mente imaginare e considerar si possono non considerando né imaginando la materia: e questa è la scienza matematica, divisa in geometria, che considera la quantità continua, cioè linea, superficie e corpo, ed aritmetica, che si versa circa la quantità discreta qual'è il numero. Sono alcuni altri abiti speculativi pur compresi sotto questi tre capi, dai logici chiamate “scienze subalterne” o “scienze mezze” perché, in quanto al soggetto circa al quale elle si versano, partecipano della naturale, ma in quanto al modo con che provano le loro conchiusioni sono matematiche come quelle che ricevono le conclusioni matematiche per loro princìpii: tra queste è l'astrologia, che considera i corpi e movimenti celesti, de' quali anco il naturale, ancor che diversamente; la perspettiva, che tratta della linea visibile; la stereometria, che si versa circa a' corpi sodi; la musica, che considera il numero armonico; ed altre simili: e queste sono tutte le scienze ed abiti di che si adorna l'intelletto speculativo coll'investigar e ritrovar il vero. L'abito pratico non è altro che la notizia di tutte quelle cose delle quali l'uomo è principio, ed in due si divide: attivo e fattivo. L'attivo è una ferma cognizione di quelle cose che al buon governo di sé stesso, della casa e finalmente della republica si appartengono; l'abito fattivo è quella notizia che arte si chiama, la quale si divide in mecanica e liberale: ma lasciando da parte l'arte mecanica come impertinente all'uomo civile, diremo che tra le arti liberali si connumera la grammatica, l'arte retorica, la dialetica, la poetica, la musica che canta e suona, la pittura ed architettura e l'arte medica. E tra tutte queste daremo il principal luogo all'arte militare, come de tutte eccellentissima, la quale dal Filosofo è stata posta nel numero delle arti, avendo ella tutte le condizioni che ad arte si richiedono, cioè la soggetta materia, il fine e l'istromento che al fine la conduce, né mancando ancora de' suoi fermi princìpii, de' quali tutto dì si servono i gran guerrieri: la soggetta materia è la battaglia, il fine la vittoria, l'istromento le arme. Queste sono, reina serenissima, tutte le perfezzioni che ridur possono l'uomo al suo fine, ch'è la felicità, delle quali senza dubbio quelle saranno più eccellenti e degne di maggior onore le quali più agevolmente possono render l'uomo felice; quando io dunque averò dimostrato che le lettere e gli abiti speculativi hanno maggior parte nella felicità che non ha l'arte militare, credo che i letterati averanno vinta la causa.</p>
<p>Se è vero quello che affermano tutti i sapienti, che, delle cose create, quella di perfezzione ecceda l'altra che più s'accosta alla divina bontà ed è di quella più partecipe, senza dubbio il letterato all'armigero in bontà ed in degnità sarà superiore, conciosia che il letterato sia di quella virtù dotato che rende l'uomo simile alle cose divine, perciò che la scienza e la sapienza, la quale sta tra' letterati, per mezzo della contemplazione faccia l'uomo compagno di Dio e l'unisca col sommo bene e con la vera felicità. Questo ci conferma il Filosofo nel decimo dell'Etica, dove dice che quelli che impiegano la mente nella contemplazione e si danno alli studii delle buone lettere sono di tutti gli altri più amati da Dio, perciò che si adornano quella parte dell'anima che ha più similitudine con le cose divine, laonde Dio accende il lume della divina grazia nell'anima loro e li consola di sommo gaudio e di vera beatitudine. Ed altrove, lodando la metafisica, dice che, ancor ch'ella non sia utile, ella nondimeno è degna di sopremo onore, come quella che leva di terra al cielo il nostro intelletto e l'inalza alla cognizione delle cose alte e divine; e però meritamente si dice che il savio domina le stelle, come quello che, lontano dalla vita volgare, sendo a sé stesso sofficiente, beatissimo vive. Ed il buon Marco Tullio, nel primo delle Tusculane, dice che la filosofia è un dono dato da Dio e che in questo mondo niuna cosa può essere più soave né più eccellente; e nel libro De amicitia non pur antepone la sapienza all'amicizia, ma a tutte l'altre cose; e nel secondo delli Ufficii dice queste formali parole: “Che cosa è più desiderabile, più eccelente e più degna d'uomo della sapienza? Questa, col darci cognizione di tutte le cose divine ed umane, l'animo rende tranquillo e pieno di sommo gaudio. Se questa non è degna di laude, qual cosa si de' lodare?”; ed Archita tarentino, che la sapienza è fra tutte le cose umane la più eccellente, ed è come tra sentimenti il vedere nell'anima la mente, e fra le stelle il sole. La santa filosofia non pur giova alla felicità d'un solo, ma anco al felice vivere della città, sì come afferma il divin Platone nel suo Meneseno dicendo: al filosofo, e non ad altri, s'appartiene il governo della città; e nel quinto della Republica che non possono esser felici quelle città dove i filosofi non signoreggiano o i signori sofficientemente non filosofano: e non disse “l'arte militare” o “gli eccellenti guerrieri governano”, perché l'arte della guerra non solo non ha parte nell'umana felicità, ma è più tosto contraria a quella, stando ch'ella distrugge l'umana generazione, ed è tanto più imperfetta della scienza quanto che il fine dell'arte militare può esser impedito dalla fortuna, sì come il più delle volte accade, la quale nella scienza non ha luogo: ed è cosa certa che, dove domina la fortuna, ivi l'intelletto poco giova, e dove l'intelletto non prevale, ivi è manifesto segno d'imperfezzione.</p>
<p>Dirò ancora che quanto è più eccellente l'anima del corpo, tanto sono più eccellenti le azzioni dell'anima di quelle del corpo; il che, s'è vero, così saranno i letterati più eccellenti dell'armigeri, stando che l'azzioni de' letterati d'alcuna corporal virtù non hanno di mestieri, e quelle dell'armigeri principalmente colle forze del corpo s'essercitano. Prova il Filosofo che la mente nostra è divina ed immortale, non per altro se non perché ella ha le sue operazioni dal corpo separate: sendo dunque le operazioni dei letterati dal corpo disgiunte, elle averanno del divino e saranno veramente degne d'esser poste tra le cose più onorevoli, il che già non si può dir delli armigeri, le azzioni de' quali, sendo totalmente nel corpo immerse, hanno in sé quella imperfezzione che dà il corpo all'anima ed ogni materia alla sua propria forma. Molti altri argomenti potrei io addurre per dimostrare che l'arme hanno da cedere alla toga, come afferma il buon Marco Tullio, e conceder lo aloro alla lingua ed alla penna de' letterati, le quali per brevità tralascio, e solamente a favor nostro addurrò alcuni essempi per dimostrare che le lettere hanno forza d'inalzar gli uomini sin al cielo e collocarli nel numero delli dei. Lisania, uomo nobilissimo d'Arcadia, come narra Leonzio greco, sendo nelle scienze profondissimo, passato in Atene, diede tal stupore a quei popoli allora rozzi che non pur lor re lo fecero, ma l'adororno come dio e, avendoli dedicato un tempio, fu il primo che fosse chiamato Giove. Apis, figliuolo di Toroneo e di Niobe, sendo d'Argo passato in Egitto, per mezzo delle scienze venne in tal riputazione che, oltra l'esser fatto re, fu tenuto ed adorato per dio, e fu tanta la riverenza che per publico editto fu posta pena capitale a chiunque avesse avuto ardire di chiamarlo uomo mortale. Belo, il quale, come narra Paolo Orosio, nel più lontano Egitto ebbe signoria per esser stato inventore e dottore della dottrina celeste, fu giudicato degno a cui si edificasse un tempio in Babilonia, e fu chiamato tempio di Giove Belo. Ermete, figlio di Filone, uomo d'Arcadia, e di Proserpina, sua propria figlia, per sfuggir l'infamia della sua scelerata origine, andato in Egitto, sendo nelle scienze profondissimo, e massime dnella geometria, aritmetica ed astrologia, fu creduto dio e fu chiamato figliuolo del cielo e del giorno, come quello che, disceso dal cielo nella luce del giorno, fosse divenuto notabile. Io, illustrissima signora, con queste poche e simplicissime ragioni, con queste autorità e con questi essempi, ho voluto confermar la causa nostra, la qual è per sé stessa tanto sicura che non occorre usar arte retorica per sostenerla, e son più che certo ch'il signor Brancaccio conosce in coscienza che difende ingiusta querela, se ben come cavalier d'onore entra in campo per non perder l'onore.</p>
<p>Mi piace — disse il Brancaccio — che voi, signor Patrizio — ci confermiate il possesso dell'onore, perciò che non si può perder quello che non si possiede. — E' già buon pezzo che la ragione sta nell'arme — rispose il Patrizio — alla violenza delle quali i letterati contrastar non possono: ma ora, ridotti al tribunale della giustizia, spero che la cosa abbi da passar d'altro modo, e che i letterati pur una volta abbino da esser posti al luogo loro —. Allora la reina: — Tempo è che voi usiate le vostr'arme, o signor Brancaccio, altramente vi vedo in gran pericolo. — L'affezzione — disse il Brancaccio — che meritamente porta l'Altezza Vostra a guerrieri dà più tosto cagion di temere che alcun imminente pericolo. Perché, s'è vero quello che ci dimostrò l'altr'ieri il signor Gualenguo che l'onore sia premio delle opere virtuose e segno di beneficienza, non solo i letterati averanno da precedere ai guerrieri, ma nell'onore averan poco interesse, stando che l'onore alla scienza impropriamente ed all'arte militare propriamente conviene, conciosia che dall'arte militare venghino quelle azzioni delle quali l'onor è premio, e dalla scienza non venga alcun atto esteriore per il quale il letterato si conosca per degno d'onore. Ma eccovi un'altra ragione, signor Patrizio, fondata sopra le parole del vostro istesso Filosofo nel primo dell'Etica dove, comparando il ben publico al privato, dice in questo modo: cosa amabile è quella ch'è in utile d'un solo: ma è molto più eccellente e divina quella che giova alle genti ed alle città; stando questa verità, vedete come io son buon logico: l'arte militare è una perfezzione che non ad un solo ma alle genti ed alle città è giovevole; la scienza non giova se non a quel solo che la possiede: adunque l'arte militare della scienza è più eccellente e più onorevole. Ch'ella sia di tanto giovamento è cosa manifesta, conciosia che per quest'arte si difendono le genti e le città dai rapaci ed insolenti nemici, si conserva la libertà e difende la sua propria religione; questa fa osservar le leggi, senza le quali la republica un corpo senz'anima sarebbe: però fu prudentemente detto nel proemio dell'Instituta che la maestà dell'imperatore deve esser non solo di leggi armata, ma anco d'arme deve esser ornata, stando che, come dicono i giurisconsulti, poco giova il dritto ed il giusto nella città se la spada non lo fa osservare. E Cicerone, nell'orazione per Aulo Cluenzio Albino, afferma che i difensori e ministri della giustizia sono i guerrieri; ed il divin Filosofo pone una delle principali parti della republica gli armigeri; e scrive Paolo Orosio, il che è confermato dal Filosofo nella Politica, che la prima republica che tra' Greci fu ordinata fu non d'altro che di guerrieri. Conoscendo parimente il gran Ligurgo non esser cosa più eccellente né più utile alla republica di questa nobilissima arte, indrizzò tutte le leggi ch'egli diede a' Spartani, alla perfezzione ed alla grandezza di essa arte militare, per le quai leggi, sendo essi Spartani divenuti eccellentissimi guerrieri, difesero la libertà non solo di sé stessi, ma di tutta la Grecia dall'innumerabile essercito di Serse. Che il bene universale sia da anteporre alla felicità d'un solo e l'arte militare alla scienza, lo dimostra ancora Marco Tullio nel primo degli Ufficii, dicendo in questo modo: qual'è quel curioso di conoscere la natura delle cose che, offerendosi un pericolo alla patria, subito non lasciasse il contemplare, se ben si credesse di misurar la grandezza del mondo e di numerar tutte le stelle, e non corresse a darle soccorso? Si può dunque e si de' conchiudere che l'arte militare, come ben universale, ha da precedere la scienza, ben particolare, ed in consequenza gli armigeri ai letterati; e sopra al tutto a quelli che filosofi e sapienti son chiamati, li quali, non contenti delle cose terrene, simili ai giganti, si sforzano d'ascendere in cielo e farsi uguali a Dio e, nutriti d'ozio, conoscendosi inetti alle azzioni ed a conseguir magistrati ed onori, fra sé stessi gonfi di superbia si ritirano dalla compagnia civile alla vita solitaria, e dopo l'esser stati ne' lor studii tra' libri rinchiusi, escono languidi e macilenti, né sapendo determinare di che modo il sole gli scaldi, fra sé stessi confusi, nell'umor malenconico si struggono.</p>
<p>Ma lasciandoli da parte e ritornando alla eccellenza dell'arte militare, ella è veramente un cumulo di tutte quelle perfezzioni le quali in grado eminente rendono l'uomo eroico. E, cominciando dalla virtù della fortezza, questa è propriissima dell'arte militare, e non è men da quella inseparabile di che sia la luce del sole; per questa virtù fu degno d'eterna lode Orazio Cocle, il quale sopra il ponte, solo, oppose il petto a Toscana tutta per salute della patria; né men fu Leonida spartano degno d'onore, il quale, combattendo per la patria, anzi, per la libertà di tutta la Grecia, con trecento fortissimi soldati sostenne alle Termopili per tre giorni l'impeto dell'innumerabil essercito di Serse. La temperanza, come conservatrice della prudenza, è necessaria alla perfezzione di quest'arte, conciosia che difficilmente superar possa lo nemico chi prima non ha fatto abito a vincer sé stesso. Non fu di minor gloria ad Alessandro l'atto della temperanza verso le bellissime donne di Dario, di quello che si fossero state le due vittorie ottenute con fortezza e valore; con questa virtù somma gloria a sé stesso ed utile alla patria arrecò Scipione Africano, il quale in Ispagna, giovine di ventiquattr'anni e senza moglie, restituì intatta una bellissima e nobilissima giovanetta al suo sposo, aggiungendoli per dote i danari del riscatto, e con questo virtuosissimo atto domò il feroce animo de' Celtiberi, li quali colla fortezza superati non avrebbe. Finalmente (i) Romani, come si legge, non meno per esser stati temperanti che forti trionforno del mondo. La virtù della liberalità è totalmente necessaria all'arte guerriera, perciò che con questa il generoso capitano, allettando l'animo de' soldati, li rende pronti alla battaglia ed al conseguir vittoria; con questa virtù tirò il Magno Alessandro la falange macedonica nell'ultimo Oriente, per il cui valore trionfò dell'Asia tutta; con questa Giulio Cesare noon pur superò le indomite nazioni, ma tirò l'animo de' suoi soldati a spogliar sé stessi di libertà e la lor propria patria per farne lui signore e monarca, ed invero la liberalità fu propria di cesare. La magnificenza è ancora di non poco ornamento a questa nostr'arte, conciosia che il magnifico capitano, con questo, non solo appo i suoi, ma appresso le genti straniere s'acquistò reputazione e gloria; sendo stato Ottaviano sempre superiore a Marcantonio nei spettacoli che l'un e l'altro diede al popolo ed in tutti gli atti della magnificenza, così nelle battaglie fu contra del medesimo vittorioso. Ed Alcibiade più tosto con questa che con altra virtù conseguì onori nella patria e fuori. La magnanimità non è men congiunta coll'arte guerresca di quello che sia la bianchezza colla neve, perciò che quel guerriero che non ha l'animo grande non farà mai imprese gloriose. Cesare fu di tanto grand'animo che, passando in Francia per un piccolo e vil borgo disse ad un suo soldato che vituperava il luogo: “Sappi, o amico, che io elleggerei più tosto d'esser il primo in questo luogo, che in Roma il secondo”; ed Alessandro, per questa virtù cognominato il Magno, fu d'animo tanto altiero che, avendo udito da alcuni esservi più mondi, sospirando disse che, d'età di vintisette anni, egli non ne avea ancor acquistato uno. Sì come la vanagloria e l'ambizione oscura le azzioni di quest'arte, così la virtù della modestia grandemente le fa risplendere; non s'acquistò minor gloria l'Africano in recusar con modestia il soperchio delli onori offertili dal senato e popolo romano di quello che si avesse fatto in superare e domare le superbe forze de' Cartaginesi; e, pel contrario, oscurò i suoi gran fatti Alessandro per il vizio dell'ambizione, avendo egli accettato d'essere dalli adulatori chiamato figliuolo di Giove Ammone, e finalmente d'esser onorato di tutti quelli onori che a ' sopremi dei più tosto che ad uomo mortale erano convenienti. La mansuetudine, moderatrice dell'ira, è quasi necessaria al ben essercitar quest'arte, conciosia che l'ira offuschi la virtù dell'animo e toglia il vigor del corpo, onde il capitano irato, perdendo l'arte, è facilmente del nemico preda. Cesare, sì come sempre fu e sempre sarà guerriero senza pari al mondo, così di tutti fu mansuetissimo, né si trova mai che, irato, combattesse; e, per esser stato molto più facile al perdonare che alla vendetta, egli finalmente restò tradito e morto. E, pel contrario, Alessandro col vizio dell'iracondia oscurò le sue vittorie, perciò che irato diede Lisimaco a' leoni, passò il petto colla lancia a Clito e fece morir Calistene. L'affabilità o piacevolezza, ancora ch'alla severità di quest'arte paiano poco convenienti, nondimeno son di profitto, come quelle che rendono il capitano grato ed amabile a' suoi soldati; con questa virtù l'Africano s'acquistò grand'onore e utile, e fu tanto affabile e domestico tra suoi soldati che, con tutto ch'egli avesse un grosso essercito, tutti salutava per nome. Sì come non si può essercitar virtù senza giustizia, così senza giustizia non può star l'arte guerriera; con questa qualità si fa amar il valoroso capitano per la speranza del giusto premio e temer per l'aspettazione della meritata pena.</p>
<p>Non pur le virtù morali, ma alcune dell'arti liberali paiono necessarie alla perfezzion di quest'arte, e tra l'altre la retorica fa effetti mirabili, il che ci dimostrò Scipione il Minore della Spagna, il quale, trovato l'essercito licenzioso e tutto corrotto da pessimi costumi, con una eloquentissima orazione senz'altro lo ritornò alla disciplina romana. E Giulio Cesare con quest'arte del dire confermò l'animo de' suoi soldati in Francia, spaventati dalla grandezza de' corpi tedeschi, e perciò ne ottenne gloriosissima vittoria contro il superbo Ariovisto. Finalmente, gli antichi capitani stimorno ed i moderni stimano di tanta forza l'eloquenza nell'arte militare, che di rado o non mai entrano in battaglia, se prima non hanno con una militar orazione confermato l'animo a' soldati ed accesi alla battaglia. Sendo di grandissima importanza e singolar precetto dell'arte militare il conservar l'essercito sano, dirò ancora che l'aver cognizione d'alcune cose che all'arte medica s'appartengono non piò essere se non di gran giovamento, perché molto servirà al perito capitano conoscer la qualità dell'aere e la bontà delle acque e de' venti, la qualità dei cibi, così nello elleggere il sito per l'accamparsi, come per il nutrir l'essercito. E si legge che i capitani romani non men prevalevano in questa che nelle altre azzioni militari. E' ancora necessaria a quest'arte l'architettura, e massime quella parte che si appartiene al fortificare, perché, mancando di questa cognizione, il capitano non si può difendere, né offendere né espugnar le città; fu in questa arte Giulio Cesare così eccellente, che di sé stesso diede stupore al mondo per le torri, ponti, fortezze e machine delle quali sino al dì d'oggi ne appaiono varii dissegni.</p>
<p>Parmi, illustrissima signora, d'aver assai chiaramente dimostrato che questa nostra nobilissima arte è un concento ed un'armonia di tutte le più degne perfezzioni, ed un cumulo di tutte le virtù; arte veramente degna di quelli uomini che, per esser del mortal e divino partecipe, si chiamano eroi. Però non è meraviglia se Curzio, più valoroso d'ogn'altro cavaliero romano, fu dallo istesso oracolo d'Apolline apparovato degno di saziar quella gran voragine fatta nella piazza di Roma, come la più eccellente e preziosa cosa che in Roma ritrovar si potesse: né è da dire che in Roma anco uomini di lettere eccellentissimi non si trovassero, avendovi Pitagora e Numa Pompilio seminato la sua aurea filosofia. Potrei ancora con infiniti essempi dimostrare che l'arte militare è d'ogni altra perfezzione più atta ad inalzar l'uomo a sommo grado di gloria ma, sendone pieni tutti i volumi, mi rimetto a quello che ne dicono gli istorici. Nondimeno, per sgannar i letterati, che presso gli antichi furono sempre in maggior stima le arme che le lettere, il che si comprende per le statue ed imagini de' loro più supremi dei formati e dipinti non co' libri o scartafazzi in mano, ma coll'istromenti dell'arte guerriera, volendo essi dimostrare che senz'arme non potea esser deità perfetta; diedero dunque a Giove il fulmine, a Nettuno ed a Plutone il tridente, a Saturno la falce, ad Apolline l'arco, le saette ed il dardo, ed Ercole la mazza, a Pallade lo scudo, la lancia e la celata, a Diana arco, saette e dardo, a Cupido arco e fatali saette. E di più giudicorno gli antichi quest'arte di tanta eccellenza, ch'ella star non potesse senza qualche particolar deità, e però Marte e Bellona stimarono dei della guerra, ornando le statue loro delli istromenti militari, li quali istromenti giudicorno anco degni d'esser fabricati da divina mano, e però affermorno Vulcano esser dell'arme de' dei fabricatore: il che dimostra il Petrarca, dicendo
<quote rend="block">
<lg>
<l>Sospira e suda all'opera vulcano</l>
<l>Per rinfrescar l'aspre saette a Giove</l>
</lg>
</quote>
</p>
<p>Finalmente, la Scrittura sacra chiama il grande Iddio “Dio delli esserciti”, e non “de' letterati”; sì che, signor Patrizio, vi potete dar per vinto, per non metter l'anima in compromesso, perché sapete bene che voi difendete ingiusta causa —. Rise il Patrizio e disse: — Voi, signor Brancaccio, vi dimostrate ingrato, anzi ribelle dei letterati, poiché l'arme e l'arte del dire, da letterati appresa, usate contra lor stessi; e son più che certo, se voi non foste altretanto letterato quanto sete guerriero, non vi dimostrareste in questo conflitto così ardito campione. Con tutto ciò non sarà già la vittoria dal canto vostro, avendomi voi lievemente ferito: perché io con più gravi colpi vi ho trafitto.</p>
<p>— Vi ho inteso — rispose il Brancaccio — volete inferire che i vostri argomenti stanno più che mai fermi e saldi, a' quali non ho io risposto, e che col lodar l'arme non ho punto scemato la gloria delle lettere. Però, da quel ch'io ho detto, si può comprendere che il primo vostro fondamento va a terra, perché l'onore non è premio di quella perfezzione che giova alla felicità di quel sol che la possiede, ma è premio della beneficienza che giova ad altri. E perché sia manifesto che le vostre ragioni non conchiudono contra gli armigeri, pongo in campo la differenza che fa il vostro Filosofo tra la laude e l'onore, toccata l'altr'ieri dal cavalier Gualenguo: la laude, dice egli, è quella orazione che dimostra la grandezza della virtù ed è propria delli abiti, onde sogliamo lodar Fidia e Prassitele per l'abito della scoltura che hanno in eccellenza; ma l'onore non conviene propriamente alli abiti, ma alle opere virtuose, perché egli è vero premio dell'opera eccellente, conciosia che, se uno avesse virtù e se ne stesse ozioso, egli più tosto si potrebbe lodare che onorare. Ora, sendo l'opere virtuose di due maniere, alcune interne come è il contemplare, ed altre esterne come l'armeggiare, è cosa manifesta che l'onore non può esser dell'operazione interna, perché, non sendo l'azzione interna conosciuta se non da quel solo che opera, ella non può movere alcuno ad onorarla; resta dunque ch'egli sia premio dell'esterna la quale, sendo manifesta non solamente a colui che opera ma anco ad altri, move e sforza l'onorante che la conosce ad onorarla. E però disse bene il Filosofo che l'onore sta più nell'onorante che nell'onorato, volendo farci noto che è necessario, per venir all'atto dell'onore, che l'azzione sia conosciuta per virtuosa dall'onorante. Sendo dunque, signor Patrizio, le azzioni dei letterati, come voi stesso avete conchiuso, azzioni intrinseche e solamente dell'anima, sì come elle da voi solo letterati sono conosciute ed intese, così per voi stessi nell'intrinseco vostro vi potrete onorare: ma, non sendo a gli altri manifeste, sarete più degni di laude che d'onore. E perl contrario, avendo l'opere di noi guerrieri il lor principio interno fondato nell'animo e scoprendosi agli occhi ed alle orecchie altrui per mezzo del valore e virtù de' nostri corpi, così di laude ed insieme degni di sopremo onore siamo riputati, né può la fortuna impedir la gloria nostra, se bene alcuna volta ci impedisce la vittoria: perché, avendo l'arte guerriera, come hanno molt'altre, due fini, il suo proprio fine non è la vittoria, ma il ben operar per la vittoria. E però ad Annibale non scemò punto l'onor di guerra l'ultima giornata che egli perdè in Africa, non avend'egli mancato, a giudicio di Scipione, di far tutto quello che si apparteneva a peritissimo guerriero per ottener vittoria; né a voi, signor Patrizio, sarà di biasimo alcuno l'aver perso oggi meco in questo abbattimento, perché, se ben non avete persuaso, avete nondimeno parlato in eccellenza a persuadere.</p>
<p>Soggiunge il signor Patrizio che l'arte militare non ha parte nella felicità, e manco nell'onore, poi ch'è destruttiva dell'umana generazione, ed in questo s'inganna, avendo noi dimostrato ch'ella è un bene che giova in universale alle genti ed alle città col far osservar le leggi e difenderle da' nemici: e però dice bene Marco Tullio, che di necessità si ha da far guerra per poter viver in pace; ed il vostro Filosofo pur loda la guerra, facendola per difesa della patria e per dar salute a coloro co' quali si guerreggia. Questo si conforma ancora colla Scrittura sacra, dove si legge che Dio permette, anzi commanda la guerra, dicendo al popolo ebreo: armatevi e confondete i Filistei nemici al popolo di Dio; ed in Ieremia pur si nota che Dio disse: preparate li vostri scuti e le vostre celate e vestitevi le vostre corazze e cavalcate i vostri cavalli e pigliate le vostre lancie contra vostri nemici, congregandovi tutti insieme alla battaglia, e maledico quello che non farà sangue contra nemici del popolo d'Israel. E nel libro delli Macabei si trova che Dio sempre mai commovea ed irritava il popolo alla battaglia contra nemici d'Israele, però David nel salmo scrive: benedetto sia Dio, il quale ammaestra le vostre mani alla battaglia; ed in tutti i Libri dei Re si trova che Dio commanda le battaglie per punizion delli ribelli, per abbattimento dei tiranni e per cagione della pace del mondo. E però lecita e salutifera guerra sarebbe se i prencipi cristiani armassero i popoli loro contra la fiera spada d'Oriente, contra nemici del popolo eletto, cercando d'abbassar l'orgoglio di così fiero tiranno e di ridur per forza d'arme a miglior vita ed al vero culto divino quelle nazioni che vivono con feroci e barbari costumi. Ed ancora che ciò far non si potesse senza spargimento di sangue umano e senza qualche atto d'ingiustizia, nondimeno di ciò non si ha da tener conto, perché senza ferro e senza fuoco il medico non può sanar la postema. Per non lasciar alcuna cos aintatta di che si gloria l'aversario nostro, dico che Lisania, Belo, Ermete, Apis ed altri simili furono deificati non tanto per le scienze di che erano adorni, quanto per l'opere della beneficienza, perché, sì come queste possono essere da cadaun comprese, così le azzioni interne sendo, e massime a' popoli rozzi, nascoste, non possono esser onorate: e questo è tanto manifesto, che non occorre a far altra replica —.</p>
<p>Avendo così detto il signor Brancaccio, pareva alla reina ed a tutti i circonstanti che la vittoria pendesse dalla banda dei cavallieri quando, levatosi in piede il signor Renato Cati: — Siami lecito — diss'egli — serenissima reina, difender la causa nostra, poiché il signor Patrizio , più tosto parziale che vero campione di tutti i letterati, sprezzando le ferocissime arme de' giurisconsulti, ha solamente sfodrata la debolissima spada del filosofo contemplativo: pur sa egli a manifesta prova che questa sorte di letterati, se ben è degna di somma laude, se ne va nondimeno povera, nuda e sprezzatissima. — Questo tutto dì vediamo — disse il Patrizio — e non per altro se non perché la sciocca turba è intenta a vil guadagno, né discerne la virtù ed il merito d'onore —. E' proprio de' giureconsulti, serenissima reina — disse sorridendo il Brancaccio — confonder le leggi, però non è maraviglia se il signor Cati, illustre giurisconsulto, ha rotto la legge del combatter per campione e d'improviso, franco guerriero, mi vien ad assaltare, giudicandomi ferito e stanco: ma s'inganna, ché a me non manca voce, lingua e parole per risponder non solamente a due, ma a quattro e sei ed a tutta la turba de' letterati che la vorranno meco. — E' proprio de' giurisconsulti — soggiunse il Cati — riformar la legge, riducendo il sommo rigore a termine d'equità, perché il sommo rigore non è altro che una somma ingiustizia, e sarebbe ben ingiuria da dovero se noi, senza esser ascoltati, perdessimo la causa nostra per altrui mancamento: mi sarà dunque lecito difendere la ragione de' giurisconsulti e far conoscere a chi m'ascolta che di gran lunga dobbiamo precedere alli armigeri. E perché il signor Brancaccio fonda la sua intenzione sopra la diffinizione dell'onore, il quale è premio di beneficienza, non mi partendo punto da quella, per atterrarlo colle sue istesse arme, intendo disputare qual di maggior profitto sia al genere umano: le arme o le leggi.</p>
<p>E' cosa manifesta che le leggi furono dal grand'Iddio col mondo insieme prodotte; legge infallibile governa e muove i cieli; legge stabile e giusta tempra delli elementi l'atrocissima guerra, perciò che quello che l'uno all'altro usurpa in una parte, altrove nel medesimo istante ricompensa; alla inviolabil legge di natura cedon le piante ed obediscon gli animali; finalmente la legge, discesa di cielo, questa umana sfera governa e regge. L'arme non già dal cielo (se ben i poeti favoleggiando ed i pittori fingendo ne adornano le imagini delli dei) ma dal più profondo centro d'abisso da malignissimo spirito tratte alla luce, tanto è lontano che giovino al mondo, che più tosto guastino l'imagine di Dio, l'opere di natura consumino e gli artefìcii umani atterrino. Chi levasse l'arme dal mondo, così tolte sarebbero le ingiurie e le violenze, perciò che, non ci essendo chi per forza cercasse d'usurpar altrui, il tutto in pace colla santità delle leggi si governarebbe. E però solea dir il buon Agesilao che se tutti fossimo giusti né d'arme né di valore mestieri ci sarebbe. Chi togliesse le leggi dal mondo, non solo le città corpi senz'anima sarebbero ma, restando ogni cosa in arbitrio alla violenza dell'arme né ci essendo prescrivesse giuste guerre ed il modo d'essercitarle con giustizia, ogni cosa andarebbe sossopra, né mai averebbero fine le ingiurie, e non sarebbe altro che un levar dal mondo quella felicità che aver possono in questa vita i mortali.</p>
<p>Qui dirà forse il signor Giulio Cesare che senza arme il mondo d'un grand'ornamento mancarebbe, e che l'arme, come ci dimostra l'esperienza, sono molto più atte a far gli uomini grandi e gloriosi di qual si voglia sorte di lettere, e che le statue, le corone, i trionfi e tutti i più sopremi onori sono proprii de' vincitori guerrieri e non de' giurisconsulti o altri letterati; e soggiungerà, confermando quello che ha detto di sopra, che l'arme, quando giustamente si muovono, non sono altro che bene. Ed io dirò allo incontro che l'arme sono al mondo di maggior travaglio che d'ornamento, sendo elle principio dell'occupar i beni altrui e di metter le città libere in dura servitù, sforzando il più delle volte uomini savii obedir alla pazzia delli atrocissimi tiranni. Dirò ancora che per abuso ed ingiustamente si drizzano statue, si danno corone ed i trionfi a' vincitori guerrieri, perché qual può esser maggior abuso e cosa più inumana che cercar la grandezza e la gloria dalle uccisioni, dalli incendii, dalli stupri, dai sacrilegii, dalle rapine e finalmente trionfare delle miserie umane? Dirò ancora che non si può essercitar giusta guerra se non quella che si fa in difesa della sua patria, e ch'ogn'altra guerra, e sia detta con pace del Filosofo, è contraria alle leggi di natura la quale, sì come concede che altri difender si possa e ricovrar il suo, così non permette che per desiderio di regnare si debbia usurpar quello ond'altri ne è legittimo possessore, non volendo ella che altri ad altrui faccia quello ch'egli non vorrebbe fosse fatto a sé stesso. Ma, supponendo anco che ad altrui si possa muover ingiusta guerra, quante sono le ingiustizie che seguono quella giustizia? Gli innocenti popoli, a' quali non sta il giudicare se la guerra sia giusta o ingiusta, che sono sforzati obedir a' loro signori sotto pena di mancamento e di rebellione, ed il più di loro non avendo mai preso spada né coltello contra nemici, sono fatti prigioni, taglieggiati, amazzati, le case rubate, le donne violate, e finalmente le ville, le castella e le città poste a ferro e a fuoco, e quello che la natura, l'arte e la prudenza umana ha fatto in molti anni, per virtù dell'arme in brevissimo spazio di tempo si vede distrutto.</p>
<p>Afferma il signor Giulio Cesare che poco giova il giusto nella città se non vi è chi lo faccia osservare, e che vano è il consiglio nel senato se non è chi lo esseguisca, e che i cavalieri armati sono i ministri della giustizia: ed in questo, sì come dice bene, così, non se avedendo, tacitamente conferma la precedenza dell'onore a' giurisconsulti, s'egli però non volesse mantenere un paradosso, che fossero più degni d'onore quelli che esseguiscono che quelli che commandano. Giudicano i prudenti giurisconsulti prima se la guerra è giusta o ingiusta, né si muove il capitano né l'essercito sin che il decreto che se ne è tratto non lo commanda; e però dice il divin Filosofo che la scienza che della guerra consulta dee signoreggiar a quella che fa la guerra, volendo inferire che i giurisconsulti non solo precedere, ma commandar debbono alli armigeri; ed il Filosofo istesso fu del medesimo parere, sottoponendo l'arte militare all'arte imperatoria ed alla scienza civile. Si prevale il nostro aversario d'una sentenza confermata dal Filosofo, che l'universale al particolar ha da precedere: il che, se è vero, cederanno senza dubbio l'arme alle leggi, perché le leggi senza nuocere fanno beneficio universale a tutto il mondo e le arme, se pur giovano, giovano ad un sol popolo o ad un sol principe, e questo non possono fare senza nuocere a molti. Vorrei che mi fosse trovato un principe che per opera de' soldati avesse mai fatto tanto beneficio al mondo quanto per opera de' giurisconsulti fece l'imperator Giustiniano con l'ordinar le leggi: questo è stato veramente un beneficio universale, del quale tutto il mondo se ne potrà servire per infiniti secoli. Che, se dalla beneficienza si ha da misurar l'onore, tanto fu Giustiniano di Cesare più degno d'onore quanto ch'egli, senza nuocere, fece a tutti beneficio; e Cesare, col vincere cinquantaquattro battaglie, giovando solamente al popolo romano, anzi a sé stesso, fece morir molte centinaia di migliaia d'uomini e distrusse un grandissimo numero di città e castella.</p>
<p>Si prevale ancora il signor Brancaccio a favor delli armigeri dell'autorità di Ligurgo e del divin Filosofo, il quale, tra le parti più principali della sua republica, pone i guerrieri: quanto al Ligurgo, io mi rimetto a quello che dice il Filosofo nella sua Politica, poi ch'egli con efficacissime ragioni dimostra che le leggi di Ligurgo e la republica de' spartani è nel numero delle disoneste e malcomposte republiche; quanto a Platone, egli nel secondo della sua Republica e nel quarto, dichiarando l'ufficio dei guerrieri, dice in questo modo: abbiamo posti nella città i soldati come cani, i quali a' principali cittadini, come a' pastori della città, abbino da obedire. E non è dubbio che i principali cittadini non s'intendino coloro che amministrano ragione e giustizia, quali sono i giurisconsulti; a' cani generosi assimiglia quel divin scrittore gli armigeri, dicendo che alla guisa de' buoni cani hanno da essere vigilanti a sentire i nemici, presti a seguitarli e, poi che gli hanno ragiunti, valenti a combatterli. Da questo luogo di Platone si cava, conforme al mio parere, che ogni altra guerra è ingiusta fuori che quella che si fa in difesa della patria, poi ch'egli pone i soldati non per altro che per guardia della città, e chi ad altro se ne serve, li mal usa. Ed il nostro moral Cato, confortando alla virtù della fortezza, disse: combatti in difesa della patria; e non disse: per acquistar l'altrui imperio. Si come adunque non si può negare, illustrissima signora, che le arme siano in grazia delle leggi ed a quelle soggette, così conchiuder si deve che di gran lunga gli armigeri a' professori di legge siano inferiori, conciosia che nella città gli uni siano come rettori e gli altri come guardiani, e questo a me pare tanto manifesto che non abbi contradizzione. Ma perché mi aveggo a' gesti del viso ad a' movimenti della persona che il nostro duro aversario, ormai impaziente d'ascoltare, è avidissimo di parlare, farò qui punto, sendo molto ben sicuro ch'egli, poiché né voce, né lingua, né parole mai gli mancano, non vorrà cedere alla manifesta ragione ma, fidatosi nella sua eloquenza, tentarà di torcere il retto e sincero giudicio dell'illustrissima nostra signora.</p>
<p>— E' di gran forza l'eloquenza ne' giurisconsulti — disse il Brancaccio — e tale che molte volte la coscienza de' giusti giùdici pone in pericolo, del che, dubitand'io, acciò che il sano ed integro giudìcio della illustrissima nostra giudicatrice resti immaculato, farò conoscere che il signor Cati ha fatto come quell'incauto greco che, per esser da' Troiani temuto, spogliatosi le sue proprie, sì vestì dell'arme del feroce Achille. Però, innanzi che io scuopri le sue astuzie, è necessario che, discorrendo un poco più oltre di quello che a guerriero si conviene, io faccia del filosofo, i secreti investigando di natura e l'infallibile provvidenza di Dio. Non si può negare, illustrissima signora, che la natura all'uomo matrigna ed alli animali pietosissima madre non sia stata, perché ella non solo di corpo robustissimi li ha fabricati, ma di naturali vestimenti gli ha coperti e di naturali arme fortificati, colle quali, ferocissimi e superbissimi, senza temer offesa se ne vanno; ed a quelli ch'ella ha prodotto imbelli ed inermi, ha di velocissimi piedi o di leggerissime piume ed ale proveduto, acciò che volando e fuggendo si sottragghino dai pericoli. L'uomo, nato nudo, inerme e d'ogn'altro animale più debole ed esposto ad ogni ingiuria sarebbe stato se per singolar grazia del cielo concesso non gli fosse stato il bel don della mente ed il lume della ragione, la quale ciò che la natura gli ha denegato, essa al doppio gli ha reso. Questa in un medesimo istante ornò l'uomo di arme ed armò di leggi, acciò che coll'arme tra più feroci animali andar sicuro e colle leggi vita perfetta e civile viver potesse: è dunque gran vanità il dire che le leggi di cielo son discese e l'arme siano tratte d'abisso, perciò che l'uno e l'altro furono opera di dritta ragione, ed in consequenza fu l'una e l'altra celeste invenzione. E sì come è vero che le leggi senza l'arme star non possono, così è falso quello che afferma il nostro aversario, che il levar l'arme al mondo apportarebbe quella felicità che più si brama in questa vita mortale: perché, senz'arme, non solo vane le leggi sarebbero, ma l'uomo, nato per dominar alli altri animali, sendo debole ed inerme, delli altri più feroci animali preda sarebbe, né contra quelli averebbe maggior difesa di quello che si abbino contra le gru i piccoli pigmei.</p>
<p>Ma concediamo senza pregiudizio del vero che le leggi siano dell'arme più nobili: non perciò conchiuderà il signor Cati che la dottrina de' giurisconsulti sia di maggior pregio che l'arte militare, né che i generali d'essercito a' dottori di legge abbino a cedere, perché, quando avesse a dar questa prerogativa, non a giurisconsulti, ma a' leggislatori converrebbe, stando che quei che fanno le leggi sono prìncipi grandi o republiche o uomini sapientissimi e per virtù eroica eccellentissimi, qual fu Solone e Dracone che le leggi diedero alli Ateniesi, Ligurgo che le diede a' Lacedemoni, Numa Pompilio a' Romani, Falea a' Cartaginesi, Mercurio Trimegisto alli Egizzii, Zoroastro a' Persi ed a' Battriani, Minos a Cretensi, Caronda a quei di Tiro, Zamolfi a' Tartari, Ippodamo a' Milesii, Platone a' Ciciliani, ed altri simili. Ma, discorrendo un poco intorno alla dottrina che vanno tanto altieri i giurisconsulti, sì come il signor Patrizio, enumerando le scienze e le arti liberali non l'ha posta nel suo catalogo, così tengo io per difficile trovarli luogo tra gli abiti speculativi ed attivi. Tra le scienze non si può ella annoverare perché, non sendo altro la scienza che conoscer la cosa per la sua propria ed infallibil causa, interogato il giurisconsulto di quello che sa, non allegarà altra causa se non che la legge così dice, o così affermano i dottori. Non si può anco arte propriamente chiamare, se non di quel modo che la chiamò il Petrarca, cioè “arte di vender parolette, anzi menzogne”, perché, se bene ella si versa circa alle leggi come sua propria materia, ella nondimeno non le può alterare né trasmutar in varie forme come fanno le altre arti la lor propria materia, perciò che le leggi non possono esser trasmutate dai giurisconsulti, ma da principi grandi e da leggislatori; del che, sendosi aveduti essi giurisconsulti, né sapendo con che altro titolo onorar questa lor scienza, l'hanno chiamata “iurisprudenzia”, che non vuol dir altro che quella prudenza che si versa circa il far ragione e giustizia secondo che commandano le leggi.</p>
<p>Ma dirò più oltre che questa lor facultà neanco si può riporre tra le virtù morali perché, trattando il Filosofo di quella virtù particolare che si chiama giustizia, dice che ella si versa circa al giusto distributivo e commutativo, cioè circa al dar i premii e le pene e circa al ridur i contratti e le permute ad egualità; e questa virtù, a chi ben la considera nel suo fondamento, non è propria de' giurisconsulti, ma è particolare de' leggislatori, perciò che il giurisconsulto solo si versa circa a tre cose: interpretar le leggi scritte, risponder secondo le leggi, giudicar secondo le leggi o secondo quelle consuetudini che, per esser invecchiate, hanno forza di leggi. Da questo si può trarre una conchiusione conforme al Filosofo: che la legge scritta è legge che tace, ed il giurisconsulto non è altro che legge che parla, ed in consequenza che la virtù della giustizia non depende da esso, ma dal leggislatore e dalla legge. Afferma il Filosofo che tre condizioni d'uomini si trovano: alcuni, diffidatisi dell'autorità, cedono alla sola ragione; altri, non molto capaci di ragione, facilmente all'autorità s'acquetano; ed altri, di ragion incapaci, parimente l'autorità de' sapienti sprezzano, e, sì come questi ultimi di tutti sono pessimi ed i secondi danno sazzo d'intelletto rozzo, così i primi denotano ingegno eminentissimo. E tali sono i filosofi speculativi, i quali cercano la verità, e non l'autorità, e tali sono i capitani di guerra li quali, sprezzando l'autorità delli altri, si governano colla sol ragione; tra li secondi si connumerano i leggisti, la dottrina de' quali è totalmente fondata sopra l'autorità, e però sogliono essi dire che non è degno d'esser ascoltato chi parla senza autorità, e da questo si può cavar una massima, che i leggisti per sé stessi non sanno cosa alcuna, ma che la lor scienza è fondata nell'altrui opinione, di modo che, il più delle volte, volendo essi rispondere o giudicare senza lo aver l'occhio alla forza della ragione dove non è legge scritta, vanno enumerando le opinioni di quelli che hanno schicherati i scartafazzi, e si attengono come a certissima ed infallibilissima regola alla più commune. Ed è tanta la confusione de' dottorazzi che hanno scritto più per guadagno o per ostentazione che per zelo della giustizia, che tra loro spesso si disputa non qual sia la più ragionevole, ma qual sia la più commune: cosa veramente degna di riso e di compassione, quasi che sia da istimar più la opinione di dieci ignoranti che quella di quattro sapienti. Se questa sorte di letterati, illustrissima signora, abbino da precedere a' guerrieri, i quali col lor segnalato valore adornano le patrie loro di mille trofei e danno materia a' scrittori d'immortalar sé stessi col consecrar all'eternità le azzioni militari e magnanimi gesti, è facile da giudicare.</p>
<p>Da quello che ho detto, si conosce chiaramente che il signor Cati veste i giurisconsulti della persona de' leggislatori, a' quali, sendo essi principi ed uomini eroici, non sarebbe inconveniente che cedessero gli armigeri, perciò che questi giudicano e commandano le guerre e fanno i generali d'essercito, e non i giurisconsulti, come esso vanamente afferma: se forse egli non intendesse che una medesima cosa fosse il commandar ai guerrieri ed il commandar alli essecutori ed al ministro della giustizia, proprio ufficio de' giurisconsulti. Questa verità si può comprendere dalla descrizione che fa il Filosofo della sua ben composta ed ottima republica, nella quale divide i cittadini in quattro ordini, cioè guerrieri, senatori, giudici e sacerdoti, e, descrivendo gli uffici loro, non chiama gli armigeri con questo brutto nome di “cani”, ma “propugnatori, difensori ed amministratori di giuste guerre”; a' senatori dà il governo delle cose publiche, ed a questi sta il determinar della guerra e della pace, ed a' questi cedono gli armigeri, perché in tal grado stanno come signori; ed a' giudici, che non sono altro che i giurisconsulti, dà l'ufficio di terminare e decidere le liti; a' sacerdoti, i quali sono i più vecchi, quasi ridotti al lor ultimo e perfettissimi, dà la cura delle cose sacre. Ed è d'avertire che, ancora che a formar una città a sé stessa sofficiente vogliano molte e diverse condizioni d'uomini, nondimeno a formar la republica vuole il Filosofo che quelli quattro ordini bastino, ed esclude totalmente quei mecanici che essercitano arti sordide e vili, come quelli che di virtù sono incapaci, e sendo essi più tosto istrumenti che parti della città. Se dunque l'autorità fondata sopra forte ragione è degna di fede, non sarà vero che i giurisconsulti stiano nella città come rettori, né che l'ufficio loro sia di commandar a' guerrieri, se ben hanno autorità di commandar alli aguzini, perciò che siedono a banco per giudicare e decider liti e non per governar il publico. Non si toglie però che un giurisconsulto non possa anco aver luogo nel senato ed esser nel numero de' rettori, quando egli non solo saperà ciò che Ulpiano insegna, ma possederà parte di quelle singolari virtù di che va adorno il signor Cati e tutti questi altri eccellentissimi giurisconsulti, veramente degni consiglieri del serenissimo nostro principe, perciò che a questi più tosto il nome di leggislatori che di giurisconsulti conviene.</p>
<p>Soggiunge il signor Cati che delle leggi e de' giurisconsulti il beneficio è molto più universale di quello dell'arme e delli armigeri, perciò che le leggi a tutto il mondo e le arme ad una sol città o ad un sol principe giovano, e che il beneficio delle leggi è sempre senza danno, ma le arme senza l'altrui offesa giovar non possono. Noi abbiamo dimostrato a sofficienza che le arme universalmente fanno beneficio se mosse sono ed essercitate con giustizia, e che Dio istesso di sua propria bocca commanda le guerre, e che la giusta vittoria non è men utile a' vinti che a' vincitori, perciò che i vinti sono per quella ridotti a miglior vita: che, se l'arme per offender altrui fossero cattive, il medesimo delle leggi sarebbe, le quali senza sangue essercitar non si possono. Commandano le leggi che i micidiali siano amazzati, i feritori feriti, i ladri, gli adulteri, i sacrileghi e finalmente tutti i delinquenti siano atrocemente afflitti: nondimeno, perché ciò si fa per zelo della giustizia e perché i buoni possan fruir la pace, esse leggi sono buone, e buoni sono i giurisconsulti se con giustizia le amministrano. Ma, se ingiusti sono, nocciono vieppiù che i malvagi soldati, perché i soldati salvano gli amici ed offendono con tutti i mal modi li nemici, laddove gli avari giurisconsulti, col dar alli amici speranza di salute, ad altro non attendono che a roderli infin all'osso, ed invero di tutti gli uomini l'ingiusto giurisconsulto è dannosissimo. Potrei, illustrissima signora, por in campo molt'altre ragioni per dimostrar che i giurisconsulti, se ben son degni d'onore, non hanno però da esser anteposti alli armigeri: ma perché veggio la nave ormai al porto, passando al commun uso, dirò questo: che i duchi, i re e gli istessi imperatori cavalieri, e non mai dottori si appellano, e nelle giostre armati, ne' tornei, ed in mezzo le campagne nelle battaglie ancora tra guerrieri compariscono, né mai fra' circoli dei giurisconsulti o d'altri letterati a disputar s'appresentano: e non per altro se non perché l'essercizio dell'arme è proprio de' grandi e molto più onorevole di quello delle lettere. Noi, ancora, nelle cerimonie, dove si tien conto della precedenza, vediamo che più presso la persona del re o dell'imperatore vanno i gran capitani e gli uomini di guerra che non fanno i secretari, i gran canzellieri ed i consiglieri, ancora che siano gran dottori e gran letterati: segno manifesto che dalli istessi re e dallo imperatore sono estimate molto più le arme delle lettere e gli armigeri dei dottori. Ma, quando altro non bastasse, il giudicio delle donne, non mai fallace, devrebbe bastare per far certissima prova che sono più da stimar i guerrieri dei dottori, vedendo noi che la maggior parte delle donne più si tengono vaghe dell'amor de' cavalieri che dei letterati, né si può comprender la gioia che sentono nel lor cuore quando vedono comparire i lor amanti in giostre o in tornei, armati colle lor imprese ed i favori da loro donati, ed in grazia loro armeggiare, romper lance ed aggitar destrieri. Sì che non vi sia grave, signor Cato, acquietarvi al commun giudicio, e lasciar a noi guerrieri il supremo grado d'onore, poiché acquistato e conservato ce lo abbiamo non con scritture o parolette vane, ma con vero valore, con sangue e con sudore. E ricordatevi della risposta di Milciade il qual, interrogato chi fosse più da stimare, Omero gran letterato o Achille gran guerriero: “Tanto”, diss'egli, “è più da prezzar Achille d'Omero, quanto è più il vincitore di colui che a suon di tromba publica la vittoria di quello —.</p>
<p>Qui si fermò il signor Giulio Cesare e, volendo replicar il signor Cati, al quale non mancavano efficacissime ragioni per difesa de' giurisconsulti, la reina col dito impose silenzio, e commandò alla illustrissima duchessa che proferisse la sua sentenza, la quale, dopo l'esser stata alquanto pensosa, pronunciò in questo modo: — Avendo noi udite e ben considerate le ragioni dell'una e l'altra parte, giudichiamo che l'onor civile, ch'è premio delle opere eccellenti ed eroiche, alli uomini di guerra maggiormente si debbia concedere, e che la venerazione, propria delle cose divine, a' letterati e sapienti convenga. E, meglio la nostra sentenza riformando, diciamo che i guerrieri onorandi, e i dotti venerandi si debbon estimare —. Fu da tutti i circostanti ammirata la giudiziosa sentenza della signora contessa, e con questo, usciti dalla nave e montati sopra sontuose carrozze, avendo le donne ed i cavalieri accompagnato a palazzo il signor duca e la signora duchessa, tutti furono alle case loro.</p>
</div1>
</body>
</text>
</TEI.2>
