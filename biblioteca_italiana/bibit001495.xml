<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Due lezioni</title>
      <author>Benedetto Varchi</author>
    </titleStmt>
    <extent>219 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001495</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere di Benedetto Varchi ora per la prima volta raccolte con un discorso di A. Racheli intorno alla filologia del secolo 16. e alla vita e agli scritti dell'A. ; aggiuntevi le lettere di Gio. Battista Busini sopra l'assedio di Firenze</title>
        <author>Varchi, Benedetto</author>
        <editor id="ed">Racheli, Antonio</editor>
        <editor id="ed2">Busini, Giovanni Battista</editor>
        <publisher>dalla sezione letterario-artistica del Lloyd austriaco</publisher>
        <pubPlace>Trieste</pubPlace>
        <date>1858</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language><language id="grc">Greco</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-06-19T00:00:00.000+02:00</date>
      <respStmt>
        <name>Giulia Buccini</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-24T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<head>SOPRA LA PITTURA E SCULTURA.</head>
<head>LEZIONI DUE.</head>
<div1 type="dedica">
<opener><salute>AL MOLTO REVERENDO ED ILLUSTRISSIMO SIGNORE IL SIGNOR DON LUIGI DI TOLEDO</salute></opener>
<opener>SIGNOR SUO OSSERVANDISSIMO
<signed>BENEDETTO VARCHI.</signed></opener>

       <p><emph>Già so io bene, nobilissimo e cortesissimo Signor mio, che alla molta così dottrina, come bontà del figliuolo dell'illustrissimo signor don Pietro Vicerè di Napoli, e fratello dell'eccellentissima signora donna Leonora, Duchessa di Firenze, e nipote del reverendissimo e tre volte grande cardinale di Burgos, si conveniva troppo maggior dono e troppo più degno, che questo non è, che io le mando al presente. Ma io non possendo più, e desiderando sommamente di mostrare oggimai in quel modo, che per me si potesse, alcuna parte di quella umile affezione e servitù che io porto già da gran tempo alle tante e così grandi doti e qualità della molto reverenda ed illustrissima Signoria Vostra, ho eletto, canfidatomi non meno nella singolare umanità, che nel discretissimo giudizio suo, di palesare più tosto la povertà dell'ingegno mio, che di nascondere la gratitudine dell'animo, imitando la semplicità e pura mente di quei pastori, i quali non avendo nè oro, nè incenso, sacrificano col farro solo o col latte.</emph></p>
<closer><dateline>Di Firenze, a dì 7 di marzo 1546.</dateline></closer>
</div1>
<div1 type="parte">
<head>LEZIONE PRIMA</head>

<argument><p>SOPRA IL SOTTOSCRITTO SONETTO DI MICHELAGNOLO BUONARROTI, FATTA PUBBLICAMENTE NELLA ACCADEMIA FIORENTINA, LA SECONDA DOMENICA DI QUARESIMA, L'ANNO 1546.</p></argument>

<div2 type="proemio">
<head>PROEMIO.</head>

      <p>Egli non ha dubbio alcuno appresso tutti i migliori così filosofi come teologi, che tutte le cose generabili e corruttibili, ciò è tutte quelle che si ritrovano in questo mondo inferiore, dal cielo della luna in giù, qualunque elle siano, o animate o private d'anima, furono, magnifico e meritissimo consolo, nobilissimi e dottissimi accademici, e voi tutti, prudentissimi e benignissimi uditori, prodotte da Dio e dalla natura, a cagione e per benefizio dell'uomo. Conciosia che, tutte le cose meno degne e perfetto sono, come diceva il Filosofo nella <emph>Politica</emph>, a benefizio, e per cagione delle più degne e perfette. Onde, come tutte le cose che mancano d'anima, sono per cagione delle piante, e le piante per cagione degli animali, così gli animali sono per cagione degli uomini, essendo l'uomo più perfetto e più nobile di tutti, sì quanto alla perfezione dell'anima, e sì quanto alla nobiltà del corpo. Perciocchè, sì come l'animo umano avanza in infinito tutte le cose mortali, così ebbe il più nobile corpo, e più perfetto che si potesse trovare quaggiù. E per dirlo più chiaramente, non poteva fare la natura in modo nessuno cosa alcuna più perfetta dell'uomo, nè lui medesimo più nobile, o meglio disposto e proporzionato, nè quanto alla perfezione e dignità dell'anima, nè quanto alla complessione e temperatura del corpo. Laonde non si può non che dire, ma pensare la maggiore e la più scellerata, o bestemmia o ignoranza di quella di coloro, i quali, dolendosi della natura, accusano tacitamente, e riprendono Colui, cui tutte le cose sono possibili, eccetto l'errare. E se quelli che vorrebbero o essere gagliardi come i lioni, o correre come i cervi, o volare come gli uccelli, o nuotare come i pesci, considerassero, non dico che desiderano cose contrarie in un tempo medesimo, e conseguentemente impossibili, ma con quanta agevolezza e in quanti modi si vincano dall'uomo tutte le forze e tutte le velocità e destrezze di tutti gli altri animati, conoscerebbero subitamente la loro follia non punto minore della semplicità e poca conoscenza, per non dire parola più grave, di tutti coloro, i quali si rammaricano con doglianze, che all'uomo facciano di mestiero assai più cose, ed al nascere, e nel conservarsi che agli animali bruti non fanno, come quelli che non pensano, o non sanno che quanto è più degna ciascuna spezie e più perfetta, tanto ha di più cose e maggiori, e più perfette bisogno, secondo gli eterni ordinamenti e le infallibili leggi della natura, i quali e le quali si potrebbero forse desiderare migliori, ma avere no. Onde chiunque desidera o di levare alcuna cosa all'uomo di quelle che egli ha da natura, o d'aggiugnergli di quelle degli altri animali, desidera quello che non pure non si può mai ottenere, ma né ancora desiderare naturalmente, ciò è la sua imperfezione medesima. Diciamo dunque (lasciata la costoro o ignoranza, o follia, o semplicità degna più tosto di compassione che di castigo), che l'uomo, quando bene fosse mille volte mortale, come vogliono alcuni, è ad ogni modo senza fallo nessuno il più perfetto in tutte le cose, e il meglio organizzato animale non solo che unqua facesse, ma che potesse mai fare la natura, la quale a lui solo ha prodotto tutto quello che ha prodotto o di buono o di bello in qualunque luogo.</p>
      <p>Ma che diremo, se egli non solamente è immortale, così secondo l'opinione e credenza dei più dotti filosofi, come secondo la verità e certezza di tutti i teologi, ma talmente fatto, che egli può, ancora vivendo e colle terrene membra, volare al Cielo e divenire non pure Angelo, ma quasi Dio? Dorremoci noi della natura? chiameremola noi non pietosa madre, ma ingiustissima matrigna? vorremo noi essere più tosto lioni o altra fiera, che uomini? eleggeremo più volentieri il nuotare che l'andare? stimeremo più degna cosa il volare per l'aria per posare in terra, che il posare in terra per volare al Cielo? e finalmente ci piacerà più il correre, che il discorrere? Ma perchè la natura non dà mai potenza, o vogliamo dire possibilità alcuna a nessuna cosa, che ella non le dia ancora gli strumenti da poterla ridurre all'atto (perciocchè sarebbe vana cotale potenza, e di niun frutto, il che la natura non tollera, onde Aristotele volendo provare, che le stelle non si movevano per loro stesse, argomentava da questo, che la natura avrebbe loro fatti i piedi, se avesse voluto che si fossero mosse), mi potrebbe alcuno dimandare, quale è quello strumento, che n'ha dato la natura, mediante il quale possiamo ridurre all'atto questa potenza, ciò è salire al Cielo colla terrena somma e divenire d'uomini, dii. Alla costui e dotta dimanda e ragionevole si risponde, che questo strumento oltra le scienze senza alcun dubbio è l'Amore. L'Amore è questo strumento senza dubbio alcuno, nobilissimi ed amantissimi uditori, e mediante l'Amore non solo potemo, ma dovemo ancora levarci da queste nebbie mortali e saliti d'una in altra sembianza, a quegli splendori oltramondani poggiare sopra il Cielo, e quivi contemplando visibilmente la prima cagione a faccia a faccia, diventare lei. E per questo significare, furono aggiunte secondo che io stimo l'ali ad Amore, non per dimostrare l'incostanza sua o la leggerezza, come hanno molti creduto. Nè sia chi reputi questa salita e cotal visione impossibile, perciocchè ed alcuni dei teologi l'affermano e molti dei filosofi lo confessano; e quel grandissimo Arabo, il quale, per quel poco che posso conoscere io, fu solo o con pochissimi vero filosofo dopo Aristotile, pone il sommo bene e l'ultima felicità umana in questa così fatta contemplazione, la quale egli chiama intuitiva, perciocchè non si fa col discorso della ragione, ma presenzialmente coll'occhio dell'intelletto. O maravigliosa e possentissima forza di questo grande e santissimo Dio, quanto dèi tu essere amata, ringraziata ed adorata da tutti i buoni, da tutti i dotti, da tutti i saggi! Da te sola ne viene ogni quiete, ogni contento, ogni riposo, ogni salute. Tu ne scaldi gl'ingegni: tu n'incendi gli animi: tu n'infiammi le menti: tu n'infuochi i cuori: tu n'ardi i petti di pensieri altissimi, di desii dolcissimi, di voglie onestissime, di concetti onoratissimi, di desiderj cortesissimi, e finalmente sei sola cagione di tutti i beni a tutte le cose.</p>
      <p>Ma potrebbe dubitare chicchessia, come possa questo essere vero che io ho detto, conciosia cosa che tutto il giorno si vedono tutti gli amanti o almeno la parte maggiore, pallidi, afflitti, macilenti, maninconici, pieni di lagrime, di sospiri, di cordogli, di gelosie, di pentimenti e brevemente colmi di tutte quante le sciagure, andarsi amarissimamente dolendo e rammaricando d'amore, delle donne amate, della fortuna, col cielo, coi boschi, coll'acque, senza mai avere non che pace, tregua de' loro affanni. Al qual dubbio con grandissima ragione mosso e non mica agevole a potersi sciogliere, niuno, per quanto abbia veduto o possa giudicare io, non ha nè più veramente risposto, nè più dottamente, che in un suo altissimo sonetto, pieno di quella antica purezza e Dantesca gravità, Michelagnolo Buonarroti: dico Michelagnolo senza altro titolo o soprannome alcuno, perciocchè non so trovare nessuno epiteto, il quale non mi paia, o che si contenga in quel nome solo, o che non sia di lui minore. Il qual sonetto ho preso oggi a dover interpretare per la grandissima dottrina ed incredibile utilità che in esso si racchiude, non secondo che ricercano l'altezza e profondità dei grandissimi concetti di lui, ma in quel modo che potranno la bassezza e debolezza delle mie picciolissime forze. E volesse Dio, che, ubbidendo la mia lingua all'intelletto, potessi mandar fuori pure una sola particella colla voce di quello che io ne sento dentro nel cuore! E perchè non m'è nè nascoso, nè nuovo quello, che hanno detto alcuni di questo fatto, non voglio rispondere loro altro, se non che Michelagnolo, oltra l'essere egli nobilissimo cittadino ed accademico nostro, è Michelagnolo, il cui nome manterrà viva ed onorata Fiorenza, poichè ella sarà stata polvere migliaia di lustri; e che tutti i suoi migliori cittadini non desiderano cosa nè più giusta, nè più ragionevole, che di vedergli posta, quando che sia, una statua, ma degna di lui, ciò è di sua mano in questa città. Nè so io per me pensare, non che dire, che cosa potesse arrecare, o maggior contento alla bontà del nostro felicissimo ed ottimo Duca, che vedere uno de' suoi cittadini, al quale tanto cedono tutti gli altri uomini, quanto esso tutti gli altri Principi sopravanza. E coloro, che si maravigliano come ne' componimenti d'un uomo, il quale non faccia professione di lettere, nè di scienze, e sia tutto occupatissimo in tanti, e tanto diversi esercizi, possa essere così grande e profondità di dottrina ed altezza di concetti, mostrano male, che cononoscano o quanto possa la natura, quando vuole fare uno ingegno perfetto e singolare, o che la pittura e la poesia sono secondo molti non tanto somigliantissime fra loro, quanto poco meno che una cosa medesima, come si vedrà nel fine di questa nostra lettura, quando tratteremo la quistione della nobiltà dell'arti. Ora è tempo (invocato prima divotamente il nome ed aiuto di Colui, che sempre rispose bene a chi con fede lo chiamò), di venire alla sposizione del sonetto, il quale mentre che io recito e dichiaro, prego umilmente l'umanissime cortesie vostre, che ne dieno, colla solita benignità, la consueta udienza.</p>
      </div2>
<div2 type="poesia">
<head>SONETTO</head>
<opener><signed>DI MICHELAGNOLO BUONARROTI.</signed></opener>
<lg type="sonetto">
<lg>
<l>Non ha l'ottimo Artista alcun concetto,</l>
<l>Ch' un marmo solo in sè non circoscriva</l>
<l>Col suo soverchio, e solo a quello arriva</l>
<l>La mano che ubbidisce all'intelletto.</l>
</lg>
<lg>
<l>Il mal che io fuggo, e 'l ben che io mi prometto,</l>
<l>In te, Donna leggiadra, altera e diva,</l>
<l>Tal si nasconde, e perch'io più non viva,</l>
<l>Contraria ho l'arte al disïato effetto.</l>
</lg>
<lg>
<l>Amor dunque non ha, nè tua beltate,</l>
<l>O durezza, o fortuna, o gran disdegno,</l>
<l>Del mio mal colpa, o mio destino, o sorte;</l>
</lg>
<lg>
<l>Se dentro del tuo cor morte e pietate</l>
<l>Porti in un tempo, e che 'l mio basso ingegno,</l>
<l>Non sappia, ardendo, trarne altro che morte.</l>
</lg>
</lg>
</div2>

<div2 type="capitolo">
<head>IL SOGGETTO.</head>

      <p>Per maggiore e più agevole intelligenza del soggetto di questo grave e dotto sonetto, avemo a sapere, nobilissimi uditori, che niuno affetto, o vero accidente qualunque egli sia, è tanto universale e tanto comune a tutte le cose, quanto l'amore. Perciocchè egli non è cosa nessuna in luogo nessuno né tanto bassa ed ignobile, nè così alta ed eccellente, la quale non abbia in sè qualche amore: anzi quanto è più nobile ciascuna cosa e più perfetta, tanto ha senza alcun fallo più perfetto amore e più nobile. Onde l'ottimo e grandissimo Dio, non solo è nobilissimo e perfettissimo amante, ma esso primo e verissimo Amore, onde derivano gli altri amori tutti quanti. E delle intelligenze quanto ciascuna è più vicina alla prima, ciò è a Dio e conseguentemente più degna, tanto ha maggior amore, e più degno. Ma lasciando stare al presente l'amore di Dio e de' suoi Angeli, il quale nel vero è d'un'altra maniera, che il nostro non è, e si chiama ora intellettuale, ora angelico e quando divino, e favellando solamente dell'umano, ciò è di quello che si trova in queste cose sottane ed inferiori, diciamo, che ogni amore seguita qualche appetito; onde come nelle cose mortali si ritrovano tre appetiti, così necessariamente si ritrovano ancora tre amori. Il primo e più comune di tutti si chiama naturale, perciocchè viene in tutte le cose dalla natura, e questo è senza alcuna cognizione della cosa che appetisce, onde tutte le cose che non conoscono, come sono tutte le inanimate e tra le animate le piante, hanno questo appetito ed amor naturale. E quinci è, che tutte le cose gravi caggiono al centro, e le leggiere volano al cielo, perchè se bene non conoscono per sè stesse, perchè la natura non conosce, sono però guidate da chi conosce, non altramente, che gli strali vanno dirittamente al bersaglio, non per loro medesimi, ma in virtù dell'arciero che li trasse. E in questo amore non furono mai inganni, nè falli, perchè il suo fine è sempre buono, anzi ottimo; e sempre si consegue da tutte le cose, se non sono impedite violentemente; onde si vede, che le piante tutte e sempre crescono, si nutriscono e generano. Il secondo appetito ed amore si chiama sensitivo, perchè nasce dalla cognizione del senso; e questo si ritrova in tutte le cose, che hanno l'anima sensitiva, ciò è in tutti gli animali. E questo quanto è meno comune, tanto è più nobile del naturale, laonde tutti gli animali, oltra il crescere, nutrirsi, e generare, cercano sempre ed in tutti i luoghi quelle cose, le quali, o sono veramente, o paiono loro profittevoli. Il terzo ed ultimo appetito ed amore si chiama razionale, o vero intellettivo, e questo si ritrova solamente negli animali razionali, o vero intellettivi, ciò è negli uomini, ed è perfettissimo di tutti gli altri, onde chi ha questo, può avere ancora, anzi ha necessariamente gli altri duoi, ma non già all'incontro; e tutti e tre questi amori sono naturali nell'uomo, e conseguentemente buoni. Onde subitamente nasce quel dubbio, che noi toccammo nel proemio, come sia possibile, che una cosa, che venga da natura, e conseguentemente sia buona, n'apporti seco tanti dolori, tanti affanni, tanti travagli, quanti si veggiono, si sentono e si provano tutto il giorno in amando. Il qual dubbio volendo sciogliere questo veramente Angelo divino, e richiamare i mortali dalla via sinistra e torta alla destra e diritta, non fa come molti e anticamente e modernamente hanno fatto e fanno, i quali, o per iscusare sè medesimi, o per non conoscere per avventura la verità, ne danno la colpa, come si disse, chi all'amore, chi alle cose amate, chi alla fortuna, ma ne incolpa sè stesso, e null'altro, volendo sotto il nome e pesona sua, come accorto e modestissimo, insegnare a tutti gli amanti di che si debbano dolere ed a chi attribuire la cagione e la colpa di tutte le passioni e dispiaceri, che provano e sentono amando. E per meglio e più agevolmente dimostrarlo, usa, come fa quasi sempre Aristotile, un esempio dalle cose artifiziali, le quali ci sono più note, del quale niuno si poteva immaginare nè più a proposito alla materia della quale si tratta, nè più dicevole a lui che la tratta. Ed è questo, se io saprò così bene spiegarlo e distenderlo con molte e lunghe parole, come egli seppe ripiegarlo e strignerlo in poche e brevi.</p>
      <p>Se uno scultore avesse un marmo, certa cosa è che in quel marmo sono in potenza, ciò è si possono cavare di lui tutte le figure che si possono immaginare, come un uomo, un cavallo, un lione e così di tutti gli altri egualmente; o vogliamo più tosto dire che in quel marmo sono in potenza, e si possono cavare di lui tutte le bellezze che si possono immaginare da qualsivoglia ottimo maestro di dare a qualunque figura, diciamo, per cagione d'esempio, a un Mercurio. Ora se uno scultore lavorando questo marmo, e facendone questo Mercurio, non sapesse condurlo a quella perfezione, la quale egli s'era immaginata, o che un altro maestro migliore di lui si sarebbe immaginato, a chi si deve dare la colpa di questo fatto: al marmo, o allo scultore? Al marmo certamente no, perchè in lui erano in potenza così le belle fattezze che se gli dovevano dare, come le non belle che gli sono state date. Dunque il difetto sarà del maestro, il quale non avrà saputo sprimere con lo scarpello quello che egli s'era immaginato coll'ingegno; anzi non ubbidendo le mani alla fantasia, avrà fatto tutto il contrario di quello che s'era proposto e pensato di dover fare. Così nè più, nè meno, dice il nostro poeta, avviene nell'amore; perciocchè nella cosa amata, e in un viso, il quale o sia bello in verità, come è necessario che siano tutti quelli che piacciono a sì perfetto giudizio, o paia bello all'amante, sono in potenza e se ne possono trarre da uno che fosse buono maestro d'amore, tutti i piaceri, tutte le gioie e tutti i contenti che si possono immaginare. Ma se uno, come avviene alla maggior parte degli amanti, invece di questi ne cavasse dispiaceri, noie e scontenti, egli può dire che egli non sappia l'arte d'amare, onde di sè debbe dolersi e non d'amore, o della amata, o della fortuna. E così nel vero è verissimo, come dichiareremo nel luogo suo; e in somma, per raccorre quanto avemo detto, l'esempio consiste in questo che come d'un marmo medesimo, e così dovemo intendere di tutti i subbietti di tutte l'altre arti, si possono cavare tutte le bellezze che si possono immaginare da qualunque maestro. Ma uno che avrà l'arte perfettamente, ne le saprà cavare, ed un altro che non l'avrà, no: onde la colpa non sarà del marmo, ma dell'artefice. Così medesimamente d'un bel viso si possono cavare tutte le dolcezze che si possono immaginare da qualunque innamorato; ma uno che avrà l'arte d'amore, ne le saprà cavare, ed un altro che non l'avrà, no. Onde non si debbe assegnare la colpa alla cosa amata, nè ad altro, ma solo all'amante.</p>
<p>E questo pare a me che sia il soggetto di questo bellissimo sonetto ed utilissimo, il quale divideremo in tre parti principali: nel primo quadernario: nel secondo: e ne' duoi ternari. Le quali tre parti dichiareremo a una a una, dove ciascuno potrà conoscere per sè stesso, prima la dottrina, poi l'artifizio, ed ultimamente l'utilità. Le quali cose sono tante e tali che io non le dico, non tanto per diffidarmi di me stesso, quanto per non essere tenuto da certi, i quali tanto hanno avuto a male, e tanto mi sono iti biasimando della elezione di questo sonetto, quello che io non sono, o di certo non vorrei essere. Ma venghiamo alla prima parte.</p>
<quote rend="block">
<lg>
<l>Non ha l'ottimo Artista alcun concetto,</l>
<l>Ch' un marmo solo in sè non circoscriva</l>
<l>Col suo soverchio, e solo a quello arriva</l>
<l>La mano che ubbidisce all'intelletto.</l>
</lg>
</quote>
<p>La sentenza di questa prima parte, come si disse ancora poco fa, è questa. Tutte le cose che possono fare tutti gli artefici, non solo sono in potenza nei loro subbietti, ciò è nelle materie di che essi fanno i loro lavori; ma vi sono ancora nella più perfetta forma che si possa immaginare. Onde un fabbro, ad esempio, può fare del ferro non solo tutte le cose che si possono fare di ferro, ma le più belle e perfette che si possono immaginare dentro. Ma non tutti i maestri ve le sanno immaginare belle a un modo, nè condurre a perfezione egualmente quelle che si sono immaginati egli stessi. Perciocchè oltra quello che i Greci chiamano <foreign lang="grc"><emph>Ἱδέα</emph></foreign> ed i Latini ora <foreign lang="lat"><emph>forma</emph></foreign> , ora <foreign lang="lat"><emph>specie</emph></foreign>  ed ora <foreign lang="lat"><emph>exemplar</emph></foreign> , e talvolta <foreign lang="lat"><emph>exemplum</emph></foreign> , e noi imitando ora i Greci, ed ora i Latini chiamiamo quando idea, quando esemplare, e quando esempio, e più volgarmente modello, ciò è quella immagine che si forma ciascuno nella fantasia, ogni volta che vuole fare checchessia. Si ricerca ancora l'arte e la pratica; onde chi non ha queste, potrebbe immaginar bene, ed operar male, perchè nell'arti manuali non basta l'ingegno, ma bisogna l'esercitazione. E quello che diciamo d'un fabbro, diciamo de' legnaiuoli e di tutti gli altri esercizi parimente, perchè in tutti può non solo operare meglio uno che un altro, ma immaginare ancora. Ma quello è solo vero maestro che può perfettamente mettere in opera colle mani quello che egli s'è perfettamente immaginato col cervello. La quale sentenza tratta del mezzo della più vera e più profonda dottrina d'Aristotele, non si può bene intendere, se non sappiamo prima, che gli esseri, per dir così, sono duoi, o volemo dir più tosto che l'essere è di due maniere. Uno si chiama ed è essere potenziale: l'altro è, e si chiama esser reale. L'essere potenziale d'una qualche cosa è quello, il quale non è ancora venuto all'atto, ma si giace nascoso in checchessia. Per esempio nella terra, nella cera, nel marmo sono in potenza uomini, cavalli e tutte l'altre figure che se ne possono cavare, e tutte quelle tali figure si dicono aver l'essere potenziale, perchè non sono ancora venute all'atto; e quelle medesime quando saranno venute all'atto mediante l'artefice, e saranno o cavalli, o uomini o altro, avranno l'essere reale. Ma se bene l'essere potenziale è più tosto un essere finto ed immaginato che vero, e non si può chiamare essere semplicemente, ma essere in potenza, non è che egli non sia cagione dell'essere reale, perchè, come diceva quel grande Arabo nel dodicesimo della scienza divina al diciottesimo testo del commento: Se la potenza non fosse, non sarebbe l'agente, perciocchè tutto quello che è generato in atto, è corrotto in potenza, e mai non si farebbe cosa nessuna, se prima non fosse in potenza a farsi, ciò è non si potesse fare. Perchè appresso i filosofi tutto quello che è possibile dalla parte dell'agente, è anco possibile dalla parte del subbietto, o vogliamo dire, che tutto quello che è nell'agente in potenza attiva, è nella materia in potenza passiva; ciò è che come uno scultore, per istare nell'esempio dell'autore, può fare tutte le figure d'un marmo solo, così tutte le figure possono esser fatte di quel marmo solo, altramente, come può vedere ognuno non si farebbero mai. Onde è necessario, che la potenza passiva del marmo corrisponda e sia eguale alla potenza attiva dell'artefice; e così, secondo i filosofi, non si fece mai nulla, che non si potesse fare, e nulla che si potesse fare, non si fece. Il che però è falsissimo secondo i teologi, perciocchè Dio può fare moltissime cose che mai non fece, e mai non farà, onde essi lo chiamano meritamente onnipotente; il qual nome non solo non se gli conviene appresso i filosofi, ma gli è del tutto contrario ed inimicissimo, per dir così, conciosia che questo significhi tutta potenza, ed egli sia tutto atto.</p>
<p>Dovemo ancora sapere, a perfettamente intendere la vera e maravigliosa sentenza di questa prima parte, che secondo il medesimo Aristotile: <foreign lang="lat"><emph>Actio Agentis</emph></foreign>  (perchè veggiamo che io non trovo queste cose da me, ne le cavo, d'onde elle non sono) <foreign lang="lat"><emph>nihil aliud est, quam extrahere rem de potentia ad actum</emph></foreign> ; ciò è: L'azione o vero operazione d'un agente, o vero operante, non è altro che cavare la cosa della potenza all'atto, che in somma non vuol significare altro, se non che chiunque fa qualche cosa, non fa altro, che cavarla dall'essere potenziale e ridurla all'essere reale. Onde quell'Arabo (di cui mai non dirò tanto, che non mi paia aver detto poco) diceva con diverse parole, ma nel medesimo sentimento che il maestro: <foreign lang="lat"><emph>Ab agente nihil provenit, nisi extrahere illud, quod est in potentia ad actum</emph></foreign> ; ciò è: D'uno agente non viene altro, se non cavare quello che è in potenza e condurlo all'atto. Non è dunque altro generare o fare alcuna cosa che cavarla dall'essere potenziale e darle l'attuale esistenza, o vero l'essere reale. E però diceva il medesimo filosofo, ed il medesimo Commentatore: <foreign lang="lat"><emph>Agens extrahens aliquid de potentia ad actum, non largitur multitudinem, sed perfectionem</emph></foreign> ; ciò è: L'agente cavando alcuna cosa dalla potenza all'atto, non le dona moltitudine ma perfezione. Il che non vuole altro significare se non che chi fa alcuna cosa, non le dà nulla del suo che non vi fosse prima, ma riduce a perfezione quello che v'era prima imperfetto; perciocchè la potenza, o vero essere potenziale, è cosa imperfetta: e l'atto o vero essere attuale e reale, è cosa perfetta. Raccogliamo dunque e diciamo, che fare alcuna cosa non è altro che cavarla di quel luogo e materia, dove ella era in potenza, e ridurla all'atto, ciò è trarla dall'essere potenziale, il quale è imperfetto, e darle l'essere reale, il quale è perfetto, come si vedrà ancora più chiaramente nella sposizione particolare. L'ordine della quale mi par questo.</p>
      <p>L'OTTIMO ARTISTA: ciò è uno scultore; NON HA ALCUN CONCETTO: non s'immagina, nè può fingersi cosa nella fantasia; CHE: il qual concetto, e la qual cosa da lui immaginata; UN MARMO SOLO: perchè i marmi sono ordinariamente il subbietto degli scultori, onde i Latini li chiamavano propiamente <emph>Marmorarii</emph>, e quelli che facevano le figure di bronzo <emph>Statuarii</emph>; NON CIRCOSCRIVA IN SÈ: non serri, non contenga, non racchiuda dentro di lui; COL SUO SOPERCHIO: colla sua superficie, o con quello che gli avanza, e v'è sopra più. E così in fin qui ha detto, che d'un marmo solo si possono cavare tutte le figure, e nel più perfetto modo, che se le possa immaginare qualunque maestro. Ora seguita, che se bene si possono cavare, non le cava però, se non chi ha l'arte e la pratica, dicendo: E SOLO: ma solamente; ARRIVA: aggiugne; A QUELLO: a quel concetto bello, che s'ha immaginato lo scultore; LA MAN: quella mano; CHE OBBEDISCE ALL'INTELLETTO: la quale sa sprimere, e mettere in opera quello che aveva conceputo, e s'era immaginato l'intelletto.</p>
	<p>ARTISTA. Credono alcuni che questa parola per lo non ritrovarsi appresso il Petrarca, ed essere in uso fra gli studianti moderni, che usano di chiamare artisti quelli che vacano all'arti, ciò è, alla filosofia e medicina, a differenza di quelli che danno opera alle leggi, sia più tosto voce latina, che toscana, e massimamente dicendo noi volgarmente non artista, ma artefice, o artigiano. I quali, quanto, s'ingannano, mostra Dante in più luoghi; del qual si vede, che il nostro Poeta è stato studiosissimo, e come ne' versi l'ha seguitato ed imitato, così nello scolpire e dipignere ha giostrato e combattuto seco, e forse fatto a lui alcuna volta, come si legge, che fece Apelle ad Omero. Disse dunque Dante nel diciottesimo Canto del Paradiso:</p>
<quote rend="block">
<lg>
      <l>Qual era tra i Cantor del Cielo Artista.</l>
</lg></quote>
<p>E nella medesima Cantica al Canto trentesimo:</p>
<quote rend="block">
<lg>
      <l>Come all'ultimo suo ciascuno Artista.</l>
</lg></quote>
<p>E più chiaramente ancora, donde potemo credere che lo cavasse il Poeta, nel tredicesimo:</p>
<quote rend="block">
<lg type="terzina">
      <l>Ma la natura la dà sempre scema,</l>
      <l>Similemente operando all'Artista,</l>
      <l>C'ha l'abito dell'arte, e man che trema.</l>
</lg></quote>
<p>È dunque <emph>artista</emph> vocabolo non latino ma toscano, e molto più che non è <emph>artefice</emph>, il quale è latino, ed è meno volgare e plebeo, che non è <emph>artigiano</emph>. Ma al Petrarca, il quale fu così schifo e così mondo poeta, e di tanto purgate orecchie, non gliene piacque nessuno, e nessuno volle usarne, nel suo candidissimo poema, ma si servì, come si dee fare, della circonlocuzione, dicendo ora:</p>
<quote rend="block">
<lg>
<l>Era 'l giorno, ch'al Sol si scoloraro</l>
<l>Per la pietà del suo Fattore i rai.</l>
</lg></quote>
<p>Ed ora:</p>
<quote rend="block">
<lg>
<l>Quel ch' infinita provvidenza, ed arte</l>
<l>Mostrò nel suo mirabil magistero.</l>
</lg></quote>
<p>Ed ora altramente.</p>
      <p>OTTIMO. Questa parola ha due sentimenta in questo luogo secondo che si può riferire a due cose, perciocchè potemo intendere, che egli faccia la comparazione dalla scultura a tutte l'altre arti. E così chiamò lo scultore ottimo di tutti gli artisti, intendendo, e volendo significare, che la scultura sia la migliore e più nobile arte, che niuna dell'altre. Possiamo ancora riferirla agli scultori soli, e dire, l'ottimo artista, ciò è uno ottimo scultore che sia eccellentissimo nell'arte. E nell'uno e l'altro senso in quanto a questo luogo torna bene, ed è verissimo, e qui non fa differenza nessuna, nè è di niuna importanza. Ma sarebbe bene di grandissimo momento il primo in quanto alla quistione che intendiamo di fare, piacendo a Dio, ed al Consolo nostro, nel fine di questa lezione, perchè se avesse voluto significare che lo scultore fosse il più nobile degli artisti, io per me non cercherei più oltra, e senza fare altramente cotale quistione, m'acqueterei a sì gran giudizio, e me ne terrei pago e contento: ma di questo nel luogo suo.</p>
	<p>CONCETTO. Questo vocabolo, il quale è non men bello che generale, significa appresso i Toscani quello, che appresso i Greci, <foreign lang="grc"><emph>Ἱδέα</emph></foreign>, ed i Latini, <foreign lang="lat"><emph>notio</emph></foreign>. La qual significazione affine che meglio s'intenda, dovemo sapere, che niuno non può nè fare, nè dire cosa nessuna, la quale egli non s'abbia prima conceputa, o vero concetta nella mente, ciò è immaginata nella fantasia; onde tutto quello che noi ci avemo prima pensato di volere, o dire, o fare, si chiama concetto. Per lo che, come degli uomini, o ingegnosi, o buoni sogliamo dire, che hanno begli concetti, o buoni, o alti, o grandi, ciò è bei pensieri, ingegnose fantasie, divine invenzioni, o vero trovati, e più volgarmente capricci, ghiribizzi, ed altri cotali nomi bassi e plebei: così per lo contrario diciamo de' rei e goffi, brutte immaginazioni, sciocche invenzioni, cattive fantasie, deboli pensamenti: ed altri nomi cotali, onde il Petrarca favellando del Pittore, che ritrasse la sua Madonna Laura disse:</p>
<quote rend="block">
<lg>
<l>Quando giunse a Simon l'alto concetto,</l>
<l>Ch'a mio nome gli pose in man lo stile.</l>
</lg></quote>
<p>Ed il Molza medesimamente in quelle dottissime stanze sopra il ritratto di Donna Giulia disse:</p>
<quote rend="block">
<lg>
<l>Tien pur gli occhi come Aquila in quel Sole,</l>
<l>Nè cercare altra aita al gran concetto.</l>
</lg></quote>
<p>E Dante volendo significare: Io mi sono immaginato, ed ho appreso e conosciuto la fantasia ed il desiderio e voler tuo, disse:</p>
<quote rend="block">
<lg type="terzina">
<l>Lascia parlare a me; ch' io ho concetto</l>
<l>Ciò che tu vuoi: ch' e' sarebbero schivi,</l>
<l>Perch'ei fur Greci, forse del tuo detto.</l>
</lg></quote>
      <p>In questo lungo si piglia concetto dal nostro Poeta per quello, che dicemmo di sopra chiamarsi da' Greci <foreign lang="grc"><emph>Ἱδέα</emph></foreign>, da' Latini <foreign lang="lat"><emph>exemplar</emph></foreign>, da noi modello, ciò è per quella forma o immagine detta da alcuni intenzione, che avemo dentro nella fantasia di tutto quello che intendiamo di volere o fare, o dire. La quale se bene è spiritale, onde non pare che possa operare cosa alcuna a chi non intende, è però cagione efficiente di tutto quello che si dice, o fa, onde diceva il Filosofo nel settimo libro della prima Filosofia: <quote><foreign lang="lat"><emph>Forma agens respectu lecti est in anima artificis</emph></foreign></quote>: ciò è: Quando si fa un letto (ed il medesimo dovemo intendere di tutte le cose artificiali) la cagione agente è quella forma che è nell'anima dell'artista, ciò è il modello. Ed il suo dottissimo Commentatore volendo diffinire, che cosa fosse arte, disse: <quote><foreign lang="lat"><emph>Ars nihil aliud est, quam forma rei artificialis, existens in anima artificis, quae est principium factivum formae artificialis in materia</emph></foreign></quote>; ciò è: Affine che ognuno possa intendere, ed intenda quanto intese questo Poeta in questi quattro versi di questa prima parte, l'arte  non è altro che la forma, ciò è il modello della cosa artifiziale, la quale è nell'anima, ciò è nella fantasia dell'artista, la qual forma, o vero modello è principio fattivo della forma artificiale della materia. E poco di sotto disse: che la sanità dell'inferno si fa da quella cosa immateriale, che è nella mente, ciò è nell'immaginazione dell'architetto. E così il primo principio, o vogliamo dire la cagione efficiente di tutte le cose, che si dicono e che si fanno, è quella spezie o forma, o immagine, o sembianza, o idea, o esempio, o esemplare, o similitudine, o intenzione, o concetto, o modello, o altramente, che si possa o debba dire, come sarebbe simulacro, o fantasma, la quale è nella virtù fantastica, o vogliamo dire nella potenza immaginativa di colui che vuole, o farle, o dirle.</p>
      <p>CIRCONSCRIVA. Circonscrivere significa propiamente nella nostra lingua, quello, che egli significa nella latina, dalla quale è tratto, ciò è circondare, serrare e chiudere. Onde circonscritta si chiama una cosa quando è chiusa e circondata d'ogn'intorno, ed in somma contenuta da un'altra, come è contenuto lo spazio d'un cerchio da quella linea che lo circonscrive, ciò è lo circonda e serra intorno, la quale per questo si chiama circonferenza. E perchè tutte le cose circonscritte hanno necessariamente termine, e sono finite, però Dante volendo mostrare l'infinità di Dio, e che egli non era in luogo nessuno particolarmente, cantò:</p>
<quote rend="block">
      <lg>
<l>O padre nostro, che ne' Cieli stai,</l>
<l>Non circonscritto,</l>
</lg></quote>
<p>e quello che segue. Ed altrove usando propiamente la significazione di questo verbo, disse:</p>
<quote rend="block">
<lg>
      <l>Quasi rubin che oro circonscrive.</l>
</lg></quote>
<p>E se bene non fu usato questo verbo, che io ora mi ricordi, dal nostro Petrarca, fu usato però dal Petrarca Viniziano nella sua Canzone maggiore, quando disse nella fine, recitatavi da me, oggi sono otto giorni, in questo luogo medesimo, ma a diversissimo proposito:</p>
<quote rend="block">
<lg>
      <l>Tu, Re del Ciel, cui nulla circonscrive.</l>
</lg></quote>
<p>Significa dunque in questo luogo circonscrive propiamente serra, chiude, circonda, ed in somma contiene, ed ha in sè. E così l'usò questo medesimo Poeta in quel sonetto, che comincia:</p>
<quote rend="block">
<lg>
<l>Ogni van chiuso, ogni coperto loco</l>
<l>Quantunque ogni materia circonscrive.</l>
</lg></quote>
<p>Ma bisogna avvertire molto bene che quando noi diciamo una cosa essere in un'altra, noi non intendiamo che ella vi sia, come diceva Anassagora, il quale pose l'omeomeria. La qual parola, dice Lucrezio, che la povertà della lingua latina, non poteva sprimere; e significa la somiglianza delle parti, perchè voleva, che tutte le cose fossero in tutte le cose, e che delle particelle d'ossa picciole nascessero l'ossa, e così del sangue e di tutte l'altre cose. La quale opinione è recitata leggiadrissimamente da Lucrezio nel primo libro e confutata gagliardissimamente da Aristotile nella <emph>Fisica</emph>. Nè intendiamo ancora che elle vi siano, come si vede talvolta essere un viso o altra figura fatta dalla natura in un marmo, come si può vedere nel S. Giovanni di Pisa ed in Padova ed altrove: e Plinio racconta, che nel fendere un marmo vi si trovò dentro un viso di Sileno. Ma intendiamo in quel modo che avemo dichiarato di sopra e che dichiarò Aristotile tante volte e massimamente nel quinto della Metafisica, quando disse: <quote><foreign lang="lat"><emph>In lapide est forma Mercurii in potentia</emph></foreign></quote>.</p>
	<p>COL SUO SOPERCHIO. Quello che i Latini dicono <emph>superfluum</emph>, <emph>supervacuum</emph> e <emph>supervacaneum</emph>, con nome aggettivo, è detto medesimamente da noi aggettivamente soverchio, come nel Madrigale che comincia: <quote><foreign lang="lat"><emph>Esser non può giammai che gli occhi santi</emph></foreign></quote>, disse questo medesimo Autore:</p>
<quote rend="block">
<lg>
      <l>L'infinita beltà, il soverchio lume.</l>
</lg></quote>
<p>E nel fine di quell'altro, che comincia: <emph>Nulla già valsi</emph>:</p>
<quote rend="block">
<lg>
<l>Ben può veder tua grazia e tua mercede,</l>
<l>Chi per soperchia luce te non vede,</l>
</lg></quote>
<p>E come essi ne fanno un sostantivo, come quando Orazio disse:</p>
<quote rend="block">
<lg>
      <l><emph>Omne supervacuum pleno de pectore manat:</emph></l>
</lg></quote>
<p>così diciamo ancora noi sostantivamente il soverchio. E significa propiamente quello, che avanza, abbonda ed è di più; onde usiamo volgarmente un tal proverbio tratto per ventura da questo verso: Il soperchio rompe il coperchio. E se non l'usò il Petrarca, l'usò Dante in questo propio significato, che pone qui l'autore, dicendo in quella miracolosissima trasformazione:</p>
<quote rend="block">
<lg>
<l>Ciò che non corse indietro e si ritenne</l>
<l>Di quel soverchio, fe' naso alla faccia.</l>
</lg></quote>
<p>Disse anco altrove:</p>
<quote rend="block">
<lg>
      <l>Mentre che del salire avem soverchio.</l>
</lg></quote>
<p>Ed altrove:</p>
<quote rend="block">
<lg>
      <l>Non far sovra la pegola soverchio.</l>
</lg></quote>
<p>Ed il medesimo usò il verbo soverchiare, ciò è vincere e soprastare di molto, quando disse:</p>
<quote rend="block">
<lg type="terzina">
<l>Ma siccome carbon, che fiamma rende,</l>
<l>E per vivo candor quella soverchia,</l>
<l>Sì che la sua parvenza si difende.</l>
</lg></quote>
<p>Ed altrove:</p>
<quote rend="block">
<lg type="terzina">
<l>Versi d'Amore, e prose di romanzi</l>
<l>Soverchiò tutti, e lascia dir gli stolti,</l>
<l>Che quel di Lemosì credon che avanzi.</l>
</lg></quote>
<p>E ben vero, che pare posto in questo luogo in vece di superficie o volemo dire coverchio, ciò è in sentenza colla sua circonferenza: nondimeno pensando io, quanto sia profondo l'intelletto di questo uomo, poichè uomo è, e come convenga con Aristotile e con Dante, giudico, che egli l'abbia usato propiamente e voglia inferire quello stesso, che dice il Filosofo nella Fisica. Il che a fine che meglio s'intenda, diremo che tutte le cose che si fanno artifiziatamente, si fanno in uno di questi cinque modi: o col mutare e trasfigurare una cosa in un'altra, come quando del bronzo si fa una statua: e coll'aggiugnere e mettere insieme quello che era sparso e disgiunto della medesima spezie, come si farebbe un monte di sassi o d'altro: o col ragunare e porre insieme cose di diverse spezie, come quando si fa una casa: o mediante alcuna alterazione per mezzo d'alcune delle qualità attive, come quando del loto si fanno i mattoni e della farina il pane: o col togliere e levar via delle parti, come si fa, dice il Filosofo, d'un marmo, Mercurio. Volendo dunque il nostro Poeta, o più tosto Filosofo, dimostrare che il propio della Scultura era di fare per levamento di parti, come aveva detto Aristotile, disse col suo soperchio, ciò è con quello che avanza, che sono quelle parti che, lavorando, si levano e se ne vanno in iscaglie.</p>
	<p>ARRIVA. Questo verbo è propio toscano; è come ne dimostra la sua composizione dal nome <emph>riva</emph>, e la proposizione a, non significa altro, che giugnere a riva: ma si piglia largamente per giugnere e pervenire a checchessia, onde disse il Petrarca:</p>
<quote rend="block">
<lg>
      <l>Sì ch'alla morte in un punto s'arriva.</l>
</lg></quote>
<p>E questo medesimo Poeta disse in un altro dei suoi gravissimi sonetti:</p>
<quote rend="block">
<lg>
<l>Ben posson gli occhi ancor, ch'io sia lontano</l>
<l>Da te, Donna, arrivare al tuo bel volto.</l>
</lg></quote>
      <p>LA MANO CHE UBBIDISCE ALL'INTELLETTO. In due modi e per due cagioni non obbedisce la mano all'intelletto, o perchè non è esercitata e non ha pratica, e questo è difetto del maestro; o perchè è impedita da qualche accidente, come disse Dante:</p>
<quote rend="block">
      <lg type="terzina">
<l>Ma la natura la dà sempre scema</l>
<l>Similemente operando all'artista,</l>
<l>Ch' ha l'abito dell'arte, e man che trema.</l>
</lg></quote>
<p>E, questo è difetto della fortuna o d'altri, che del maestro; ma, in qual si voglia di questi duoi modi, non si possono esercitare in modo che ben vada l'arti manuali, perchè la mano è lo strumento dell'arti, come sentimenti interiori sono gli strumenti delle scienze; onde come chi avesse offesa o impedita l'immaginazione, o la memoria, non potrebbe dirittamente filosofare, così chi avesse impedite o offese le mani, non può esercitare l'arti. Nè dovemo credere ancora, che i maestri dell'arti, ancor che ottimi, mettano così bene in opera, come eglino immaginano, perchè essendo le forme e immaginazioni immateriali sono molto più perfette, che non sono le forme artifiziate, che sono materiali. Ed il medesimo avviene nelle scienze, onde diceva il Petrarca:</p>
<quote rend="block">
<lg type="terzina">
<l>I' non porìa giammai</l>
<l>Immaginar, non che narrar gli effetti</l>
<l>Che nel mio cor gli occhi soavi fanno.</l>
</lg></quote>
<p>Ed altrove:</p>
<quote rend="block">
<lg>
<l>Ch'io nol so ripensar, non che ridire,</l>
<l>Che nè lingua, nè 'ngegno al vero aggiunge.</l>
</lg></quote>
<p>Oltre che, come disse altrove questo nostro Poeta in quel suo dottissimo Madrigale:</p>
<quote rend="block">
<lg type="terzina">
<l>Non ha l'abito intero</l>
<l>Prima alcun, ch'a l'estremo</l>
<l>Dell'arte e della vita:</l>
</lg></quote>
<p>e quel che segue; benchè questo di lui non poteva dirsi, il quale ancora nella sua giovinezza ebbe l'abito intero di tre arti nobilissime.</p>
      <p>ALL'INTELLETTO. Questo nome intelletto significa più cose, come avemo dichiarato altrove, ed è propiamente in noi quella parte più nobile dell'anima per la quale noi intendiamo, e si chiama molte volte mente. Ed in questo suo propio significato l'usò il Petrarca, quando disse in quella divinissima comparazione:</p>

<quote rend="block">
<lg>
<l>Come Natura al ciel la Luna e 'l Sole</l>
<l>All'aere i venti, alla terra erbe e fronde,</l>
<l>All'uomo e l'intelletto e le parole,</l>
<l>Ed al mar ritogliesse i pesci, e l'onde.</l>
</lg></quote>

<p>E così là:</p>

<quote rend="block">
<lg>
<l>Con le quai del mortale</l>
<l>Carcer nostro intelletto al Ciel si leva.</l>
       </lg></quote>
<p>Ma in questo luogo si piglia altramente, ciò è per quella potenza o virtù che si chiama immaginazione, o vero fantasia, della quale avemo ragionato più volte, la quale non solamente è differente dall'intelletto, ma diversa, essendo quello immortale appresso i più veri filosofi, e questa appresso tutti e senza alcun dubbio mortale. E se bene compone, divide e finalmente discorre come l'anima razionale, discorre però non le cose universali, come quella, ma solamente le particolari. Nè si maravigli alcuno, che il Poeta chiami questa Potenza, la quale è uno dei sentimenti interiori, intelletto, perchè non solamente tutti i poeti la chiamano con questo nome, come il Petrarca quando disse:</p>

<quote rend="block">
<lg type="terzina">
<l>I' nol posso ridir, chè nol comprendo;</l>
<l>Da tai due lumi è l'intelletto offeso,</l>
<l>E di tanta dolcezza oppresso e stanco.</l>
</lg></quote>

<p>ed in molti altri luoghi; ma Aristotile medesimo. Onde dovemo sapere, che oltra l'intelletto agente si ritrovano appresso Aristotile due intelletti, uno universale e questo si chiama da lui ora passibile ed ora materiale, ed è quello che noi chiamiamo propiamente intelletto, o vero mente: ed uno particolare, il quale si chiama passibile e questo non è altro, che la fantasia, o vero immaginazione. E si chiama intelletto passibile secondo Giovanni Gramatico, perchè come l'intelletto piglia tutto quello che egli intende dalla fantasia, così la fantasia piglia da' sensi esteriori; o più tosto, perchè l'immaginativa serve sempre all'intelletto o lo va imitando, perchè se l'intelletto intende, la fantasia intende: se egli discorre ed ella discorre: se egli divide ed ella divide; nè vi è altra differenza se non quella, che s'è detta di sopra, ciò è che l'uno considera le cose universali solamente e l'altra solamente le particolari. E di questo intelletto passibile, il quale come intendono gli esercitati non distinguiamo in questo luogo dalla cogitativa, pare che intendesse Aristotile nella fine del proemio della <emph>Fisica</emph>. E di questo potette intendere Dante, quando scrisse:</p>

<quote rend="block">
<lg type="terzina">
<l>O voi ch' avete gli intelletti sani,</l>
<l>Mirate la dottrina che s'asconde</l>
<l>Sotto 'l velame degli versi strani.</l>
</lg></quote>

<p>Benchè si può attribuire propiamente ancora al passibile, il quale imitando per avventura questo Poeta, disse altrove:</p>

<quote rend="block">
<lg>
<l>L'anima, l'intelletto intero e sano</l>
<l>Per gli occhi ascende più libero e sciolto</l>
<l>All'alta tua beltà, ma l'ardor molto</l>
<l>Non dà tal privilegio al corpo umano.</l>
</lg></quote>

<p>Ed in un altro sonetto, lodando la Notte disse:</p>

<quote rend="block">
<lg>
<l>Ben vede e ben intende chi t'esalta,</l>
<l>E chi t'onora ha l'intelletto intero.</l>
</lg></quote>

<p>E così avemo fornito la prima parte, nella quale s'è veduto come tutte le forme artifiziali che si possono immaginare e fare dagli artefici, sono in potenza nei loro subbietti; ma che a volernele cavare, bisogna avere la mano che ubbidisca e corrisponda all'intelletto, perchè altramente non solo non si fa quello che l'uomo s'è immaginato, ma tutto il contrario. E perchè in questo esempio consiste tutta la difficultà della presente materia, potrebbe alcuno dubitare e dimandarmi che cosa sieno queste forme artifiziali, e come si generino, il qual dubbio è non meno piacevole ad intendere che malagevole a solvere. Bisogna dunque sapere che una delle principali cagioni che inducesse Platone a porre le idee, fu il non vedere d'onde s'introducessero le forme nelle cose; benchè egli non poneva le idee delle cose artifiziali, la cui opinione, riprova Aristotile lungamente nel settimo della <emph>Metafisica</emph>. Avicenna poi non gli piacendo le idee, finse una intelligenza, la quale, come avemo dichiarato altrove, chiamò la datrice delle forme, la quale opinione fu riprovata per le cagioni che dicemmo allora, e non si può al presente, nè è necessario dichiarare ogni cosa. Basta che l'opinione d'Aristotile è, come si vede spressamente nell'ottavo capitolo del settimo della <emph>Sapienza</emph>, che quello che si genera dalla natura, o si fa dall'arte non è nè la forma sola, nè sola la materia: ma tutto il composto insieme, di maniera che, se uno dimandasse che è quello che ha fatto uno statuario, quando d'una massa di bronzo ha gittato, ad esempio, uno Perseo; dovemo rispondere, che come egli non ha fatto il subbietto, o vero la materia, ciò è il bronzo, così medesimamente non ha fatto la forma del Perseo, ma tutto il composto, ciò è la materia, e la forma insieme ed in somma il Perseo, nel quale si contiene ed il bronzo che è la materia, e quello che lo fa essere più tosto Perseo che S. Giorgio, o Giuditta o un'altra statua, ciò è la forma; non altramente che nelle generazioni naturali, dove le forme sono sostanziali, l'uomo non è nè la forma sola, ciò è l'anima, nè la materia sola, ciò è il corpo, ma l'anima ed il corpo insieme, ciò è tutto il composto della forma e della materia. Onde non possiamo dire che il Tribolo, per atto d'esempio, facesse la forma d'Arno e di Mugnone in quelle pietre che si veggiono nel giardino di Castello: che questo sarebbe falsissimo, perchè la forma non si genera, se non per accidente alla generazione del composto; altramente s'andrebbe in infinito, come intendono i filosofi. Possiamo ben dire che egli fece di quelle pietre Arno e Mugnone; e come Raffaello da Montelupo, non fece il marmo onde egli cavò il S. Cosimo, ma tutto il composto. E queste sono le parole del grande Averrois, cavate però, come quasi tutte l'altre, dal suo maestro, parlando dell'artefice: <quote><foreign lang="lat"><emph>Non facit aliquod uno, verbi gratia, formam in subjecto, quoniam manifestum est quod si facit, facit ex alio aliud, non aliud in alio, facit enim ex materia formatum, non in materia formam</emph></foreign></quote>. E per conchiudere qualche volta questa materia e fornire questa prima parte, diciamo, come di sopra, che chiunque fa qualunque cosa, non fa altro secondo i Peripatetici che trarla dall'essere potenziale e ridurla all'attuale; al che fare ha bisogno, nè delle idee di Platone, nè del demone d'Avicenna, ciò è del datore delle forme. Ed a questa opinione pare che avesse accennamento il gran filosofo de' poeti latini, quando disse nel sesto della sua divina Eneide:</p>

<quote rend="block">
<lg>
<l>Cerca una parte della fiamma i semi,</l>
<l>Dentro le vene della selce ascosi.</l>
</lg></quote>

<p>Conforme a quello che aveva detto nella Georgica:</p>

<quote rend="block">
<lg>
<l><emph>Et silicis venis abstrusum excuderet ignem:</emph></l>
      </lg></quote>

<p>volendo mostrare che la forma del fuoco è in potenza nelle pietre focaie, come n'avvertì il grati filosofo M. Marcantonio Zimara nei suoi dottissimi <emph>Teoremi</emph>, a cui molto debbono tutti gli studiosi della buona filosofia, essendo egli stato tra i primi che, laciate le troppe sottigliezze e sofisticherie de' Latini, seguitasse gli autori greci e preponesse la verità a tutti gli altri rispetti.</p>

<quote rend="block">
<lg>
<l>Il mal che io fuggo, e 'l ben che io mi prometto,</l>
<l>In te, Donna leggiadra, altera e diva,</l>
<l>Tal si nasconde, e perch'io più non viva,</l>
<l>Contraria ho l'arte al disïato effetto.</l>
</lg></quote>

	<p>In questa seconda parte il Poeta alla sua donna volgendosi, accomoda l'esempio posto disopra al proponimento suo, dicendo: Come in un marmo solo si nascondono tutte le fattezze che si possono dare a una figura e belle e non belle, ma chi ha l'arte, ne trae le belle, chi non l'ha ne cava le brutte: così in voi è tutto il male, che io non vorrei, e tutto il bene che io cerco, ma io per mio danno e morte non ho l'arte buona da saperne cavare il bene, ma la contraria, e però ne traggo il male. L'ordine è questo. TAL: ciò è talmente, il nome per l'avverbio; o DONNA LEGGIADRA, ALTERA E DIVA: lode e onori che si danno dagli amanti alle cose amate, non tanto per acquistarne benevolenza, come fanno gli oratori, quanto perchè così paiono, se pure non sono, agli innamorati; IL MAL CHE IO FUGGO: ciò è quelle pene e dolori che io sento in amando, e cerco di fuggire perchè naturalmente fuggiamo tutti tutte quelle cose, le quali o sono dannose, e nocive, e ci paiono tali: e la cagione è, perchè ciascuno ama principalmente sè stesso, e quinci fa ogni opera di conservarsi quanto può il più, fuggendo quello che l'attrista, e quello che gli diletta seguendo; E 'L BEN CHE IO MI PROMETTO: tutto quello che si dice e si fa, si fa e si dice sotto speranza o d'acquistare qualche bene, o di fuggire qualche male, ed il fuggire alcun male è una Spezie di bene, onde chiunque s'innamora, si promette gioia e contento, sperando di dover conseguire l'intendimento e desiderio suo qualunque egli sia. E può tanto questa speranza, la quale, come si dice volgarmente, è sempre verde, che senza essa non può alcuno nè innamorarsi nè seguitare nell'amore, ancora che il Petrarca dicesse:</p>

<quote rend="block">
<lg>
<l>E vivo del disio fuor di speranza.</l>
      </lg></quote>

      <p>DIVA. Non poteva aggiugnere dopo LEGGIADRA ed ALTERA epiteto maggiore, nè più degno; perciocchè questa voce, la quale noi avemo tolta da' latini, come essi la trassero da' greci significa propiamente quelli o quelle, i quali, nati uomini, hanno poi meritato per lo valore loro e virtù d'essere stati fatti e chiamati dagli antichi poeti, dii; onde quello che noi diciamo toscanamente santo, si dice da' latini <emph>divus</emph>. Nè deve alcuno maravigliarsi, non che riprendere il poeta d'avere così chiamata la donna sua, perchè tutti gli amanti, ancora che nobilissimi, tengono le cose amate, ancora che fossero ignobilissime, e le onorano come dii; nè questo fanno senza cagione; conciosia che ciascuno dice della sua quello che disse il più leggiadro Toscano di Laura:</p>

<quote rend="block">
<lg>
<l>Perch'ogni mia fortuna, ogni mia sorte,</l>
<l>Mio ben, mio male, e mia vita, e mia morte</l>
<l>Quei che solo il può far le ha posto in mano.</l>
</lg></quote>

<p>E se bene il Petrarca non pare che usasse mai la voce diva, se non sostantivamente: tuttavia il Petrarca secondo la pose aggettiva, come ha fatto in questo luogo il poeta nostro, quando disse nella canzone grande allegata di sopra da noi:</p>

<quote rend="block">
<lg>
<l>Manda alcun delle schiere elette e dive.</l>
      </lg></quote>

      <p>SI NASCONDE: ciò è sono in potenza, come si nascondono in ciascun marmo tutte le figure; quasi che voglia dichiarare quella parola CIRCONSCRIVA, che aveva posta di sopra. E forse ancora disse SI NASCONDE per dinotare che non apparisce e non si vede egualmente in una cosa bella il bene e il male; che se così fosse, ce ne potremmo meglio guardare: ma appare e si mostra fuori la bellezza sola che ne promette pace e diletto, se bene poi le più volte riesce per difetto nostro il contrario. E però disse veramente il Petrarca, maestro di tutti gli amori ed amorosi accidenti per lunghissima prova:</p>

<quote rend="block">
<lg>
<l>Ed altri, col disio folle, che spera</l>
<l>Gioir forse nel foco, perchè splende,</l>
<l>Provan l'altra virtù, quella che 'ncende.</l>
<l>Lasso! 'l mio loco è 'n questa ultima schiera.</l>
</lg></quote>

<p>E perchè sempre tutti gli amori sono nel principio felici, e paiono cotali, però disse il medesimo:</p>

<quote rend="block">
<lg>
<l>Felice agnello alla penosa mandra</l>
<l>Mi giacqui un tempo? ora all'estremo famme</l>
<l>E Fortuna ed Amor pur come suole.</l>
</lg></quote>

      <p>IN TE: Avvengadiochè l'uso della lingua toscana e del favellare nostro, come ne testimonia ancora Dante nel Paradiso, dia del voi, come si dice volgarmente, ancora ad un solo (il che la lingua latina, come cosa discordante, non sostiene), non è però che non usi ancora il numero del meno molte volte; anzi pare che porti seco maggiore grandezza e dignità, onde favellando a Dio o a Principi grandi usiamo il numero singolare. E però disse Dante:</p>

<quote rend="block">
<lg>
<l>O Padre nostro, che ne' Cieli stai.</l>
      </lg></quote>

<p>Ed altrove:</p>

<quote rend="block">
<lg type="terzina">
<l>E se lecito m'è, o sommo Giove,</l>
<l>Che fosti in terra per noi crocifisso,</l>
<l>Son gli occhi giusti tuoi rivolti altrove?</l>
</lg></quote>

<p>Ed il Petrarca medesimamente fece il somigliante, come si vede in tutto il sonetto:</p>

<quote rend="block">
<lg>
<l>Padre del Ciel, dopo i perduti giorni.</l>
      </lg></quote>

<p>E come Dante aveva detto all'imperadore Federigo:</p>

<quote rend="block">
<lg>
<l>Vieni a veder la tua Roma, che piagne;</l>
      </lg></quote>

<p>così disse il Petrarca a quel Tribuno, che, preso il Campidoglio, s'era insignorito di Roma:</p>

<quote rend="block">
<lg>
<l>Tu marito, tu padre</l>
<l>Ogni soccorso di tua man s'attende.</l>
</lg></quote>

<p>E così ha fatto in questo luogo questo Poeta dicendo IN TE, e non in voi; oltra che s'usa ancora il primo numero con gli amici per maggiore famigliarità; come quando il Petrarca disse:</p>

<quote rend="block">
<lg>
<l>Sennuccio mio, benchè doglioso e solo</l>
<l>M'abbi lasciato, i' pur mi riconforto.</l>
</lg></quote>

<p>Il che si vede ancora nelle prose. Ed alcuna volta potemo pensare che si faccia per l'una cosa e per l'altra, come quando il Bembo disse, favellando al Duca d'Urbino, per quanto stimo:</p>

<quote rend="block">
<lg>
<l>Felice Imperador, ch' avanzi gli anni</l>
<l>Colla virtute.</l>
</lg></quote>

<p>E questo modo è molto usato dal Poeta nostro come si può vedere in tutte le sue composizioni, come nel sonetto:</p>

<quote rend="block">
<lg>
<l>Te sola del mio mal contenta veggio.</l>
      </lg></quote>

<p>Ed in quell'altro:</p>

<quote rend="block">
<lg>
<l>Sol perchè tue bellezza al mondo sieno.</l>
      </lg></quote>

<p>E nel Madrigale:</p>

<quote rend="block">
<lg>
<l>Come non puoi non esser cosa bella.</l>
      </lg></quote>

<p>La qual cosa viene da cuore libero e senza nessuna adulazione o piaggiamento, come tra' buoni si debbe fare.</p>
      <p>E PERCH'IO PIU' NON VIVA: a fine che il dolore m'uccida; e ben si può morire del dolore, e massimamente nelle passioni amorose, le quali trapassano quasi d'infinito spazio tutte l'altre, non ostante che il Petrarca lasciasse scritto:</p>

<quote rend="block">
<lg>
<l>L'ardente nodo ov' io fui, d'ora in ora</l>
<l>Cantando anni ventuno interi preso,</l>
<l>Morte disciolse, nè giammai tal peso</l>
<l>Provai; nè credo ch' uom di dolor mora.</l>
</lg></quote>

      <p>CONTRARIA HO L'ARTE: come tutti gli abiti fattivi hanno alcun nome che gli sprime e denota la scienza loro, come Scultura, Architettura, Pittura, e tutti gli altri, così avrebbero da avere ancora un nome che sprimesse l'abito cattivo, ciò è l'ignoranza di cotale arte: il quale abito contrario i Greci chiamano felicissimamente <foreign lang="grc"><emph>ἉτεχνΊα</emph></foreign>, ciò è inarte, se potessimo dir così, ignoranza di cotale arte, la quale pare che sia chiamata da Cicerone <foreign lang="lat"><emph>inscitia</emph></foreign>. Ma non l'avendo, perchè molto più sono le cose che i vocaboli non sono, e tutte le lingue non possono esprimere tutto le cose egualmente, non possiamo dire, verbi grazia, inarchitettore, iniscultore, inpittore, ed altri nomi cotali, volendo significare il cattivo abito e l'ignoranza di quel tale in qual si voglia arte; ma diciamo in quella vece, o cattivo, o goffo o indotto scultore, architettore, dipintore, e così di tutte l'altre arti. E qui dovemo notare che l'ignoranza è di due maniere; una chiameremo positiva, e l'altra privativa. Ignoranza positiva è quella quando alcuno fa professione d'una qualche cosa, e non la sa, o la sa malamente, come diremo d'uno scultore, o pittore, o architettore goffo, indotto, ignorante. Ignoranza privativa è quella, quando alcuno non sa alcuna cosa, ma non fa anco professione di saperla; onde a un soldato, tutto che non sappia dipingere, nè scolpire, si può ben dire ch'egli non sappia l'arte della scultura o pittura, ma non già che egli sia ignorante, o indotto pittore o scultore. Dice dunque il nostro Poeta, che non solo non ha l'arte buona da saper trarre dalla sua donna leggiadra, altera e diva quel bene che è in lei nascoso, e che egli s'era promesso; ma ha quell'abito contrario dell'arte, che potremo chiamare arte cattiva, o più tosto arte contraria, come dice egli stesso, col quale ne trae quel male che egli non vorrebbe.</p>
      <p>AL DISIATO EFFETTO: ciò è a quello che io vorrei, e desidero di fare, perchè tutte le cose che si sanno, si sanno a qualche fine e ciascun fine è buono, perchè, come avemo detto, tante volte fine e bene si convertono, o vero rivolgono, ciò è sono una cosa medesima essenzialmente; perché come ciò che è fine, è bene, così ciò che è bene, è fine: onde l'effetto di tutte le cose, o è buono veramente, o almeno pare buono a chi lo desidera. E per questo ciascuno che non consegue quell'effetto e fine che egli s'era proposto, s'affligge e s'attrista; e molto più poi, se non solo non conseguisse il fine ed effetto desiderato ma il suo contrario, come avveniva al Poeta nostro. E la cagione è perchè quanto ci arreca di gaudio il bene desiderato, tanto ci apporta di tristezza, o il non poter conseguirlo, o l'esserne privati; e sempre quanto è maggiore il piacere, tanto è più spiacevole la privazione d' esso, oltra che ordinariamente più ci dispiacciono i mali e più ci affliggono, che non ci dilettano i beni, e massimamente quando ci vengono di quei luoghi o da quelle persone, d'onde aspettavamo il contrario, come ne mostrò il Petrarca, dove disse nel sonetto: <quote><emph>Non dall' ispano Ibero all'indo Idaspe:</emph></quote></p>

<quote rend="block">
<lg>
<l>Misero onde sperava esser felice.</l>
      </lg></quote>

<p>Ho veduto scritto in alcuni sonetti non <emph>effetto</emph>, ma <emph>affetto</emph>, la quale scrittura, avvengachè si potesse salvare e difendere, nulla di meno sta meglio <emph>effetto</emph>, e così è scritto in quello che ho io appresso me di mano propria dell' Autore stesso: il che si può confermare non pure coll'autorità del Petrarca, quando cominciò quella maravigliosa Canzone delle lodi di Madonna Laura:</p>

<quote rend="block">
<lg>
<l>Tacer non posso, e temo non adopre</l>
<l>Contrario effetto la mia lingua al core;</l>
</lg></quote>

<p>ma con quella dell'Autore propio, quasi in questa sentenza medesima, quando disse nel sonetto, che comincia: <quote><emph>Sento d'un freddo aspetto un foco acceso:</emph></quote></p>

<quote rend="block">
<lg>
<l>Come esser può, signor, che d'un bel volto</l>
<l>Ne porti il mio così contrarii effetti?</l>
</lg></quote>

<p>E così avemo veduto in questa seconda parte che il Poeta medesimo confessa ingenuamente che da lui stesso gli viene, e non da null' altro, che egli, essendo nella sua donna il bene ed il male parimente, non sa trarne per lo suo contrario e cattivo abito, se non quello che non vorrebbe, ciò è il male: dove noteremo che il male si pone in questo luogo per li tormenti, dolori ed affanni che in amando si sentono, conciosia cosa che, come altra volta in questo medesimo luogo fu da noi dichiarato, il male non essendo altro che privazione del bene non è natura nessuna, e non significa nulla positivamente, onde non ha cagione effettiva. Il perchè chi dimandasse, che cosa è il male e chi lo fa e cagiona, non potremmo rispondere altro, se non che egli è il contrario privativo del bene, e non ha nessuno che lo faccia per farlo, ma solo per accidente. E perchè mi ricorda che l'altra volta, che in sentenza dissi queste cose medesime, parte non fui inteso, parte fui ripreso; dico di nuovo, che il male non è nulla, e non ha nessuno che lo faccia, come è chiarissimo appresso tutti, così filosofi come teologi; conciosia che tutte le privazioni, come ne dimostra lo stesso nome, non sono natura nessuna, nè hanno causa efficiente. Perlochè chi dimandasse che cosa è buio, o vero tenebre e chi lo fa, non potremmo rispondere altro, se non che è privazione di lume, nè ha nessuno che lo faccia per farlo, ma solo si fa per accidente, seguitando l'ombra o vero il buio dal discostamento e rimovimento del sole, mediante l'opposizione della terra o altro impedimento. E questo, per avventura, volle significare dottissimamente Dante, quando chiamò il sole:</p>

<quote rend="block">
<lg>
<l>Quello ch'apporta mane e lascia sera.</l>
      </lg></quote>

<p>E questo nostro medesimo Poeta non solo studioso, ma imitatore di Dante, disse:</p>

<quote rend="block">
<lg>
<l>In tal misero stato il vostro viso</l>
<l>Ne presta, come 'l sol, tenebre e luce.</l>
</lg></quote>

<p>E per essere meglio inteso, ed in cosa che parrà forse più strana a chi non intende, dico, che la morte non essendo altro che la privazione della vita, non è nulla propiamente, e non avendo cagione effettiva, non ha nulla che la faccia; e però si rise Aristotile d'Omero, ch' aveva detto d'uno ch'era morto, lui aver conseguito il suo fine, come si dice tutto il giorno che nasciamo per morire. Il che è non men falso, che ridicolo; conciosia che la morte non è intesa, nè voluta dalla natura, la quale non intende, nè vuole cosa alcuna, se non buona, e tutte le privazioni sono cattive. Non è dunque la natura della morte, ma seguita sì dalla necessità della materia, quale, desiderando sempre forma nuova, non può durare lungamente in una, e sì per la contrarietà che si ritrova in tutte le cose composte, le quali combattendo sempre insieme, è necessario che qualche volta vincano l'una l'altra, e così si risolvano. Ma tempo è omai di venire alla terza ed ultima parte.</p>

<quote rend="block">
<lg type="terzina">
      <l>Amor dunque non ha, nè tua beltate,</l>
<l>O durezza, o fortuna, o gran disdegno,</l>
<l>Del mio mal colpa, o mio destino, o sorte;</l>
</lg>
<lg type="terzina">
      <l>Se dentro del tuo cor morte e pietate</l>
<l>Porti in un tempo, e che 'l mio basso ingegno,</l>
<l>Non sappia, ardendo, trarne altro che morte.</l>
</lg></quote>

      <p>In questa terza ed ultima parte pone il nostro ingegnoso Poeta assai agevolmente la conclusione di tutto il sonetto e della presente materia, dicendo, pure alla sua donna favellando: Dunque Amore non ha colpa del mio male, nè la tua beltà o durezza, nè fortuna, nè gran disdegno, nè mio destino o sorte; se, ciò è, poiché tu porti in un tempo medesimo morte, ciò è il mio male, e pietade, ciò è il mio bene dentro del tuo cuore. Altra volta dicemmo, in che modo due contrarii possono stare insieme negli amanti in un tempo medesimo; benchè qui non occorre cotal dubbio, perchè i contrarii spiritali e non reali, come si disse allora, ed i contrarii in potenza come in questo lungo, non s'impediscono, come è chiarissimo per sè medesimo. Seguitò in questo luogo Aristotile e non Platone, o Galeno. Perciocchè il cuore, secondo i Peripatetici, è il primo e principal membro, come s'è detto altre volte, e nel quale consistono tutte le perfezioni dell'uomo; e tutte le virtù si partono da lui, non altramente, che i rivi da un fonte, a tutte quante l'altre parti del corpo. Onde il Petrarca se ben nel suo secondo sonetto aveva, seguitando Galeno e Platone, posto la ragione nel cervello, la pose ancora nella canzone: <quote><emph>Sì è debile il filo</emph></quote>, nel cuore, dicendo:</p>

<quote rend="block">
<lg>
<l>E 'l bel giovenil petto,</l>
<l>Torre d'alto intelletto.</l>
</lg></quote>

      <p>Segue a dire: E poichè io non so col mio basso ingegno trarne ardendo, ciò è amandovi, altro che morte. La qual sentenza in somma non è altra che quella che si disse nel principio, ciò è che in una donna, o altra cosa amata sono in potenza la vita e la morte dell'amante, ciò è tutti i beni che si possono immaginare, e tutti i mali. Ma chi ha l'arte ed è d'alto ingegno, sa cavarne la vita: chi non l'ha ed è di basso cuore, non sa, nè può trarne altro che la morte; ma qual sia quest'arte, e come, o donde s'appari, ed in che modo debba esercitarsi, non dice il Poeta spressamente; ma, bastandogli d'averla accennata, e quasi mostra col dito, lascia ai lettori che ne cerchino da loro stessi, come debbono fare i poeti buoni, perchè dichiarare simili dubbii più lungamente o più chiaramente s'appartiene al filosofo. E da questo sonetto potremo intendere moltissimi luoghi così del Petrarca, come d'altri poeti di tutte le lingue, i quali hanno dato la colpa delle loro passioni e sventure amorose a diverse cagioni, senza renderne altra ragione. Se non che questa materia fu trattata da noi lungamente nella sposizione del sonetto: <emph>Occhi miei lassi</emph>; ove mostrammo che il Petrarca dà la colpa degli affanni e disgrazie sue non pure a queste sei o ver sette cose che racconta in questo luogo il Poeta, ciò è amore, beltade, durezza, fortuna, disdegno, destino o sorte, ma ancora a dell'altre. E questo medesimo Poeta fa il medesimo che gli altri nell'altre sue composizioni, seguitando alcuna volta l'uso comune, e non la propria verità, come in tutto quel vago e dolce Madrigaletto:</p>

<quote rend="block">
<lg>
      <l>Non mi posso tener, nè voglio amore,</l>
<l>Crescendo il tuo furore,</l>
<l>Ch'io non tel dica e giuri;</l>
<l>Quanto più inaspri e 'nduri,</l>
      <l>A più virtù l'alma consigli e sproni:</l>
<l>E se talor perdoni</l>
<l>Alla mia morte, a gli angosciosi pianti,</l>
<l>Come a colui che muore,</l>
      <l>Dentro mi sento il core</l>
<l>Mancar, mancando i miei tormenti tanti:</l>
<l>Occhi lucenti e santi,</l>
<l>Mia poca grazia m'è ben dolce e cara,</l>
<l>Che dove più si perde, più s'impara.</l>
</lg></quote>

<p>Ed in tutto quest'altro non men dolce, nè men vago, ma ben più celebrato di questo:</p>

<quote rend="block">
<lg>
      <l>Deh, dimmi, Amor, se l'alma di costei</l>
<l>Fosse pietosa, come ha bello il volto,</l>
<l>S'alcun saria sì stolto,</l>
<l>Ch'a sè non si togliesse, e desse a lei?</l>
<l>Ed io che più potrei</l>
<l>Servirla, amarla, se mi fosse amica, </l>
<l>Ch' essendomi nemica,</l>
<l>L'amo più ch'allor far non doverei?</l>
</lg></quote>

<p>E medesimamente in tutto quel madrigale, il cui principio è: <emph>Se gli è che d'uom mortal giusto desio</emph>: ed in quello che comincia: <emph>Il mio rifugio e 'l mio ultimo scampo</emph>, quando disse:</p>

<quote rend="block">
<lg>
<l>Bellezza e crudeltà m'han posto in campo.</l>
      </lg></quote>

<p>E così nel madrigale:</p>

<quote rend="block">
<lg>
      <l>Ben vinci ogni durezza</l>
<l>Con gli occhi tuoi, come ogni luce ancora;</l>
<l>Che s'alcun d'allegrezza avvien che mora,</l>
<l>Allor sarebbe l'ora,</l>
<l>Che gran pietà comanda a gran bellezza:</l>
<l>E se nel foco avvezza</l>
<l>Non fosse l'alma, già morto sarei</l>
<l>Alle promesse de' tuoi primi sguardi,</l>
<l>Ove non fur mai tardi</l>
      <l>Gl'ingordi miei nemici, anzi occhi miei.</l>
<l>Nè doler mi potrei</l>
<l>Di questo sol poter, che non è teco</l>
<l>Bellezza e grazia egualmente infinita,</l>
<l>Dove più porge aita</l>
<l>Men puoi non tor la vita,</l>
<l>Nè puoi non far chiunque miri cieco.</l>
</lg></quote>

<p>E similmente in quell'altro, del quale è il principio questo:</p>

<quote rend="block">
<lg>
      <l>Se ben talor tua gran pietà m'assale,</l>
<l>Non men che tua durezza curo o temo,</l>
<l>Chè l'uno, e l'altro stremo</l>
<l>È ne' colpi d'Amor piaga mortale.</l>
</lg></quote>

<p>Ed il somigliante nella fine del sonetto, che comincia: <emph>Non so se d'altro stral giammai s'avviene</emph>; dove dice nel dodicesimo verso:</p>

<quote rend="block">
<lg>
<l>Ma mia fortuna vinse il suo costume.</l>
      </lg></quote>

<p>E nel madrigale:</p>

<quote rend="block">
<lg>
<l>Che posso, o debbo, o voi ch'io provi ancora</l>
<l>Amore, anzi ch' io mora?</l>
</lg></quote>

<p>dove dice nel sesto verso:</p>

<quote rend="block">
<lg>
<l>Dille, che sempre ognora</l>
<l>Sua pietà vinta è da tua fera stella.</l>
</lg></quote>

<p>E medesimamente nel madrigale:</p>

<quote rend="block">
<lg>
      <l>Dal primo pianto all'ultimo sospiro,</l>
<l>Al qual son già vicino.</l>
<l>Chi contrasse giammai sì fier destino</l>
<l>Da men benigna e più lucente stella?</l>
</lg></quote>

<p>Ed in quell'altro:</p>

<quote rend="block">
<lg>
      <l>Io giuro a chi nol crede,</l>
<l>Che da costei, che del mio pianger ride,</l>
<l>Sol mi difende e scampa chi m'uccide.</l>
</lg></quote>

<p>Ma molto più veramente nel sonetto che comincia: <emph>Al cor di solfo</emph>, quando disse:</p>

<quote rend="block">
<lg>
<l>A l'arte di beltà che meco venne;</l>
      </lg></quote>

<p>chè bene la si portò dal cielo questo Angelo celeste. E perchè ciascuno possa meglio giudicare non tanto le diverse cagioni che assegna egli stesso all'amor suo ed alle sue passioni, ma ancora i bellissimi suoi concetti, vi reciterò due interi de' suoi sonetti, veggendo quanto m'ascoltate, mentre vi recito delle sue cose, volentieri e con chetissima attenzione. Ed il primo sarà quello indiritto a M. Tommaso Cavalieri, giovane Romano nobilissimo, nel quale io conobbi già in Roma, oltre l'incomparabile bellezza del corpo, tanta leggiadria di costumi, e così eccellente ingegno e graziosa maniera che ben merito e merita ancora che più l'amasse chi maggiormente il conosceva.</p>


<quote rend="block">
<lg type="sonetto">
<lg>
      <l>A che più debbo omai l'intensa voglia</l>
<l>Sfogar con pianto, o con parole meste,</l>
<l>Se di tal sorte il Ciel, che l'alma veste,</l>
<l>Tardi o per tempo alcun mai non ne spoglia?</l>
      </lg>
      <lg>
      <l>A che 'l cor lasso a più languir m'invoglia,</l>
<l>S'altri pur dee morir? dunque per queste</l>
<l>Luci, l'ore del fin fien men moleste,</l>
<l>Ch'ogni altro ben val men, ch' una mia doglia.</l>
      </lg>
      <lg>
      <l>Però se 'l colpo, che io ne rubo e 'nvolo</l>
<l>Schifar non posso; e men s'è destinato,</l>
<l>Che in terra i' sia fra la dolcezza e 'l duolo?</l>
      </lg>
      <lg>
      <l>Se vinto e preso io debbo esser beato,</l>
<l>Maraviglia non è, se nudo e solo,</l>
<l>Resto prigion d'un cavaliere armato.</l>
</lg></lg></quote>


<p>L'altro sarà questo, fatto, per avventura, sopra il soggetto medesimo, degno per mio giudizio di qualunque miglior filosofo, e non inesercitato poeta:</p>

<quote rend="block">
<lg type="sonetto">
<lg>
      <l>Veggo co' bei vostri occhi un dolce lume,</l>
<l>Che co' miei ciechi già veder non posso:</l>
<l>Porto co' vostri piedi un pondo a dosso,</l>
<l>Che de' miei zoppi non fu mai costume.</l>
</lg>
      <lg>
      <l>Volo con le vostre ali senza piume:</l>
<l>Col vostro ingegno al Ciel sempre son mosso:</l>
<l>Dal vostro arbitrio son pallido e rosso:</l>
<l>Freddo al Sol, caldo alle più fredde brume.</l>
      </lg>
      <lg>
      <l>Nel voler vostro sta la voglia mia:</l>
<l>I miei pensier nel cor vostro si fanno:</l>
<l>Nel fiato vostro son le mie parole.</l>
</lg>
<lg>
      <l>Come Luna da sè sol par ch' io sia,</l>
<l>Chè gli occhi nostri in Ciel veder non sanno,</l>
<l>Se non quel tanto, che n'accende il Sole.</l>
</lg></lg></quote>

      <p>Ma tornando alla sposizione del sonetto, potrebbe parere ad alcuno che il Poeta avesse posto a caso quello che, secondo me, fa con grandissima considerazione fatto d'aver messo per cose diverse fortuna, destino o sorte, le quali cose credono molti, che siano una medesima, i quali quanto s'ingannano, prometto di mostrare, e forse in questo luogo medesimo un'altra volta, parlando lungamente del fato e della fortuna. Per ora ci basterà di mostrare che altri poeti hanno usato simili modi mescolando l'uno con l'altro, i quali tutti si dichiareranno nella lezione del fato e della fortuna. Disse dunque Dante nel trentesimosecondo dell' Inferno:</p>

<quote rend="block">
<lg type="terzina">
<l>Se voler fu, o destino, o fortuna</l>
<l>Non so, ma passeggiando tra le teste,</l>
<l>Forte percossi il piè nel viso ad una.</l></lg></quote>

<p>E nel decimoquinto aveva detto:</p>

<quote rend="block">
<lg>
<l>Ei cominciò qual fortuna, o destino.</l>
      </lg></quote>

<p>E il Petrarca nel sonetto: <emph>Più volte già dal bel sembiante umano</emph>: disse, come allegammo di sopra:</p>

<quote rend="block">
<lg>
<l>Perch' ogni mia fortuna, ogni mia sorte.</l>
      </lg></quote>

<p>E questo stesso poeta nel sonetto: <emph>Colui che fece, e non di cosa alcuna</emph>, disse:</p>

<quote rend="block">
<lg>
<l>Ond' il caso, la sorte, e la fortuna</l>
<l>In un momento nacquer di ciascuno.</l>
</lg></quote>

<p>La natura, propietà e differenza dei quali nomi dichiareremo allora minutissimamente, essendo cotale cognizione non meno necessaria ed utile, che faticosa e malagevole. Restaci ora solamente a sciogliere il dubbio in che modo tutti gli amanti siano cagione eglino stessi a loro medesimi di tutte le noie e tormenti loro, e per qual cagione a sè propio, e non ad altri ne debbano la colpa dare. Perchè dovemo sapere, che tutte le cose, eccettuato l'uomo, hanno un amore solo, e non più o naturale, o sensitivo, nel quale però si contiene il naturale. E come il naturale, il quale si ritrova in tutte le cose inanimate, e di più nelle piante, non erra mai, per lo essere guidato da Dio: così il sensitivo che si ritrova in tutti gli animali bruti non può errare mai per lo non avere cosiffatti animali il libero arbitrio e l'elezione: solo l'uomo per lo contenere in sè tutte l'altre nature, ed essere come un piccolo mondo, ha in sè tutti tre gli amori, ciò è il naturale, il sensitivo, e l'intellettivo; onde può amare e come pianta, e come animale, e come uomo. Ma perchè l'uomo è uomo mediante l'intelletto, ogni volta, che egli, o allettato dal senso o ingannato, s'appiglia ad altro amore che lo intellettivo, il quale è il suo propio, mai non può contentarsi appieno. Dico ancora, che egli conseguisce tutto quello che egli desidera in tutti quei modi che si possono immaginare; perciocchè sempre cerca un non so che più oltre, senza sapere quello che cerchi, e si duole non sapendo di quello che si dolga, ed in somma ha sempre un tacito rimordimento, che non lo lascia godere affatto quello che egli gode. Onde Lucrezio scrisse non meno dottamente, che leggiadramente nel quarto libro:</p>

<quote rend="block">
<lg>
<l><foreign lang="lat"><emph>Nec Veneris fructu caret is, qui vitat amorem,</emph></foreign></l>
<l><foreign lang="lat"><emph>Sed potius quae sunt sine poena commoda sumit,</emph></foreign></l>
<l><foreign lang="lat"><emph>Nam certa et pura est sanis magis inde voluptas.</emph></foreign></l>
</lg>
</quote>

<p>E poco di sotto, avendo raccontato i mali degli innamorati, non tanto lungamente, quanto vera-
mente, e con leggiadria incomparabile, soggiunse non meno leggiadramente, che con verità:</p>

<quote rend="block">
<lg>
<l><foreign lang="lat"><emph>Atque in amore mala haec proprio, summeque secundo
Inveniuntur;</emph></foreign></l>
</lg></quote>

<p>E la cagione perchè niuno amante, quantunque felice, possa mai essere pienamente contento, anzi si doglia sempre, e sempre desideri senza saper che cosa è, come s'è detto di sopra, che il propio amore dell'uomo è l'intellettivo, ed in niuno altro amore può conseguire la fine sua e perfezione, se non in questo. E questo non è di cose sensibili, che si possano e vedere e toccare, come sono tutte le particolari; ma d'intelligibili, come sono le universali; e tutto che questo amore gli sia propio e naturale, e per conseguenza dovesse sempre in lui ritrovarsi, tuttavia la forza e l'allettamento dei sensi in questo carcere materiale, se non glielo levano, glielo coprono, come quasi fa la cenere il fuoco. Onde nei più giace quasi sepolto in un sonno profondissimo senza destarsi mai, ed in molti, se bene si sveglia qualche volta nel vedere alcuna bellezza particolare e corporea, non però s'erge tanto alto, che egli aggiunga alla bellezza universale ed incorporea, la quale è propia dell'intelletto, che, essendo immortale, non può quetarsi in cosa nessuna, che non sia a lui somigliante. Perlochè quelle bellezze che appaiono di fuori, e che si piacciono agli occhi e li dilettano, essendo mortali e cadevoli, possono bene eccitare e quasi destare l'intelletto, ma non già contentarlo; onde tutti quelli che si fermano in esse senza trascendere alla forma universale, cioè alla idea di tutte le bellezze, la quale è eterna, si possono chiamare indotti artefici ed ignoranti d'amare, lasciandosi non come uomini, ma come bestie guidare alle sentimenta, dolori e disperazioni, che raccontò Perottino con tanta eloquenza e dottrina. Ma quelli pochi, che veduta alcuna bellezza materiale sagliono d'un pensiero in un altro a quella bellezza divina, e si pascono di tal cibo, che fatti più che uomini, anzi divenuti dii, non invidiano a Giove nè il néttare, nè l'ambrosia, si possono chiamare veri e perfetti artefici del vero e perfetto amore. E questa arte è quella, la quale seguitando, non Ovidio nella sua arte, il quale di vero ne scrisse plebeamente, ma Platone nel suo <emph>Convito</emph> divinissimo, ci voleva insegnare il giudizioso ed amorevole Poeta nostro in questo dotto e maraviglioso sonetto; della quale niuna è al mondo nè meno intesa, nè più necessaria, l'utilità della quale trapassa certissimamente tutte l'altre utilità senza nessuna proporzione. Perciocchè, come tutti i mali che nascono al mondo, nascono dall'amore reo ed inordinato, così tutti i beni nascono dal buono ed ordinato, talmente che, come quelli, i quali hanno la vera e perfetta arte d'amore, sono felicissimi; così, all'incontro, quelli che hanno l'arte cattiva e contraria sono infelicissimi. E che il Poeta nostro intendesse di questa arte e di questo amore, lo mostrano manifestissimamente, oltra l'età e costumi suoi onestissimi, tutti i componimenti di lui pieni d'amore Socratico e di concetti Platonici. Dei quali essendo omai l'ora tarda, e restandoci che dire pur assai intorno la maggioranza dell'arti, voglio che mi basti allegare un sonetto solo, il quale però può valere per molti, e mostrerà, come disse quello ingegnosissimo Poeta di ciance e da trastullo, che egli è nuovo Apollo e nuovo Apelle, e non dice parola ma cose, tratte non solo del mezzo di Platone, ma d'Aristotile.</p>

<quote rend="block">
<lg type="sonetto">
<lg>
      <l>Non vider gli occhi miei cosa mortale</l>
<l>Allor, che ne' bei vostri intera pace</l>
<l>Trovai, ma dentro, ov' ogni mal dispiace,</l>
<l>Che d'amor l'alma a sè simil m'assale:</l>
      </lg>
      <lg>
      <l>E se creata a Dio non fosse eguale</l>
<l>Altro, che 'l bel di fuor, ch'agli occhi piace,</l>
<l>Più non vorria, ma perch'è sì fallace.</l>
<l>Trascende nella forma universale.</l>
</lg>
<lg>
      <l>Io dico, ch' a chi vive quel che muore</l>
<l>Quetar non può disir, nè par s'aspetti</l>
<l>L'eterno al tempo, ove altri cangia il pelo.</l>
</lg>
<lg>
      <l>Voglia sfrenata il senso è, non amore,</l>
<l>Che l'alma uccide; e 'l nostro fa perfetti</l>
<l>Gli amici qui, ma più per morte in Cielo.</l>
</lg></lg></quote>

      <p>Da questo sonetto penso io, che chiunque ha giudizio, potrà conoscere quanto questo Angelo, anzi Arcangelo, oltra le sue tre prime e nobilissime professioni architettura, scultura e pittura, nelle quali egli senza alcun contrasto non solo avanza tutti i moderni, ma trapassa gli antichi, sia eccellente, anzi singolare nella poesia e nella vera arte dell'amante, la quale non è nè men bella, nè men faticosa, ma ben più necessaria e più profittevole dell'altre quattro. Della qual cosa niuno si debbe maravigliare; perciocchè, oltra quello che apparisce manifesto a ciascuno, che la natura volle fare, per mostrare l'estremo di sua possa, un uomo compiuto, e, come dicono i Latini, fornito da tutte le parti; egli alle doti della natura tante e sì fatte aggiunse tanto studio, e così fatta diligenza, che quando bene fosse stato da natura rozzissimo, poteva mediante quello divenire eccellentissimo. E se fosse nato non dico in Firenze, e di nobilissima famiglia, e nel tempo del Magnifico Lorenzo dei Medici vecchio, il quale conobbe, volle, seppe e potette innalzare sì grande ingegno, ma nella Scizia d'un qualche ceppo o stipite, sotto qualche uomo barbaro, non solo dispregiatore, ma inimico capitale di tutte le virtù, ad ogni modo sarebbe stato Michelagnolo, ciò è unico pittore, singolare scultore, perfettissimo architettore, eccellentissimo poeta ed amatore divinissimo. Onde io, già sono molti anni, avendo non solo in ammirazione, ma in reverenza il nome suo, innanzi che sapessi lui essere ancora architettore, feci un sonetto, col quale io, ancora che egli sia tanto minore del grandissimo valor di lui, quanto indegno delle purgatissime orecchie vostre, intendo di fornire questa presente interpretazione, riserbando la disputa dell'arti, per ubbidire il Consolo nostro, ad un'altra lezione nella domenica che verrà.</p>

<quote rend="block">
<lg type="sonetto">
<lg>
      <l>Ben vi potea bastar, chiaro Scultore,</l>
<l>Non sol per opra d'incude e martello</l>
<l>Aver, ma co' i colori, e col pennello</l>
<l>Agguagliato, anzi vinto il prisco onore:</l>
</lg>
<lg>
      <l>Ma non contento al gemino valore,</l>
<l>C' ha fatto il secol nostro altero e bello,</l>
<l>L'arme e le paci di quel dolce e fello</l>
<l>Cantate, che v'impiaga e molce il core.</l>
</lg>
<lg>
      <l>O saggio e caro a Dio ben nato veglio,</l>
<l>Che 'n tanti, e sì bei modi ornate il mondo,</l>
<l>Qual non è poco a sì gran merti pregio?</l>
      </lg>
      <lg>
      <l>A voi, che per eterno privilegio,</l>
<l>Nasceste d'arte e di natura speglio,</l>
<l>Mai non fu primo, e non fia mai secondo.</l>
</lg></lg></quote>
</div2>
</div1>

<div1 type="parte">
<head>LEZIONE SECONDA.</head>
<div2 type="dedica">
<opener><signed>BENEDETTO VARCHI</signed>
<salute>AL MAGNIFICO E SUO MOLTO ONORANDO LUCA MARTINI.</salute></opener>

<p><emph>Posciachè a me conviene disgiugnere questa presente materia, membro quasi dal suo capo, da quella che io trattai, jeri furono otto giorni, nella sposizione sopra il sonetto di Michelagnolo: ed a voi piace di volergliele ad ogni modo mandare a Roma, per intendere da lui stesso la propia verità di cotale disputa: io non volendo non compiacervi, non posso altro fare, se non pregarvi, prima, che a lui facciate fede della brevità nel tempo, nel quale fummo costretti, io a dettarla, e voi a scriverla; poi, che mandiate a me copia della risposta sua, affinchè ed egli possa scusare appo sè la presunzione ed ignoranza mia, ed io lodare appo tutti la cortesia e il giudizio di lui. State sano.</emph></p>

<closer><dateline>Di Firenze, a dì 14 di Marzo, 1546.</dateline></closer>
    </div2>

<div2 type="proemio">
<argument><p>DELLA MAGGIORANZA DELL'ARTI E QUAL SIA PlU' NOBILE, LA SCULTURA O LA PITTURA, DISPUTA FATTA PUBBLICAMENTE NELL'ACCADEMIA FIORENTINA, LA TERZA DOMENICA DI QUARESIMA L'ANNO 1546.</p></argument>
<head>PROEMIO.</head>

<p>Tutte le cose di tutto l'universo, il quale, abbracciando tutti i cieli e tutti gli elementi, comprende in sè, e contiene non solamente tutto quello che era, ma eziandio tutto quello che poteva essere, in guisa che fuora di lui non pure non rimase cosa nessuna, ma nè luogo ancora, nè vuoto, sono, degnissimo consolo, onoratissimi accademici, e voi tutti uditori nobilissimi, o eterne o non eterne. Le eterne, favellando aristotelicamente, sono quelle, le quali non dovendo finir mai, mai ancora non cominciarono; e per conseguenza non ebbero cagione efficiente, ciò è alcuno che le facesse: e queste si chiamano celesti, divine ed immortali. Le non eterne sono quelle, le quali dovendo aver fine qualche volta, ebbero ancora qualche volta principio, e per conseguenza cagione efficiente, ciò è alcuno che le facesse: e queste sono di due maniere, perciocchè alcune furono prodotte da Dio mediante la natura, e queste si chiamano naturali, umane e cadevoli: ed alcune furono fatte dagli uomini mediante l'arte, e queste si chiamano artificiate, o vero manuali. Delle divine, le quali sono tutte quelle, che si ritrovano dall'elemento del fuoco in su, tratta, e ragiona il metafisico, ciò è il filosofo soprannaturale. Delle umane, le quali sono tutte quelle che si ritrovano dal cielo della luna in giù, ragiona e tratta il fisico, ciò è il filosofo naturale. Delle artifiziali, le quali sono più e diverse, trattano e ragionano più e diversi artefici; e queste se bene sono assai meno degne delle naturali, come le naturali sono infinitamente meno perfette delle divine, arrecano però non solamente molti e grandissimi piaceri, ma molte e grandissime utilità alla vita mortale. La quale senza l'arti non pure non si potrebbe vivere comodamente, ma nè vivere ancora; laonde di maravigliosi pregi ed eccellentissimi onori furono dagli antichi riputati degnissimi, anzi tenuti per iddii tutti coloro, che d'esse furono ritrovatori. E noi per certo, se non fossimo ingrati verso quelli che n'hanno così altamente beneficiato (della qual cosa Plinio con giustissima cagione agramente ne riprende) tanto più loderemmo, ed onoreremmo ciascuno, quanto fu o più nobile la sua arte, o più nobilmente esercitata da lui. Ma perchè il conoscere questa nobiltà non è cosa agevole, ed ognuno volentieri si lascia ingannare da sè medesimo, perciò avevamo noi pensato di volerne favellare, oggi sono otto giorni, dietro la sposizione del sonetto di Michelagnolo, tutto quello che da diversi scrittori in diversi tempi n'avevamo apparato. Ma posciachè al magnifico e prudentissimo Consolo nostro parve e piacque, che ne favellassimo di per sè, in una lezione separata, disputeremo oggi, allargandoci alquanto più che non pensavamo di dover fare, queste tre quistioni ordinatamente. La prima, qual sia la più degna di tutte l'arti; la seconda, qual sia più nobile, o la pittura, o la scultura; la terza ed ultima, in quali cose siano, o somiglianti o dissomiglianti i poeti ed i dipintori: ciascuna delle quali, come è di non minore utilità che piacere, così è ancora di non minore fatica che dottrina.</p>
<p>Ma perchè in ciascuna disputa si debbe la prima cosa, per fuggire l'equivocazione e lo scambiamento dei nomi, dichiarare i termini principali, dovemo sapere, che sì come questo nome scienza comprende, largamente preso, ancora tutte l'arti, così questo nome arte comprende, preso largamente, ancora tutte le scienze, nonostante che la scienza e l'arte siano abiti differentissimi. Onde a noi, che volemo trattare dell'arte propiamente, non come ella è la medesima, ma come è distinta dalla scienza, è necessario dichiarare i cinque abiti dell'intelletto, nei quali sono, come in loro subbietto, così tutte l'arti, come tutte le scienze, e questo non si può fare più chiaramente che dividendo, come avemo fatto altre volte in questo luogo medesimo, l'anima umana, la quale si chiama dai teologi massimamente ragione, e si divide primieramente in due parti, nella ragione particolare e nella ragione universale. La ragione particolare è intenta alle intenzioni individuali, come dicono essi, ciò è non conosce e non intende, se non le cose particolari, e conseguentemente generabili e corruttibili; e questa fu chiamata da Aristotile, secondo che testimonia il suo grandissimo Commentatore, cogitativa; la quale, se bene è mortale, non si trova però negli animali bruti, i quali hanno in quella vece la stimativa, assai meno perfetta, che non è la cogitativa negli uomini. La ragione universale è delle intenzioni universali, ciò è non conosce e non considera se non le cose, non solo private d'ogni materia, ma spogliate da tutte le passioni ed accidenti materiali, e conseguentemente ingenerate ed incorruttibili; e questa, la quale è propia dell'uomo, si ridivide in due parti, nella ragione superiore, ciò è nello intelletto speculativo o vero contemplativo, e nella ragione inferiore, ciò è nell'intelletto pratico o vero attivo. Nella ragione superiore sono i tre abiti contemplativi, il primo de' quali si chiama da' filosofi col nome del genere <emph>intelletto</emph>, e questo è la cognizione de' primi principii: il secondo si chiama <emph>sapienza</emph>, il quale, se bene comprende il primo abito ed il terzo, è però distinto dall'uno e dall'altro: il terzo si chiama scienza, la quale non è altro che la cognizione della cose universali e necessarie e conseguentemente eterne, avuta mediante la dimostrazione. Onde si vede manifestamente che tutte le scienze di tutte le cose sono in questa ragione superiore, o vero intelletto contemplativo, perchè il fine di tutte è lo speculare, ciò è contemplare le cagioni delle cose e saperne la verità. Nella ragione inferiore, il fine della quale non è conoscere ed intendere, ma fare ed operare, sono gli altri due abiti pratici, l'<emph>agibile</emph>, nel quale si contiene la prudenza, capo di tutte le virtù mortali, ed il <emph>fattibile</emph>, il quale contiene sotto sè tutte l'arti: e come de' tre abiti speculativi, il primo e più nobile è l'intelletto, così de' due pratici, il fattibile è l'ultimo e manco degno. E da questa divisione fatta dal Filosofo nel quarto Capo del sesto Libro dell'<emph>Etica</emph>, può ciascuno conoscere, prima, che sia propiamente scienza, e che propiamente arte, benchè questa dichiareremo più lungamente nella sua diffinizione, la quale essendo un abito dell'intelletto, non si poteva dichiarare, se prima non s'intendeva che cosa importasse, e significasse questo vocabolo. Il che senza la distinzione posta di sopra da noi, era del tutto impossibile: poichè tutte le scienze, essendo nella ragione superiore, ed avendo più nobile fine, ciò è contemplare, sono senza alcun dubbio più nobili di tutte l'arti, le quali sono nella ragione inferiore, ed hanno men nobile fine, ciò è operare. Conoscesi ancora, che favellando propiamente, si ritrovano alcune o discipline, o facoltà, o in altro modo che le dobbiamo chiamare, le quali non sono veramente nè scienze, nè arti, come, per atto d'esempio, la gramatica e la logica e l'altre che hanno per loro subbietto l'orazione, o vero il parlare, perciocchè non trattando di cose, ma di parole, non si possono chiamare propiamente scienze; e dall'altro lato non essendo in arbitrio e poter nostro totalmente il farle, o 'l non farle, non possono chiamare arti, secondo la propia e vera significazione, come più lungamente si vedrà nelle dispute seguenti. Alle quali chiamato prima divotamente l'ottimo e grandissimo Dio, che ne presti il consueto aiuto e favore, e poscia pregate umilmente l'umanissime e benignissime cortesie vostre, che ne concedano la solita quetezza ed attenzione, è tempo oggimai di venire, avendo che ragionare pure assai.</p>
</div2>
<div2 type="capitolo">
<head>DISPUTA PRIMA.</head>

<head><emph>Della maggioranza e nobiltà dell'arti.</emph></head>

      <p>L'intendimento nostro in questa prima disputa è di trovare qual sia fra l'arti la più nobile, la qual cosa è non meno faticosa, che utile; e se bene potremmo dire in pochissime parole l'opinione nostra, nondimeno, volendo noi procedere filosoficamente, ed essere intesi da ognuno, è necessario dichiarare prima, che cosa sia arte: poi in che modo, e da che cosa si conosca, quando un'arte è più o meno nobile d'un' altra. Avendo dunque veduto nel Proemio, che tutte l'arti sono nella ragione inferiore, in quella seconda ed ultima parte, che si chiama fattibile, che è meno degna di tutti e cinque gli abiti, o vero cognizioni intellettive, diciamo, che secondo la diffinizione del Filosofo, l'arte non è altro, che un abito intellettivo, che fa con certa e vera ragione. E ancora che questa diffinizione sia compiuta e perfetta, distinguendo l'arte da tutti gli altri abiti, e conseguentemente facendola differente da tutte l'altre cose: tuttavia noi per aprirla e spiegarla più largamente, a maggiore e più chiara intelligenza, diremo che: <emph>L'arte è un abito fattivo con vera ragione di quelle cose, che non sono necessarie, il principio delle quali non è nelle cose che si fanno, ma in colui che le fa</emph>. La quale diffinizione, per meglio essere intesi da ciascuno, dichiareremo a parola a parola.</p>
	<p>Dicesi dunque <emph>abito</emph>, il quale non è altro, che una qualità stabile e ferma, che malagevolmente si possa rimovere o perdere, a differenza della disposizione, la quale è una qualità, che agevolmente si può perdere e rimovere; onde, come tutte le virtù, così ancora tutte l'arti sono abiti e non disposizioni, perciocchè non basta ad essere virtuoso, o vero artefice la disposizione, ciò è l'essere atto e disposto a poterle conseguire, ma si ricerca l'abito, ciò è l'avervi fatto dentro tale pratica, mediante l'uso, che si possano esercitare agevolmente e malagevolmente perdere. Dicesi <emph>fattivo</emph> a differenza dell'abito della prudenza, il quale non si chiama fattivo, ma attivo: perciocchè nella prudenza, oltra che dopo le operazioni non rimane alcun'opera, può ciascuno operare a sua voglia, senza l'aiuto del corpo o d'altra cosa di fuori; il che nell'arte non avviene, come è notissimo. Dicesi <emph>con vera ragione</emph> per due cagioni, perchè tutte l'arti sono infallibili, ciò è non errano mai e sempre conseguiscono l'intendimento e fine loro; poi, perchè mediante quelle parole se ne esclude e cava l'arte, colla quale i ragnateli ordiscono le loro maravigliose tele, e le rondini ed altri animali fanno il nido, e molte altre cose, le quali paiono bene fatte artifiziosamente, ma nel vero non sono; perciocchè non essendo fatte per ragione, ma per istinto naturale, non si possono chiamare arti veramente. Dicesi di <emph>quelle cose, che non sono necessarie</emph>, perchè tutte le arti si maneggiano intorno a cose contingenti, ciò è che possono essere, e non essere egualmente, ed in questo sono differenti l'arti dalle scienze, perchè tutte le scienze sono di cose necessarie. Dicesi <emph>il principio delle quali non è nelle cose, che si fanno, ma in colui, che le fa</emph>; perchè in questo si distinguono le cose artifiziate dalle naturali, conciosia che le naturali hanno sempre il principio in sè stesse, e l'artifiziali in altrui, ciò è nello artefice. E se la presente materia, o più tosto il tempo lo concedesse, racconteremmo così alcune somiglianze, come molte differenze, le quali sono tra l'arte e la natura, non meno utili, che belle e quasi necessarie a bene intendere e perfettamente, non solo quanto s'è ragionato dell'arte, ma quanto dovemo ancora ragionarne; la qual cosa potremo fare, per avventura, in un'altra lezione.</p>
	<p>E così avendo veduta la prima cosa proposta da noi, ciò è che sia arte, ed in quello che sia differente da tutte le cose, che arti non sono, trapasseremo alla seconda, ciò è in che modo e da che cosa si debba conoscere la nobiltà di ciascuna arte. Al che diciamo, che come la nobiltà delle scienze si conosce da due cose, dal subbietto loro e dalla certezza della dimostrazione in guisa che quella scienza, la quale è più certa, o ha il subbietto più degno, è più nobile, benchè principalmente si attende la dignità del subbietto, in quel modo e per quelle cagioni, che dichiarammo nella prima Lezione nostra dell'Anima, così credono alcuni, che si debba conoscere la nobiltà dell'arti. La qual cosa è falsissima, perciocchè il subbietto dell'arti è molto differente da quello delle scienze, perchè di lui non si prova o dimostra propietà o passione alcuna, come sanno gl'intendenti. Diciamo dunque, che nelle arti si debbe attendere principalmente e considerare il fine, e secondo che il fine è o meno o più degno, così l'arte è più o meno nobile: perciocchè, come ciascuna scienza piglia l'unità sua dal suo subbietto, ciò è una sola e distinta da tutte l'altre, per lo essere il subbietto di lei un solo e distinto da tutti gli altri, così ciascuna arte piglia l'unità sua non dal suo subbietto, ma dal suo fine, ciò è una sola e distinta da tutte l'altre per lo avere un fine solo e distinto da tutti gli altri. Onde chiunque vuole conoscere quando alcuna arte sia o non sia più o meno nobile di qualunque altra, debbe considerare principalmente non il subbietto, come nelle scienze, ma il suo fine, e secondariamente il subbietto, come nelle scienze la certezza. E qualunque volta il fine sarà più nobile, quell'arte senza alcun dubbio sarà più degna; ed il medesimo che avviene nelle scienze, occorre ancora nell'arti, ciò è che alcune possono essere più nobili, e quanto al fine e quanto al subbietto, e queste sono nobilissime: alcune quanto al fine solo, ed alcune quanto al subbietto solo. Ma quelle, che hanno il fine più nobile, sempre sono più nobili, perchè il fine debbe attendersi principalmente quanto alla nobiltà ed il subbietto in conseguenza. E però dovemo sapere, che il fine di ciascun'arte è uno solo, e non più, perchè ciascuna arte è una sola, e non più, e piglia questa unità, come s'è detto di sopra, dall'unità del suo fine. E se bene la medicina non solamente ricovera la sanità perduta, ma eziandio mantiene quella che è, non perciò si dice aver due fini, ma due intenzioni per un fine solo, il quale è la sanità; e la sanità è di due maniere, una reale, ciò è quella, che induce il medico nel corpo infermo, ed una virtuale, ciò è quella, la quale è nella mente del medico; e questa non è il fine del medico, ma la cagione efficiente della sanità dell'infermo; e questo è il fine del medico. E però diceva Averrois, non minor medico che filosofo, nel duodecimo della <emph>Metafisica</emph> al Com. XXXIV, e nel settimo che il bagno, che è fuori, è il fine; ma il bagno di dentro è il movente.</p>
	<p>Ancora è da sapere, che tutto quello che si fa in tutte le arti da tutti gli artisti, si fa in ordine e per cagione del fine; e se i medici medicano alcuna volta le infermità incurabili, o s'ingegnano di prolungare la vita senza speranza del fine, o inducono alcuna volta la bellezza tanto naturale, quanto artifiziale, non è che il fine vero e propio di tutta la medicina non sia un solo, ciò è la sanità, e gli altri si possono dire aggiunti, e quasi accidentali, altramente l'arte della medicina non sarebbe una sola, non avendo un fine solo, ma tante, quanti fossero i fini. È ancora degno di considerazione, che il fine di tutte l'arti, come ne insegna il Filosofo nell'<emph>Etica</emph>, è infinito, perchè ciascuna arte desidera il suo fine infinitamente, come la medicina la sanità, ed il capitano la vittoria, ma il fine e numero di quelle cose mediante le quali si conseguita detto fine, è finito, e quinci viene, che gli avari quanto più sono ricchi, tanto maggiormente desiderano la roba, perchè il loro fine non è altro che l'essere ricchi. E questo procede in infinito; e se bene molte arti hanno il loro fine vile e plebeo per sè medesimo, tuttavia non si chiamerebbe un'arte nè plebea, nè vile, quando s'esercitasse per qualche giusta, o virtuosa cagione, come in benefizio, o della patria, o degli amici. E chi non sa, che il zappare e 'l barellare sono opere per sè vilissime, ma fatte per difendere la patria, o in benefizio del suo principe, diventano e si debbono chiamare nobilissime? E per lo contrario sa ciascuno, che il vacare alle buone arti, o l'insegnarle è cosa per sè medesima nobilissima ma, esercitata per danari, o ad alcun cattivo fine, divien vilissima.</p>
	<p>Detto dei fini dell'arti, non sarà se non buono dire alcuna cosa del modo come si facciano ed ordinino tutte l'arti, il quale è questo. Primieramente si considera e piglia il fine di quella cotale arte, ch' altri vuole ordinare, poi si cerca di que' mezzi, che siano atti, e bastevoli a conseguire detto fine. Così ne insegna il Medico nel primo del <emph>Metodo</emph>, ciò è della via e del modo di medicare al Capo settimo, e nel libro che egli fece della <emph>Constituzione dell'arte</emph> ciò è come si debba disporre e trattare la medicina, nel secondo e terzo Capitolo. E come in ciascuna scienza non si cerca mai, nè si prova il subbietto suo, ciò è la materia, di che tratta, ma si presuppone come nota, così medesimamente in ciascuna arte si presuppone il suo fine senza provarlo; e posto il fine si cerca de' mezzi, che conducano a cotal fine, esempi grazia, nella medicina si presuppone il conservare i corpi sani, o guarire gli ammalati; poi si cerca per quali mezzi si possa conseguire detto fine. È ben vero, che ciascuna arte (come n'insegna il medesimo nel principio del suo libro, che si chiama volgarmente <foreign lang="grc"><emph>Τέχνη</emph></foreign>, ciò è arte) ha tre processi cio è si può ordinare, ed insegnare in tre modi, risolutivo, compositivo, e diffinitivo; dei quali avendo favellato altra volta, non fa mestiero di dichiararli più, ma diremo in quella vece, che questo nome arte si può pigliare in due modi, propiamente, e comunemente. Propiamente quando si distingue dalla scienza, e da tutti gli altri abiti intellettivi, come s'è dichiarato di sopra. Comunemente si piglia in più modi, perciocchè alcuna volta si chiamano arti ancora tutte le scienze, senza aggiugnervi, o buone, o liberali, o nobili, o altro epiteto alcuno, come si può vedere nel primo libro dell'<emph>Anima</emph>; ed in questo modo tanto significa, arte, quanto scienza, come avemo dichiarato di sopra. Alcuna volta si piglia non per ogni scienza, ma solamente per le scienze pratiche, ed in questo modo si potrebbe chiamare arte ancora la prudenza, onde irragionevolmente fu ripreso da alcuni il Petrarca, quando disse nella fine del sonetto: <quote><emph>O tempo, o ciel volubil che fuggendo</emph></quote>:</p>
<quote rend="block">
<lg>
      <l>Non a caso è virtute, anzi è bell' arte.</l>
</lg>
</quote>
<p>come dichiarammo lungamente altrove. Alcuna volta si piglia per un abito acquistato non con certa e vera ragione, ma da un cotale uso, e pratica, come si vede in molte arti. Pigliasi ancora qualche volta per una pratica e consuetudine fatta, non nell'anima razionale, ma nella cogitativa; e così non è altro, che una sperienza. Pigliasi ancora per un aggregato di più cose, le quali siano utili alla vita umana, acquistisi cotale aggregato, o per ragione, o per isperienza, ed in questo modo si possono chiamare arti la gramatica e l'altre, delle quali favellammo di sopra.</p>
      <p>E perchè ciascuno possa meglio comprendere questa materia, porremo alcune divisioni dell'arti, e prima diremo, che dell'arti, alcune furono trovate per necessità, alcune per utilità, alcune per dilettazione; e furono trovate parte dagli uomini ingegnosi, parte dagli uomini poveri, per sostentare la vita; perciocchè, come diceva Nerone, niuna arte è sì vile, che non dia le spese a chi l'esercita; e furono trovate mediante l'uso e la sperienza, onde Manilio scrisse nel suo libro dell'Astronomia:</p>
      <quote rend="block">
      <lg>
      <l><foreign lang="lat"><emph>Per varios usus artem experientia fecit.</emph></foreign></l>
      </lg></quote>
<p>E Virgilio nella sua Georgica:</p>
<quote rend="block">
<lg>
<l><foreign lang="lat"><emph>Tum variae venere artes, labor omnia vincit.</emph></foreign></l>
<l><foreign lang="lat"><emph>Improbus, et duris urgens in rebus egestas.</emph></foreign></l>
</lg></quote>
<p>E medesimamente poco di poi:</p>
<quote rend="block"><lg>
      <l><foreign lang="lat"><emph>Ut varias usus meditando extunderet artes.</emph></foreign></l></lg></quote>

<p>Ben è vero che nessuna arte fu trovata e compiuta, o in un medesimo tempo, o da un solo, ma di mano in mano e da diversi, perchè sempre si va o aggiugnendo, o ripulendo, o quello che manca, o quello che è rozzo ed imperfetto. E perciò disse Dante non meno veramente che con giudizio nell'undecimo Canto del Purgatorio:</p>
<quote rend="block"><lg type="terzina">
      <l>Credette Cimabue nella Pittura</l>
<l>Tener lo campo, ed ora ha Giotto il grido,</l>
<l>Sì che la fama di colui oscura.</l>
</lg>
<lg type="terzina">
      <l>Così ha tolto l'uno a l'altro Guido</l>
<l>La gloria della lingua, e forse è nato</l>
<l>Chi l'uno e l'altro caccierà del nido.</l>
</lg></quote>
<p>Anzi cred'io che si possa dire con verità, che niuna arte sia ancor giunta al colmo, di maniera che non vi si possa o aggiugnere o levare; ed il medesimo dico, anzi molto più, delle scienze. Dell'arti alcune si chiamano liberali, ciò è degne d'uomini liberi e non servi, e queste si dicono comunemente essere sette, delle quali, tre sono intorno al favellare: la Gramatica, la Rettorica e la Dialettica, e quattro intorno alla quantità: la Geometria, l'Aritmetica, la Musica e l'Astronomia. Ed è tanto volgare questa divisione, che infino al Burchiello ne fece un sonetto, dicendo:</p>
<quote rend="block">
<lg>
      <l>Sette son l'arti liberali, e prima ecc.</l>
</lg></quote>
<p>E alcune si chiamano illiberali, ciò è quelle le quali non erano da uomini liberi e che potevano esercitare ancora i servi. Dell'arti alcune consistono solamente nel contemplare, come la Fisica, l'Astrologia e tutte l'altre, che sono scienze veramente: alcune nel fare, e queste sono di due maniere; perciocchè in alcune dopo l'operazione rimane alcuna opera, come nell'Architettura, dove dopo l'edificazione rimane, e si può vedere la cosa operata, ciò è l'edifizio, come ancora nella Scultura, Pittura, ed infinite altre; alcune operano in guisa, che dopo l'operazioni non rimane opera alcuna, come nell'arte del cavalcare, saltare, cantare, sonare ed altre tali. E come quelle prime che lasciano dopo sè alcun lavoro, si chiamano fattive; così queste seconde, dopo l'operazioni delle quali non rimane cosa niuna, si chiamano da molti attive; il che a me non piace, se non se impropiamente, perchè niuna arte si può chiamare attiva veramente, se non la prudenza. Dell'arti alcune sono che conseguitano sempre il loro fine, e queste si possono chiamar certe: alcuna volta nol conseguitano, come la Medicina, la Rettorica ed altre simili, le quali si possono chiamare congetturali. Dell'arti alcune sono necessarie o al corpo o all'anima: alcune utili: alcune dilettevoli ed alcune oneste. Dell'arti alcune sono volgari e sordide, o vero laide, come quelle che sono occupate manualmente intorno le necessità umane: alcune sono ludicre o vero giocose e burlevoli, come sono quelle che danno piacere o agli occhi, o agli orecchi del volgo: alcune sono puerili, o fanciullesche, come sarebbero i fraccurradi, le bagattelle, ed altre simili. Dell'arti alcune pigliano il subbietto dalla natura, come la Scultura: alcune dall'arte, come l'arte dei tessitori, dei calzolai e somiglianti: alcune dall'uno e dall'altro, come l'Architettura e la Pittura. Dell'arti alcune dispongono la materia: alcune introducono la forma: alcune usano la cosa fatta, come si vede in quelli che tagliano i legni per fare le navi, in quelli che le fanno ed in quelli che le adoperano belle e fatte. Dell'arti alcune si fabbricano da sè stesse i propii strumenti, come il fabbro l'incudine ed il martello, ed alcune li pigliano dalla natura o dall'altre arti. Dell'arti alcune servono ad acquistare il vitto naturalmente, e queste sono cinque: la pastorale e l'agricoltura, e queste sono giustissime; l'arte del pescare, dell'uccellare e del cacciare, la quale non vuole Sallustio che si ponga fra l'arti liberali, e pure fu sempre usata, ed oggi è più che mai dai re e dai principi: alcune l'acquistano non naturalmente, come tutte l'altre, eccetto queste. Dell'arti alcune fanno cose che si possono fare solamente dall'arte sola, e queste si dicono vincere la natura, come l'Architettura: alcune fanno cose che si possono fare dall'arte e dalla natura parimente, come la Medicina e l'Alchimia. Dell'arti alcune vincono la natura, come s'è detto di sopra dell'Architettura, che fanno quello che ella non può fare; alcune sono vinte da lei, come tutte l'arti, che non arrivano a quella perfezione della natura, le quali sono moltissime. Alcune sono ministre della natura, come la Medicina e l'Alchimia; o fanno il principio solamente, e la natura fa il restante come l'agricoltura. Alcune hanno il principio dalla natura, e fanno esse il fine; e qui è da notare, che niuna arte si ritrova, la quale non abbia i principii dalla natura o immediate, o mediantemente. Dell'arti alcune sono subalternanti, o vero principali, le quali si chiamano da' filosofi latini con nome greco Architettoniche, e queste sono quelle che danno i principii all'altre, come l'Aritmetica alla Musica; e comandano loro, come l'arte della cavalleria al sellaio, morsaio, maniscalco, e tutte l'altre che servono a lei. Alcune si chiamano subalternate o vero inferiori, e queste sono quelle o che pigliano i principii, o subbietti loro da alcuna altra, o la ubbidiscono. Dell'arti alcune sono, secondo la distinzione di Galeno, vili ed indegne, come quelle che si esercitano colle forze e fatiche del corpo, che i Greci dall'operare delle mani chiamano chirurgiche, da <foreign lang="grc"><emph>χεΊρ</emph></foreign> mano, come a dir manuali; altre oneste e liberali, fra le quali pone primieramente la Medicina, la Rettorica, la Musica, la Geometria, l'Astronomia, l'Aritmetica, la Dialettica, la Gramatica, e la scienza delle Leggi; nè vieta che fra queste si ponga la Scultura e la Pittura, perchè se bene adoperano le mani, non però hanno bisogno principalmente delle forze del corpo.</p>
      <p>Dell'arti alcune hanno l'operazioni loro artifiziosissime e queste sono quelle, nelle quali può meno la fortuna: alcune l'hanno vilissime, e queste sono quelle dove più s'imbratta il corpo. Alcune sono servili del tutto, e queste sono quelle, dove il corpo può assai; alcune ignobilissime, e queste sono quelle, dove non si ricerca virtù alcuna, o pochissima; la quale divisione fa il filosofo nel primo libro della <emph>Politica</emph> al capo settimo, dove chiama vile quell'esercizio che rende inutile o l'animo, o il corpo alle operazioni virtuose.</p>
	<p>Da queste tante e così varie divisioni di diversi Autori può conoscere ciascuno la difficoltà di questa materia trattata da diversi, non pure diversamente, ma con tale confusione, che a me pare non solo malagevole ad intendersi, ma impossibile senza le distinzioni e dichiarazioni fatte di sopra da noi. La quale affine che ancora s'intenda meglio e più agevolmente, dovemo sapere, che favellando, come noi facciamo, secondo il vero e propio significato, tutte l'arti sono meccaniche, pigliando meccaniche non in quella significazione che suona la parola greca, tratta dalla macchina (come si vede nel divino libro delle <emph>Meccaniche</emph> di Aristotile) la qual parte appartiene massimamente all'architettore; nè ancora in quella significazione, con che si dice volgarmente meccaniche, ciò è mercenarie, e del tutto vili ed abbiette; ma pigliando meccaniche, ciò è manuali, e nelle quali faccia di mestiero di servirsi in qualche modo del corpo, dico che allora, ed in cotale significazione implica contrarietà, ciò è non è possibile dire arte, la quale non sia meccanica, essendo tutte un abito medesimo, come s'è veduto di sopra. Le quali tutte potremmo, per avventura, dividere generalmente in questo modo, che alcune sono, nelle quali si ricerca e vale più l'ingegno che la fatica, ed in alcune, all'incontro, vale e si ricerca più la fatica che l'ingegno: in alcune ancora sono pari l'ingegno e la fatica, ed in alcune non fa bisogno, se non la fatica sola. Ben è vero che in ciascuna di queste divisioni è larghezza, ciò è si trovano più gradi, perchè molte, se bene vogliono più ingegno che fatica, sono però differenti tra loro, perchè in questa o in quella si ricerca più, o manco ingegno, ed in quella o in questa manco, o più fatica. Ed il medesimo diciamo di tutte l'altre tre divisioni, perchè nell'ultima, se bene si ricerca, se non fatica sola, in una però si ricerca più o meno fatica che in un'altra; e nella terza se bene avemo detto esservi la fatica e l'ingegno del pari, non intendiamo però, che siano in modo bilanciate e contrappesate, che non vi sia in alcuna più o di fatica, o d'ingegno, e così per lo contrario che in un'altra.</p>
	<p>Ma venendo finalmente alla disputa principale, diciamo, che per le cose sopraddette, non è difficile il conoscere che dopo l'arte della guerra, della quale non volemo favellare oggi, non ci parendo che i suoi grandissimi giovamenti vengano senza grandissimi danni; e giudicando che usarla per arte propia sia non solo biasimevole, ma empio, la Medicina è la più degna e la più nobile di tutte l'altre, e la cagione è, perchè ha il suo fine più nobile e più degno, il quale è, come si disse di sopra, o conservare la sanità, dove ella è, o indurla dove manca, alla cui nobiltà se ne aggiugne un'altra, ciò è quella del subbietto, il quale avanza di gran lunga, e trapassa tutti gli altri, essendo l'uomo infinitamente più perfetto di tutte le cose mortali. E così la Medicina e quanto al fine, e quanto al subbietto è nobilissima; e perchè alcuni, credendo nobilitarla, dicono che ella non è arte meccanica, ciò è fattiva, avemo a sapere, che in questa parte ella è inferiore a molte altre, conciosia che ella si debba più tosto chiamare rabberciativa, che fattiva; perciocchè ella non fa mai di nuovo, ma racconcia sempre e corregge, onde la chiameremo correttiva; perciocchè o conservi ella la sanità, o la induca, non fa altro che correggere, benchè ora più ed ora meno, come intendono i medici. È ancora inferiore a molte altre arti, perchè il medico non solo non vince la natura, ma non l'imita ancora, ma è suo ministro, non essendo egli quello che induca e conservi la sanità principalmente, ma la natura mediante l'arte e l'opera di lui, come si disse lungamente nel primo trattato della quistione d'Alchimia; benchè nel vero il medico non è sempre ministrativo, come è sempre correttivo, perchè pare che operi alcuna volta senza la natura, come quando o racconcia l'ossa, o taglia la carne fracida. E qui è da avvertire, che favelliamo del medico, quanto all'arte della Medicina, e brevemente come medico, il quale in cotal modo considerato, è senza alcun dubbio il più nobile di tutti gli artisti. Ma perchè al medico vero e scientifico si ricerca ancora necessariamente la filosofia naturale, come ne mostra il nome stesso, onde il Petrarca disse:</p>
<quote rend="block">
<lg>
<l>E se non fosse la discreta aita</l>
<l>Del Fisico gentile.</l>
</lg></quote>
<p>perchè il medico comincia, dove il filosofo fornisce ed è in un certo modo la medicina subalternata alla filosofia, pigliando da lei molti principii, come è chiarissimo, verbigrazia, gli elementi esser quattro: viene il medico a essere ancora più nobile fra gli scienziati, eccettuato solamente il metafisico, o vero il filosofo divino. Onde possiamo dire che un medico, ricercandosi in lui così la scienza della della filosofia, come l'arte della medicina, si debba, se è vero medico, e lodare ed onorare più che niuno altro, arrecando maggiore utilità alla vita umana, e nel più nobile subbietto, che alcun altro. E se quelli che disputano qual sia più nobile, o un medico o un dottore di leggi, distinguessero, come è necessario, da un medico pratico, il quale non abbia se non la sperienza del medicare, ed un medico che, oltra la pratica del medicare, abbia ancora la teorica della medicina, come dicono essi, e di più la cognizione della filosofia, conoscerebbero il dubbio loro essere chiarissimo; perchè le leggi sono sotto l'abito non fattivo, come il medico, ma attivo, ciò è sotto la prudenza, essendo senza alcun dubbio una parte della Politica. E così un legista è più nobile ch' un medico, perchè se bene tutti e due sono in un medesimo intelletto, ciò è nel pratico, il legista però è sotto la prima parte, che si chiama agibile, la quale è più nobile della seconda, che si chiama fattibile, sotto la quale sono i medici e tutti gli altri artefici. Ma considerato il medico ancora come filosofo, soprastà tanto ai dottori di leggi, quanto l'intelletto contemplativo, o veramente la ragion superiore, della quale sono tutte le scienze, soprastà all'intelletto pratico, o vero alla ragione inferiore, nella quale sono tutte l'arti. E in questo modo medesimo per le medesime cagioni si può dicidere , tagliare la disputa che si la ordinariamente da' legisti, quali siano più nobili o l'armi, o le lettere e molte altre somiglianti, le quali appresso i filosofi non hanno dubbio nessuno. E come da loro si possono sciogliere tutte agevolissimamente, così dagli altri più tosto si confondono e fanno più dubbio che altro; per lo che mai non si possono rendere nè tante grazie alla filosofia, nè tanto grandi che non siano e poche e picciole, senza la quale, abbracciando ella tutte le cose, non si può disputare, non che risolvere dubbio nessuno.</p>
	<p>Dopo la Medicina seguita, per quanto a me ne paia, l'Architettura, la quale e per la nobiltà del suo fine, e per la dignità del suo subbietto, e per le molte cose che in lei si ricercano di sapere, precede l'altre tutte quante; e se non avesse favellato lungamente prima Vitruvio, nel suo dottissimo e bellissimo proemio posto innanzi a' suoi libri dell'Architettura, nel quale però, secondo il poco giudizio nostro, le attribuisce troppo, e poi pure nel suo bellissimo e dottissimo proemio innanzi a' suoi libri dell'Architettura M. Leon Batista Alberti nobile fiorentino, ed in molte così arti, come scienze esercitatissimo, ne potremmo trattare diffusamente. Ma rimettendoci all'autorità loro, diremo solamente, che l'architettura è nobilissima di tutte l'altre arti dopo la medicina, non solo per la regola del fine data di sopra da noi, la quale è infallibile, e così dal subbietto, ma ancora per la grande utilità e moltissime cognizioni, che d'essa si cavano ed in essa si ricercano. E Aristotile quasi sempre dà gli esempi dell'architettura, ancora che Platone dica, che nella Grecia si trovassero pochissimi che la sapessero, o esercitassero, dove in Roma in un tempo medesimo se ne trovarono settecento, cosa incredibile a chi non ha veduta Roma, o non ha lette le grandeze di quella città. E Galeno agguagliava l'arte della Medicina a quella dell'Architettura. E come il medico ricorre alla filosofia, così l'architetto deve ricorrere alla Geometria. Ma che più? non dimostra il nome stesso lei essere principalissima di tutte le altre; poscia che architettoniche, nome derivativo dall'architettura, si chiamano tutte quelle arti, le quali danno principio all'altre, o le comandano? E chi mi domandasse: Se l'architetto vince la natura ed il medico è suo ministro, perchè dunque si propone la medicina all'architettura? gli risponderei, perchè il fine è più nobile; perciocchè, se bene l'architettura conserva anch'ella la sanità, ed ha di più la magnificenza e l'ornamento, non però nè la conserva in quel modo, nè la introduce, dove non è; oltra che al medico è necessaria la cognizione di molto più cose; conciosia che tutte le parti del corpo hanno diverse virtù ed operazioni, le quali è necessario che sappia il medico, dove le parti d'un edifizio non hanno operazione alcuna, non essendo animate. E chi mi dimandasse, perchè io la prepongo alla Scultura ed alla Pittura, gli risponderei, non ci essendo altra regola fissa, non che più vera, perchè il fine è più nobile: oltra che è infinitamente, non solo più necessaria, ma più utile l'architettura, ed ha bisogno di maggior cognizione di molte più cose, che non hanno l'altre. E si potrebbe dire che l'Architettura fosse alternante, e la Scultura, sotto la quale comprendo ancora la Pittura, subalternata: conciosia che le sculture e pitture si fanno per adornare gli edifizi e non all'incontro, se non se per cagione della religione, il che è per accidente. E chiunque ha veduto o la Cupola di Firenze, o la Rotonda in Roma, oltra tanti edifizi, ed abbia punto di giudizio, conoscerà senza fatica nessuna qual di loro si debba proporre e mettere innanzi; per non dir nulla che quasi tutte le altre arti dipendono da questa, senza la quale niuna dell'altre, o pochissime si potrebbero esercitare; e l'arte dei mugnai, che pare a' volgari tanto ingegnosa, quanto necessaria, ha tutto l'ingegno insieme con moltissime altre dall'architetto; e della necessità in questo caso non si debbe fare altra stima, che di colui che alza i mantici nel sonar gli organi. E così abbiamo spedita la prima disputa e conchiuso, che dopo la Medicina, l'Architettura è la più nobile di tutte l'arti. Della Magia non avemo fatto menzione, perchè non è altro, che la medicina congiunta e mescolata colla religione. Della Negromanzia, Piromanzia e molte altre somiglianti non favellano i Filosofi, perchè non le credono.</p>
	<p>Ora innanzi che vegniamo alla seconda, pensiamo essere ben fatto, per compire questa materia dell'arti, recitarvi alcune cose appartenenti ad essa, e prima che ciascuna va imitando, quanto più può, la natura, ed ha sempre tutte e quattro le cagioni, la materia, la formale, l'efficiente e la finale. La materiale è quella, di che si fa tutto quello onde si fonde, verbi grazia, il bronzo in una statua: la formale è quella che dà la forma e l'essere alla cosa, perchè la forma sua non altro fa, che quel bronzo sia più tosto uomo che cavallo, e più tosto Cesare che Pompeo: l'efficiente è quegli che la fa, ciò è l'artefice: la finale è quella cagione che invita e sforza l'artefice a farla; la quale può essere così il desiderio della gloria, come il bisogno o la voglia di guadagnare. E come la cagione formale non può essere senza la materiale, così la formale non può essere senza l'agente, nè l'agente senza la finale, la quale è più nobile di tutte l'altre, perciocchè tutte l'altre servono a lei, conciosia che tutte le cose che operano così naturalmente, come volontariamente operano per lo fine. Platone aggiugneva a queste quattro cagioni la esemplare, chiamata da lui idea; aggiugneva ancora la strumentale, le quali in verità si comprendono sotto le dette quattro; perciocchè tutte le cagioni sono, o <emph>quello del quale</emph>, ciò è la materia, o <emph>quello dal quale</emph>, ciò è l'artefice, o <emph>quello nel quale</emph>, o più tosto <emph>col quale</emph>, ciò è la forma, o quello <emph>per lo quale</emph>, ciò è il fine. E da queste ne viene e risulta, <emph>quello il quale</emph>, ciò è essa statua. Altramente se s'avessero a mettere per cagioni tutte le cose che si ricercano di necessità, bisognerebbe mettervi ancora il tempo ed il luogo, perchè niuna cosa si può fare senza questi; oltrachè, come diceva il Filosofo, tutte l'arti adoperano il moto, e niuna di quelle che alterano e trasformano una materia in un'altra, si può fare senza fuoco. Noteremo ancora, che, se bene in tutti gli uomini sono da natura alcuni semi, e quasi principii di tutte così le arti, come scienze, onde pare che tutti le possano apprendere tutte, non è però che non si vegga manifestamente alcuni essere nati molto più atti a una che a un'altra. E perciò diceva Properzio, poeta piacevolissimo:</p>
<quote rend="block">
<lg>
      <l><foreign lang="lat"><emph>Naturae sequitur semina quisque suae.</emph></foreign></l>
      </lg></quote>

<p>E come molti sono atti a più, così pare che alcuni non siano atti a nessuna. Giova bene infinitamente l'industria e l'esercitazione, ma chi non accozza e congiugne l'arte insieme colla natura, radissime volte, anzi non mai diverrà eccellentissimo. Ma trattare di questo s'appartiene alla disputa a chi più si debba avere obbligo da' buoni artefici o alla natura, o all'arte; e se bene molte arti consistono in un certo modo nell'esercitazione sola, non è però che la vivezza dell'ingegno non possa assaissimo, anzi senza questa non provano mai molto, non altramente quasi che un qualunque buono artefice, s'egli è o stanco o perturbato, o infermo non opera bene.</p>
	<p>È ancora da notare che tutte le arti si possono chiamare potenze, ma attive, perchè tutte sono principii d'operare in materia diversa, in quanto diversa; cosicchè tutte l'arti quantunque meccaniche e mercenarie, si servono della filosofia, se bene non sanno le cagioni, perchè ciò facciano; onde il muratore adopera l'archipenzolo ed il legnaiuolo la squadra, senza sapere la natura o dell'uno o dell'altro; e se la sanno, non la sanno come tali artefici; onde tutte l'arti sono subalternate all'XI Libro di Euclide, e tutte hanno, come diceva Cicerone, alcuni nomi propi e vocaboli particolari, i quali le più volte non sono noti, se non agli artefici medesimi. Ora racconteremo alcune somiglianze che hanno l'arti, o colle scienze, o colle virtù e così alcune dissomiglianze, o vero differenze, riserbandoci a trattar quelle che sono fra l'arte e la natura nella Lezione della Natura, se ci sarà conceduto il farla.</p>
	<p>E prima diremo, che se bene l'arti pigliate propiamente si distinguono contro le scienze, non è però che in ciascuna arte non si specoli e consideri alcuna cosa: e mediante cotale contemplazione si trova ed inferisce quello che si debba fare. È ben vero che le speculazioni nelle scienze sono per cagione di loro stesse, e non per altro fine, che per sapere la verità delle cose, deve nell'arti non è così, perchè tutte si riferiscono al fine dell'arte. Onde non è dubbio, che ancora nell'arti si fanno delle dimostrazioni, come nelle scienze; ma vi è questa differenza, che nelle scienze le dimostrazioni sono di cose necessarie per sè e semplicemente, dove nell'arti sono di cose necessarie, non semplicemente e per sè, ma per lo presupposto; e cotali presupposizioni cotalmente necessarie possono essere contingenti. E in questo modo scioglieva Galeno, onde fosse che l'opinione non sia quistione tra gli abiti dello intelletto, come l'arte; perchè l'arte diceva egli, se bene non è delle cose necessarie semplicemente, è però delle cose necessarie in un certo modo, ciò è per lo essere state presupposte così, ma l'opinione non è delle cose necessarie, nè nell'un modo, nè nell'altro; onde, potendo noi appigliarci così ad una parte come all'altra e conseguentemente errare, non si può, nè deve porre fra gli abiti dello intelletto, che sono infallibili. Hanno ancora l'arti questa differenza dalle scienze, che esse sono divise e separate l'una dall'altra, di modo, che si può essere buon maestro in alcuna di loro, senza la cognizione di nessuna dell'altre, dove le scienze hanno una certa convenienza e colleganza insieme, che malagevolissimamente può alcuno saperne nessuna bene, senza qualche cognizione, se non di tutte, almeno della maggior parte. Sono ancora differenti l'arti dalle virtù, perchè quelle cose che si fanno dall'arti hanno il bene loro e l'utilità in sè medesime, e però basta che si facciano in qualunque modo l'artefice le faccia o ben volentieri, o forzato; ma le cose che si fanno da' virtuosi, se non si fanno virtuosamente e nel modo che si debbano fare, non si possono chiamare virtù. Onde se alcuno facesse alcuna opera o di fortezza o di temperanza o mal volentieri o forzato o a cattivo fine, non si può chiamare nè forte, nè temperato. È ben vero, che non ognuno, che fa alcuna opera si può chiamare artefice, perchè se la facesse a caso o insegnato da un altro, non sarebbe artefice. Come dimostrò quello scarpellino, il quale avendo per ordine e coll' aiuto di Michelagnolo rifatto, non so che membro a una statua antica, chiese un marmo a Papa Clemente per lavorarlo, dicendo, che infino allora non s'era avveduto mai d'essere scultore; e avutolo, non prima s'accorse dell'error suo, che l'ebbe ridotto e consumato in iscaglie, non avendo l'arte, la quale è un abito, come si disse, e secondo quello bisogna che s'operi. Sono bene l'arti e le virtù simili in questo che amendue s'apparano coll'esercizio e col fare assai. E per la cagione detta di sopra diceva Aristotile nell'<emph>Etica</emph> che nelle arti era molto meglio che nelle virtù l'errare e far male in prova; perciocchè cotale errore non fa, che uno non sia artefice, ma fa bene, che uno non sia virtuoso.</p>
	<p>Quanto a' dubbii e problemi, che possono cadere in questa materia dell'arte si domanda prima, onde è, che i giovani ordinariamente non sono artefici perfetti: al che si risponde che alla perfezione dell'arte si ricerca non solamente la dottrina, ciò è la cognizione delle cose appartenenti ad essa arte, ma ancora l'uso e l'esercitazione, perchè come la dottrina acuisce o vero assottiglia la mente, così l'esercitazione fa perfetta la mano, dove si ricerca non meno tempo che studio.</p>
	<p>Se l'arte è uno aggregato, o vero ragunamento di più regole ed ammaestramenti generali che s'indirizzano a qualche uso ed utilità della vita umana, onde è che alcune sono dannosissime, eppure si chiamano arti? Come fu quella di ritrovare le artiglierie, della quale niuna si poteva nè pensare ancora più dannosa e biasimevole. Ebbene meritava chiunque ne fu ritrovatore che in lui si rinnovasse l'esempio di Perillo, che <quote><emph>fe' nell'arte sua primi vestigi</emph></quote>, onde quanto in tutte le altre si deve biasimare Falaride, tanto in questa crudeltà meritò d'essere lodato. Al che si risponde; prima, che tutte l'arti sono buone, e ordinate a buon fine, ma tutte possono, adoperandosi male gli uomini rei, farsi cattive e diventare di giovevoli, dannose; onde chi trovò l'artiglieria, potrebbe rispondere d'avere ciò fatto a benefizio degli uomini, per difendere le città, che ingiustamente fossero assaltate, o assaltare quelle, che giustamente dovessero essere oppresse, poichè nessuna arte, se è dannosa, può chiamarsi arte veramente, secondo quella diffinizione. Nè si creda alcuno, che Perillo si possa chiamare veramente scultore, non avendo avuto quel fine, che debbono avere gli scultori, se già non credessimo che tanti buoni e valenti maestri che furono innanzi a lui, avessero tanto faticato nell'arte della scultura, non per fare le statue degli Dei e contraffare le immagini degli uomini grandi, ma per fabbricare un toro, dentro al quale si dovessero abbronzare crudelissimamente gli uomini vivi.</p>
	<p>Se quello, che si disse nella Lezione passata è vero, ciò è, che tutte le forme siano in potenza nella materia subbietta, come disse Aristotile che l'arte induce la forma nella materia, ancora che in essa non sia cosa alcuna dell'intenzione della forma? Rispondesi, come dichiarano le parole stesse, che le forme sono nei subbietti in potenza e non in atto.</p>
	<p>Se l'arti hanno bisogno non solo della dottrina universale, ma ancora dell'esercitazione, come dicono alcuni che elle si possono apparare in sogno? Si risponde, che Averrois disse nel libro che egli intitolò <emph>Distruggimento de' distruggimenti</emph>, che dell'arti alcune non s'imparano, ma sono date dai demoni o dagli angioli: ed altrove disse, molti aver pensato che l'arti operative si possono acquistare in sogno dormendo, ma questo non poter già avvenire delle scienze speculative, e da questa autorità hanno cavato tale opinione; le quali parole, credo io per me che si debbano intendere non secondo la verità e propia sentenza d'Averrois, ma secondo la famosità e il parere altrui, come favella molte volte Aristotile, ed egli medesimo. E che questo sia vero, chi non sa che appresso i Peripatetici non si danno i demoni? Or non si potendo apparare le scienze in sogno, molto meno pare che si possano apparare l'arti; e però forse disse: molti aver pensato.</p>
	<p>Se tutte l'arti, come s'è detto di sopra, hanno bisogno non solo dell'abito, e cognizione universale ma ancora dell'uso e sperimento particolare (e per questa cagione diceva il Medico che l'arte ha due gambe, ciò è la ragione e la sperienza), come è adunque vero quello che dice Avicenna, che alcuno possa avere tutta la medicina, e quanto alla parte teorica e quanto alla pratica, ancor che egli non abbia operato mai? Si risponde, che l'arti si possono apparare in due modi, o collo sperimento solo senza la ragione, o colla ragione sola senza lo sperimento. E l'uno e l'altro di questi modi è imperfetto a manchevole, perciocchè non si può chiamare veramente medico chi non ha ammendue queste parti; conciosia che come a ben medicare non basta la scienza cavata dagli altrui libri, o voci senza la pratica, così la pratica sola senza la scienza non è bastevole, e semprechè vi manchi o l'una, o l'altra di queste, è necessario che l'arte zoppichi, come meglio si vedrà nella quistione: chi operi meglio, o un pratico senza scienza, o uno scienziato senza pratica.</p>
	<p>Se la medicina è arte, e ciascuna arte è abito dell'intelletto, e niuno abito può errare, essendo tutti certissimi, come dunque avemo detto nelle divisioni dell'arti, che alcune sono congetturali ciò è non conseguiscono sempre il fine loro, come fa la medicina? Si risponde ciò non avvenire dalla parte della medicina, avendo ella le sue regole e ordini tutti certissimi, ma dal difetto di colui che opera, il quale molte volte, o s'inganna, o erra, o nella quantità, o nella qualità, o nel tempo, o in alcuna altra circostanza; e così gli errori della medicina non sono dell'arte, ma del medico, e molte volte procedono ancora dalla difficoltà o impossibilità della malattia, e bene spesso dagli infermi medesimi che non solo non fanno quanto, e come è stato loro ordinato, ma tutto l'opposto; per non dir nulla di quello che nasce ancora molte volte così dagli speziali, come dagli astanti, o altri che li governino. Potremmo ancora dire, e massimamente nella rettorica, come disse Marco Cicerone, che altro è il fine dell'oratore, ciò è persuadere e altro l'ufficio, ciò è dire in modo che si possa e si debba persuadere.</p>
	<p>Se la diffinizione di qualsivoglia cosa è il medesimo che il diffinito, ciò è che essa cosa che si diffinisce; perchè tanto è a dire uomo, quanto animale razionale, e ciascuna cosa è una sola e non più, come è possibile che alcuna cosa, non avendo più che una quiddità, come dicono i filosofi, abbia più diffinizioni che una? Si risponde, che ciascuna cosa essendo una per la sua forma che è una, non può avere propiamente se non una sola quiddità e diffinizione, ma si danno molte volte più diffinizioni a una sola cosa, perchè si può considerare diversamente; e secondo le diverse considerazioni se le danno diverse diffinizioni, ora dal subbietto, ora dal fine, ora da altre operazioni ed accidenti, come si vede nella medicina, la quale non pure da diversi fu diffinita diversamente, ma da Galeno medesimo, per non dir nulla che molte cose molte volte più tosto si descrivono, che diffiniscono, e le descrizioni sono differenti dalle diffinizioni, come i disegni primi o più tosto gli schizzi sono differenti dalle figure colorite e perfette, perchè quelle procedono per cose accidentali e queste per essenziali.</p>
	<p>Se tutte l'arti che fanno alcuna cosa, la fanno fuori di sè, ciò è in materia estrinseca, come s'è detto di sopra, dunque un medico non potrà medicare sè stesso, nè un pittore ritrarre sè medesimo? Si risponde, che questo non è per sè, ma per accidente, ciò è che il medico non si cura come medico, ma come infermo, a cui accade essere medico; ed il medesimo diciamo del pittore, se già alcuno non volesse rispondere altramente, ritraendosi nello specchio; il che non varrebbe nè nel medico, nè in un barbiere che zucconasse o radasse sè stesso.</p>
	<p>Se tutte l'arti sono inferiori, e quasi figliuole della natura, onde Dante chiamò l'arte <emph>nipote di Dio</emph>, come avemo noi detto di sopra che l'architettura la vince? Rispondiamo, perchè ella fa quelle cose che non si possono fare dalla natura; e la cagione è, perchè la natura, come si vedrà al suo luogo, opera solamente in un modo, ma la vince però colle sue arme medesime, togliendo da lei la materia ed il subbietto suo, e però tutte le arti sono dopo la natura.</p>
	<p>Se l'arte è un abito dell'intelletto ed ha tutte le cagioni, e la fortuna non ha cagione nessuna, se non per accidente, perchè disse Aristotile nel sesto dell'<emph>Etica</emph>, allegando il verso d'Agatone, l'arte ama la fortuna, ed ella l'arte? Forse perchè, come soggiugne egli stesso, amendue si maneggiano in un certo modo circa le medesime cose; le quali parole interpretando Eustazio, dice che amendue, l'arte e la fortuna, hanno la cagione loro estrinseca, ciò è fuori d'esse, e l'opera diversa dall'operazione, benchè siano poi differenti in questo, che l'arte consegue le più volte il fine, secondo l'intendimento dell'artefice, dove il fine della fortuna non solamente avviene di rado, ma ancora fuori dell'intendimento, essendo la fortuna cagione non per sè, ma per accidente. La qual sentenza d'Agatone pare nel vero molto dubbia; conciosia che quello che conseguisce l'effetto suo a caso non si può, come testimonia Seneca, chiamare arte. Ed Aristotile medesimo dice, che quivi può maggiormente la fortuna, dove la prudenza è minore; e noi vediamo che tanto sono più nobili l'arti e più stimate, quanto meno vi può la fortuna. E credono alcuni che il detto d'Agatone si debba intendere e riferire per quei pittori, i quali non possendo fare alcuna cosa con l'arte, la fecero a caso, non pensando di farla, come si legge ed in Plinio, ed in Valerio Massimo di Nealte, che non potendo contraffare la spuma d'un cavallo, gittata via stizzosamente la spugna, e colto a punto il cavallo nella bocca, fece quello a sorte senza pensarvi, che non avea potuto fare pensando coll'industria. Potremmo ancora dire che, come l'arte non delibera del fine, così non si consiglia, nè si delibera nella fortuna.</p>
	<p>Restaci ora a dichiarare solamente per compimento di questa materia alcune quistioni. E prima si dubita a che deve maggiore obbligo un buono artefice, favellando massimamente dei nobili, come un poeta, o alla natura o all'arte. La quale quistione pare che Orazio risolva nella Potica; e la risolve brevemente, che l'una non può essere eccellente senza l'altra, e così un ottimo artista ha bisogno d'amendue, come ne dimostrano assai chiaramente questi suoi versi:</p>
<quote rend="block">
<lg>
<l><foreign lang="lat"><emph>Natura fieret laudabile carmen, an arte</emph></foreign></l>
<l><foreign lang="lat"><emph>Quaesitum est: ego nec studium sine divite vena,</emph></foreign></l>
<l><foreign lang="lat"><emph>Nec rude quid prosit video ingenium; alterius sic</emph></foreign></l>
<l><foreign lang="lat"><emph>Altera poscit opem res, et conjurat amice.</emph></foreign></l>
</lg></quote>
<p>Tratta ancora Quintiliano questa medesima disputa nell'<emph>Oratore</emph>; ma perchè n'avemo parlato altrove, non diremo altro in questo luogo, se non la risoluzione, ciò è che un eccellentissimo o poeta od oratore è, più obbligato all'arte, che alla natura, se bene non può essere perfetto senza amendue.</p>
	<p>Fu nel tempo de' padri o avoli nostri grandissima disputa fra due Greci di grandissimo nome, benchè, a giudizio mio, tanto e più doveva cedere il Trapesunzio al Bessarione nelle lettere, quanto egli era inferiore di dignità, se l'arte consultava, e deliberava; e ne scrissero l'uno e l'altro, come si può vedere da chiunque vuole, lungamente. Ma perchè (oltra che 'l tempo nol ci consente) n'avemo disputato altra volta, non diremo se non la risoluzione di questo dubbio, il quale nel vero è chiarissimo, come si può vedere per le parole medesime d'Aristotile nel terzo dell'<emph>Etica</emph>, ciò è che l'arti consultano e deliberano, e molte volte molto più che le scienze non fanno, come si vede manifestissimamente nella medicina, nell'arte del navigare e in tutte l'altre congetturali. Bene è vero che mai non consultano del fine, ma sempre dei mezzi a esso fine conducenti; ed in questo modo si debbe intendere Aristotile, quando dice, che l'arte non delibera, ancorchè gli spositori greci intendano nell'arti che non sono congetturali. Ed è maraviglioso a pensare, come il Trapesunzio, essendo uomo greco, e facendo professione non solo di oratore, ma di filosofo, erri tanto e tanto fuori di ragione nell'interpretare quelle parole d'Aristotile che dicono: se l'arte fosse nel legno, ella non consulterebbe.</p>
	<p>Dubitasi ancora e disputasi, qual più possa o l'arte o la sperienza; e ricercandosi in un medico perfetto ambedue queste cose, che sia meglio, quando mancasse d'una di loro, o medicarsi da uno, il quale fosse buon pratico senza scienza, o bene scienziato senza pratica. Al che rispondendo diciamo, che tra l'arte e la sperienza possono essere due differenze, una nel conoscere, perchè la sperienza conosce solamente le cose singolari, o vero particolari: l'altra nell'operare. E questa si può considerare in due modi: o quanto al modo dell'operare, e così non sono differenti, perchè l'una e l'altra si maneggia intorno a cose particolari: o quanto all'efficacia e giovamento dell'operare; ed in questo modo sono differenti, perchè lo sperto, o vero pratico, opera con maggiore certezza, e conseguententemente giova più, o di certo erra meno, perchè conosce il singolare per sè e l'universale per accidente, dove lo scienziato fa tutto l'opposito, perchè conosce l'universale per sè ed il singolare per accidente. E però è ben più degno, ma meno utile perchè, come dice il Filosofo tante volte, i particolari sono quelli che si medicano, ciò è Socrate o Callia, non gli universali, ciò è l'uomo; ma è più degno, perchè, come dice Aristotile, egli sa più ed è più saggio, e può insegnare l'arte, il che non può fare il pratico perchè non sa la cagione, e, come si dice volgarmente, il <foreign lang="lat"><emph>propter quid</emph></foreign>; ed il maggior segno che sia di sapere una qualche cosa, è, dice il Filosofo, il poterla insegnare e darla ad intendere; e la cagione di questo è, penso io, perchè allora si chiama perfetta alcuna cosa nel genere suo, quando ella può fare e generare cosa somigliante a sè. Onde nè le piante, nè gli animali, nè gli uomini stessi si possono chiamare perfetti infino che non possono generare cosa a loro somigliante. Altri, per isciogliere questo dubbio medesimo, dicono che l'arti si pigliano in due modi: propiamente, come si dichiarò di sopra, e comunemente; ciò è quando si pigliano per la cognizione d'alcuna cosa; e questo in due modi, perchè ciascuna scienza s'acquista, o per ispirazione, che i teologi chiamano infusa, e questo non concederebbero i filosofi, o per la scienza acquistata; e questo in due modi, perchè o s'acquista da sè mediante l'invenzione ed in questo modo presuppone la sperienza, o perfetta o imperfetta, o ella s'acquista mediante la dottrina, ciò è essendoci insegnata da altri; e questa si può considerare in due modi, mentre ch'ella s'acquista, ed in questo modo non si ricerca la sperienza in colui che l'impara, ma solo in colui che l'insegna: secondariamente si può considerare dopo l'acquistamento, ed in questo modo si ricerca la sperienza a volere che sia perfetta, ed abbia amendue quelle gambe, che diceva il Medico. E mediante questa divisione e distinzione si possono concordare Galeno, Avicenna ed Aristotile in più luoghi, dove pare che siano contrarii non solamente l'uno all'altro, ma alcuna volta a sè medesimi. E chi mi dimandasse, se uno può essere Artista, verbigrazia Medico, senza la sperienza e non avendo medicato; gli risponderei di sì, s'egli intendesse di quell'arte che s'acquista mediante la dottrina, ma di no, se intendesse di quella che s'acquista per invenzione. Ma per finire una volta questa materia, passeremo, con buona licenza delle cortesie vostre, alla seconda disputa non meno o bella, o utile, o difficile che la prima.</p>
</div2>
<div2 type="capitolo">
<head>DISPUTA SECONDA.</head>

<head><emph>Qual sia più nobile, o la Scultura o la Pittura.</emph></head>

<p>Io non penso, che niuno di qualche ingegno si ritrovi in luogo nessuno, il quale non sappia quanto grande sia stata sempre, e sia oggi più che mai la contesa e differenza non solo fra gli scultori e pittori, ma fra gli altri ancora, della nobiltà e maggioranza fra la Pittura e la Scultura, credendo molti ed affermando che la Scultura sia più nobile della Pittura, e molti per lo contrario affermando e credendo che la Pittura sia più nobile della Scultura, allegando ciascuno in pro e favore della parte sua varie ragioni e diverse autorità. Nè penso ancora, che alcuno mi creda tanto arrogante, e presontuoso che io osassi di movere questa dubitazione e disputa per deciderla e risolverla, avendo pochissima cognizione dell'una e manco dell'altra; ma bene penso che come a filosofo, ciò è ad amatore del vero, mi sia lecito dire liberamente quel poco, ch' io intendo, rimettendomi in tutto e per tutto al giudizio di chi è perfetto nell'una e nell'altra, ciò è a Michelagnolo. E perchè io non desidero altro, che trovare puramente la verità e sapendo che a ciascuno si debbe credere nell'arte sua, ho scritto ed avuto i pareri e giudizi quasi di tutti gli scultori e pittori più eccellenti, che oggi in Firenza si ritrovino; e se la brevità del tempo lo mi avesse conceduto, avrei scritto ancora a tutti gli altri, che io conosco fuori di qui. Ed in vero ho cavato dalle opinioni loro non meno utile che piacere, veggendoli non meno intendenti che ingegnosi, e che non solo lo scarpello o il pennello è bene adoperato da loro, ma ancora la penna, seguitando il Maestro loro, nell'un'arte e nell'altra; e mi sono confermato nella credenza mia, che chiunque è eccellentissimo in un'arte nobile, non sia del tutto privato di giudizio nell'altre. E benchè io potessi dire brevissimamente l'opinione mia, nientedimeno mi piace di raccontare, con quella agevolezza e brevità che potrò maggiore, le opinioni degli altri. E perchè tutte le cose dubbie si possono provare in due modi, o per autorità o per ragioni, racconteremo prima tutte le autorità, dipoi le ragioni, che avemo o udite, o lette.</p>
<p>E quanto all'autorità diciamo prima che 'l Conte Baldassare da Castiglione mosse questa disputa presso la fine del primo Libro del suo dottissimo e giudiziosissimo <emph>Cortegiano</emph>, ed allegando molte ragioni per l'una parte e per l'altra, conchiuse finalmente, che la Pittura fosse più nobile. Medesimamente M. Leone Batista Alberti, uomo nobilissimo e dottissimo in molte scienze ed arti, essendo stato architetto e pittore grandissimo ne' suoi tempi, tiene nel libro ch' egli scrisse della Pittura che ella sia più degna e più nobile della Scultura. A questi s'aggiungono tutti i pittori che m'hanno scritto o a chi ho favellato, i quali, per non essere necessario, non nominerò. Ma perchè le autorità non dimostrano, nè conchiudono necessariamente, ma ingenerano solamente fede ed opinione, passeremo alle ragioni.</p>
<p>Dicono dunque primieramente la Pittura essere stata sempre in grandissima riputazione appresso tutte le genti e massimamente appo i Greci  ed i Latini e prima appo i Toscani, dove furono  pittori eccellentissimi, e Plinio racconta che nella Grecia tutti i fanciulli nobili imparavano la prima cosa disegnare; onde l'arte della Pittura fu  ricevuta nel primo grado dell'arti liberali, e sempre ebbe questo onore che fu esercitata da uomini nobili e fu proibito con perpetuo bando che niun servo potesse mai esercitarla. Che se Seneca non vuole, che nè i pittori, nè gli scultori s'annoverino nel numero dei praticanti l'arti liberali, lo fece per lo essere egli fra gli Stoici, i quali erano severissimi, e non chiamavano arti liberali se non quelle le quali non solo si convenivano agli uomini liberi, ma li facevano liberi ciò è le virtù; onde il medesimo dispregia e si fa beffe ancora delle scienze e della filosofia medesima, non tenendo conto, se non delle morali ad imitazione di Socrate. Dicono ancora, che Fabio, nobilissimo cittadino Romano, non solo si vergognò d'essere pittore e scrivere il nome suo nelle sue opere, ma diede il nome a così nobile famiglia, e che Marcantonio Imperadore, il quale fu dottissimo e santissimo, con quelle mani, colle quali dava leggi e reggeva il mondo, con quelle medesime dipigneva, ed in un medesimo tempo dava opera grandissima così alla pittura, come alla filosofia; e che Platone il quale fu ed è meritamente chiamato divino, fu oltra modo studioso della Pittura; e M. Cicerone, padre e maestro della facondia romana, mostra, che molto non pure se ne dilettasse, ma intendesse. Dicono ancora che Demetrio fu non meno grande pittore che filosofo. E che in Atene anticamente fu uno chiamato Metrodoro, il quale fu non solamente pittore grandissimo, ma eccellentissimo filosofo. Onde avendo Lucio Paolo, vinto ch'egli ebbe Perseo, fatto intendere agli Ateniesi, che gli mandassero il miglior filosofo che potessero, per insegnare a' suoi figliuoli ed un pittore medesimamente eccellentissimo che gli dipignesse il suo trionfo; gli Ateniesi gli mandarono Metrodoro, facendogli sapere, che egli solo lo servirebbe in amendue quelle cose eccellentissimamente: il che seguì, perciocchè Paolo non solo se ne tenne pago e contento fra sè medesimo, ma lo bandì pubblicamente.</p>
<p>Potremmo addurre infiniti altri esempi sì di molte altre città, e sì massimamente di Firenze, dove la pittura già spenta rinacque, e sono stati tanti e sì eccellenti maestri nobilissimi cittadini, i quali non racconterò sì per maggiore brevità e sì per lo averne scritto lungamente e con gran diligenza M. Giorgio Vasari d'Arezzo, mio amicissimo, a imitazione di molti altri pittori antichi o più tosto di Plinio, per l'immortale benefizio del quale si sono serbati dalla ingiuria del tempo vivi e lodati i nomi di tanti eccellentissimi così scultori, come pittori, le cui opere non che si trovassero, non pure si sapevano.</p>
<p>Argomentano ancora dagli onori e premj grandissimi, che sempre furono fatti e dati ai pittori, perciocchè, se bene i premii dell'arti sono ordinariamente i danari, delle nobilissime però sono la gloria e l'onore, onde nacque quel detto: L'onore nutrisce l'arti; e si vede ordinariamente, ch' elle fioriscono, o più o manco, in questo o in quel luogo, secondo che più o meno sono amate o favorite da' principi. Onde sotto Alessandro era in pregio e conseguentemente in l'uso l'arte della guerra: sotto Augusto la poesia: sotto Nerone la musica, ed ai nostri tempi sotto Papa Leone tutte le arti e discipline in un tempo medesimo; il quale uso, come ognuno vede, ritorna a gran passi sotto il virtuosissimo e liberalissimo Signor Duca Principe nostro. Dicono dunque che i pittori grandi furono sempre in grande onore appresso i grandi principi, come ebbe Alessandro il grande Apelle, e le tavole loro furono pagate grandissimi pregi e stimate tanto sì da' pittori medesimi, che vollero più tosto donarle alcuni di loro che riceverne prezzo, giudicandole maggiori di qualunque pregio, e sì da altri uomini grandi, che per non guastarne una, s'astennero di pigliare le città intere.</p>
<p>Argomentano ancora, la Pittura essere molto più universale, ciò è potere imitare la Natura in tutte le cose; perciocchè oltra il potere contraffare tutti gli animali e tutte l'altre cose, che si possono toccare, fanno ancora i pittori tutte quelle che si possono vedere, alle quali non aggiugne la scultura; onde Plinio diceva d'Apelle, che egli aveva dipinte quelle cose che non si potevano dipignere, ciò è tuoni, baleni e saette. Fanno ancora fuochi, lumi, aria, fumi, fiati, nugoli, riverberi ed altre infinite apparenze, come sarebbe l'apparire del sole, l'aurora, la notte, i colori dell'acque, le piume degli uccelli, i capelli e peli dell'uomo e di tutti gli animali, sudori, spume ed altre cose, che non possono fare gli scultori.</p>
<p>Conchiudono dunque, che la Pittura non solo fa più cose assai, ma ancora più perfettamente della Scultura, dando i propi colori a tutte le cose minutissimamente; dal che arguiscono che la Pittura sprime meglio, e conseguentemente imita più la natura; il perchè allegano l'esempio delle uve che aveva in mano il fanciullo dipinto da Apelle, dove gli uccelli volarono per beccarle, onde egli le fece scancellare subito, conoscendo per quello atto che aveva bene dipinte l'uve naturalmente, ma non già il fanciullo. Ma che ci dobbiamo maravigliare degli animali bruti, se gli uomini medesimi, anzi i medesimi pittori eccellentissimi rimangono ingannati dalla Pittura? Come avvenne, quando contendendo Zeusi con Parrasio, non conobbe un velo dipinto, giudicandolo vero e comandando che si levasse per poter vedere la figura ch' egli credeva che ci fosse sotto. E di simili esempi hanno avuti pure assai i tempi nostri, come ultimamente nel ritratto di mano di M. Tiziano di Papa Paolo terzo.</p>
<p>Argomentano ancora dalla difficoltà dell'arte, dove, distinguendo la difficoltà in due parti: in fatica di corpo, e questa come ignobile lasciano agli scultori: ed in fatica d'ingegno, e questa nobile riserbano per loro, dicono, che oltre le diverse maniere e modi di lavorare e colorire in fresco, a olio, a tempera, a colla ed a guazzo, la Pittura fa scorciare le figure, e le fa parere tonde e rilevate in un campo piano, facendolo sfondare e parere lontano con tutte le apparenze e vaghezze che si possono desiderare, dando a tutte le sue opere lumi ed ombre bene osservate, secondo i lumi ed i riverberi; il che tengono per cosa difficilissima; ed insomma dicono che fa parere quello che non è: nella qual cosa si ricerca fatica ed artifizio infinito. Mostrano ancora questa loro difficoltà con esempio manifesto, dicendo, che un fanciullo o uno che non sia dell'arte farà più agevolmente, o manco male un viso, o qualsivoglia altra cosa colla terra o colla cera, che disegnandolo in una carta, o in altro luogo. Dicono ancora che si sono trovati molti scultori molto grandi senza gran disegno, il che della Pittura non avviene. Ancora dicono, che i pittori ordinariamente sanno meglio fare di rilievo, che gli scultori colorire; e di qui arguiscono esser più agevol cosa di pittore diventare scultore, che di scultore dipintore, e conseguentemente la Scultura esser più agevole, che la Pittura. Al che aggiungono, che al dipintore è necessaria la prospettiva per gli scorci delle figure, de' casamenti, delle città e dei paesi, la quale consiste nella forza di linee misurate, di colori, di lumi e d'ombre, onde nascono cose maravigliose e quasi soprannaturali. Ed in somma dicono, che tutta la macchina del mondo dir si può, che una nobile e gran pittura sia per mano della natura e di Dio composta.</p>
<p>Arguiscono ancora dalla magnificenza ed ornamento, dicendo quanto sia cosa magnifica, e quanto adorni il vedere una storia intera e perfetta con tante varie figure di tutte l'età e condizioni, in tante e tanto varie attitudini, così d'uomini, come d'animali, coi loro propi colori di tutte le parti, tanto morti, quanto vivi, vestiti ed ignudi, sani e malati, addormentati e desti, armati e senza arme, arditi e timidi, a cavallo ed a piè, feriti in vari luoghi da varie armi, da varie persone, così in terra, come in mare, e finalmente tutto quello che può accadere in tutti i luoghi. La qual cosa arreca quello ornamento e grandezza che si può vedere sì in molti lunghi, e sì massimamente nella Cappella di Roma ed in molte stanze del Palazzo.</p>
<p>Argomentano ancora dalla comodità ed utilità, dicendo, che molto più agevolmente si può dipignere in ogni luogo ed in ogni tempo, che scolpire, per farsi con minore così tempo, come spesa, e sì per trovarsi e maneggiarsi più agevolmente i colori, che i marmi; oltre che non si ricerca in un pittore quella gagliardia e robustezza, che nello scultore; ed una Chiesa si vede tutta dipinta senza tener luogo o impedirla di cosa veruna, o arrecarle danno o pericolo nessuno. Trassene ancora grandissima utilità nelle scienze, come si vede nel libro della <emph>Notomia</emph> del Vessalio, nelle <emph>Quarantotto immagini del Cielo</emph> di Camillo della Golpaia, nel libro dell'<emph>Erbe</emph> del Fuesio, e molto meglio e più naturalmente ne' disegni di Francesco Bacchiacca, ritratti all'illustrissimo Duca di Firenze, come si può ancora vedere nello scittoio di Sua Eccellenza.</p>
<p>Argomentano ancora dalla vaghezza e dal diletto, che si cava maggiore dalla Pittura, che dalla Scultura, rispetto massimamente a' colori; oltre che si ritraggono ed uomini e donne, che somigliano più, e porgono diletto grandissimo, come si vede ne' duoi sonetti di M. Francesco Petrarca fatti sopra il ritratto di Madonna Laura di mano di Simone Sanese ed in quello del Reverendissinio Bembo sopra il ritratto fattogli dal Bellino, Viniziano, che comincia: <quote><emph>O immagine mia celeste e pura</emph></quote>. Ma più che in tutti i luoghi nelle bellissime e dottissime stanze, così di M. Gandolfo, come del Molza, sopra il ritratto di donna Giulia di mano di fra Bastiano da Vinegia. Ed ancora che si potessero allegare molte più ragioni ed esempi, questi però ci sono paruti abbastanza, essendo i maggiori, e donde gli altri si possono trarre agevolmente, e perciò passeremo alle autorità e ragioni degli scultori.</p>
<p>I quali dall'altro lato dicono tutti ed affermano, che la scultura senza alcun dubbio è più nobile, prima allegando Plinio, il quale dice, che l'arte della Scultura, che i Latini chiamano marmoraria, fu molto innanzi della Pittura e statuaria, ciò è del gittare le statue di bronzo; perciocchè amendue queste cominciarono al tempo di Fidia, benchè anche Fidia fu marmoraio. Dicono ancora d'aver veduto in Roma uno esempio della Scultura e della Pittura, dove la Scultura era d'oro, ed in sulla mano destra, e la Pittura d'argento in sulla sinistra.</p>
<p>Argomentano ancora dalla lunghezza del tempo, dicendo che la Scultura è quasi perpetua, non essendo sottoposta nè a pioggia, nè a fuoco, ed altri accidenti a gran pezzo, quanto la Pittura; il che apparisce nelle statue antiche, delle quali se ne trovano infinite, dove delle pitture non è rimasa in piè nessuna, se non se alcune nelle grotte di Roma che hanno dato il nome a quelle che oggi si chiamano grottesche; e quinci aver detto il Petrarca:</p>
<quote rend="block">
<lg>
<l>Quel dolce pianto mi dipinse Amore,</l>
<l>Anzi scolpìo.</l>
</lg></quote>

<p>A questa ragione rispondono i pittori in tre modi: prima dicono questo non venire dall'arte, ma dal subbietto dell'arte, il che è verissimo: secondariamente dicono, che niuna cosa sotto il cielo è perpetua, e che le pitture durano centinaia d'anni, il che pare loro che basti; nel terzo luogo dicono, che si può dipignere ancora nei marmi, e così saranno eterne a un modo, allegando l'esempio di fra Bastiano, e que' versi del Molza a lui, che dicono:</p>

<quote rend="block">
<lg>
      <l>Tu che lo stile con mirabil cura</l>
<l>Pareggi col martello, e la grandezza</l>
<l>Che sola possedea già la Scultura</l>
<l>Ai color doni e non minor vaghezza,</l>
<l>Sì che superba gir può la Pittura,</l>
<l>Sola per te salita a tanta altezza,</l>
<l>Col senno, onde n'apristi il bel segreto,</l>
<l>Movi pensoso a l'alta impresa e lieto.</l>
</lg></quote>

<p>E quegli altri non meno vaghi di M. Gandolfo pure al medesimo sopra la medesima materia:</p>

<quote rend="block">
<lg>
<l>E con quell'arte, di che solo onori</l>
<l>Il secol nostro, e lo fai chiaro e bello,</l>
<l>Con nuovo uso agguagliando i tuoi colori</l>
<l>Alle forze d'incude e di martello,</l>
<l>Or coronata di novelli fiori,</l>
<l>Or col fianco appoggiata a un arboscello,</l>
<l>E 'n mille altre maniere, e 'n treccia, e 'n gonna,</l>
<l>Formi l'altera e gloriosa Donna.</l>
</lg></quote>

<p>Argomentano ancora, e questa ragione si noti bene, perchè vi fanno sopra gran fondamento, e secondo a me pare con gran ragione: dicono dunque, che amendue queste arti cercano d'imitare la natura, e che quella sarà più nobile che meglio saprà fare questo e s'appresserà più al vero, il che è verissimo. Poi soggiungono che la Pittura è, come noi diremmo, sofistica, ciò è apparente, e non vera, non altramente quasi che si veggono le figure negli specchi; conciosia che quelle cose che appariscono nella Pittura, non vi sono in verità, il che non avviene, nella Scultura. E che questo sia vero nol negano i pittori medesimi; onde se i pittori imitano le medesime cose che gli scultori con più cose, ciò è colle figure e coi colori e gli scultori colle figure sole, le imitano però più veramente, e più naturalmente. E che questo sia vero ognun sa, che se bene l'occhio è il più nobile di tutti i cinque sentimenti, ed ha per obbietto i colori, non è però il più certo, anzi s'inganna molte volte, come sa ognuno, e meglio i pittori che gli altri, la cui arte non pare che sia quasi altro che ingannare la vista; ma il più certo sentimento è il tatto, onde chi niega il tatto è di perduta speranza, e quinci sclamò Lucrezio:</p>

<quote rend="block">
<lg>
<l><foreign lang="lat"><emph>Tactus enim tactus proh divum numina sancta!</emph></foreign></l>
<l><foreign lang="lat"><emph>Corporis est, etc.</emph></foreign></l>
</lg></quote>

<p>E quando noi vediamo una qualche cosa, e dubitiamo se è o non è, ci serviamo, per certificarci, del tatto. Ora se ognuno, che il tatto trova in una statua tutto quello che l'occhio vi vede, che sia però obbietto del tatto, dove in una Pittura non ve ne trova nessuna, onde gli scultori dicono che la loro arte è vera, e la Pittura dipinta, e che vi è tanta differenza, quant'è dall'essere al parere. A questa ragione rispondono alcuni, che se bene il pittore non fa la persona tonda, fa quei muscoli e membri tondeggiati di sorte, che vanno a ritrovare quelle parti che non si veggono con tal maniera, che benissimo comprender si può che il pittore ancor quelle conosce ed intende; la qual risposta quanto vaglia, lascierò giudicare a ciascuno, perchè gli scultori direbbero, che non niegano che il pittore le conosce ed intende, ma ch' egli nolle può fare. Alcuni altri rispondono, che per questo gli scultori non imitano più la natura per far di rilievo, che altramente; anzi tolgono la cosa che già era di rilievo fatta della natura, onde tutto quello che vi si trova di tondo o di largo, o d'altro non è dell'arte, perchè prima v'erano e larghezza ed altezza e tutte le parti che si danno a' corpi solidi, ma solo sono dell'arte le linee che circondano detto corpo, le quali sono in superficie. Onde, come è detto, non è dell'arte essere di rilievo, ma della natura. E questa medesima risposta, per recitare tutte le parole loro, serve ancora dove dicono del senso del tatto, perchè il trovare la cosa di rilievo, diggià è detto non essere dell'arte. La qual risposta, ancora che sia di uomo ingegnosissimo ed amicissimo mio, pare a me, che non conchiuda, prima per non essere vero, che quello che vi si trova delle tre dimensioni sia totalmente della natura, perchè se bene tutti i corpi hanno le tre dimensioni necessariamente, non però le hanno in un modo medesimo: altramente lo scultore non vi avrebbe fatto niente, perchè in altro modo sono le dimensioni d'un marmo rozzo, che del medesimo, fattane una statua: perchè non solamente vi si trovano le tre dimensioni naturali, ma ancora in guisa che eziandio un cieco conosce quella essere una statua; poi non è vero, che solo le linee che circondano detto corpo siano dell'arte, perchè se bene l'arte opera solamente nella superficie, non però si può dire, che l'artista, come avemo dichiarato nella sposizione della prima parte del sonetto, faccia la forma sola, ma la forma colla materia insieme, ciò è tutto il composto. Oltre questo, quando bene se gli concedesse quello che dice, ad uno scultore basterebbe che la sua statua, venisse da che si volesse, imitasse meglio la natura e più s'appressasse al vero che una Pittura, perchè qui si favella della nobiltà dell'arte, ciò è qual più s'appressa al naturale, checchè ne sia la cagione, o una Scultura o una Pittura.</p>
<p>Raccontate le autorità e le ragioni dell'una parte e dell'altra, innanzi che io venga a rispondere alle ragioni de' pittori contro agli scultori, non voglio mancare, con buona pace e sopportazione di amendue le parti, di dire liberamente la sentenza mia circa questa dubitazione, la quale, prego che sia accettata con quell'animo che io la dico, e se non sarà, come io penso e certo vorrei, non s'attribuisca ad altro che al poco sapere e giudizio mio. Dico dunque, procedendo filosoficamente, che io stimo, anzi tengo per certo, che sostanzialmente la Scultura e la Pittura siano un'arte sola, e conseguentemente tanto nobile l'una quanto l'altra, ed a questo mi muove la ragione allegata da noi di sopra, ciò è che l'arti si conoscono dai fini, e che tutte quelle arti, che hanno il medesimo fine, sono una sola e la medesima essenzialmente, se bene negli accidenti possono essere differenti. Ora ognuno confessa che non solamente il fine è il medesimo, ciò è una artifiziosa imitazione della natura, ma ancora il principio, ciò è il disegno; nè mi maraviglio che tanti grandi uomini e così peregrini ingegni non abbiano trovato infino a qui, che io sappia, questa verità, perchè se bene nella sostanza, o vero essenza, ed in somma realmente, come dicono i filosofi, e come diciamo noi, in effetto sono una medesima, per lo avere un medesimo fine, sono però molto varie negli accidenti. E di qui è nato che alcuni, credendosi provare la nobiltà dell'arte, hanno provato ora la difficoltà, ora la vaghezza, ora l'eternità, ed ora qualche altro accidente; e questi non variano la sostanza, perchè così è uomo uno picciolo, brutto, goffo, ignobile, ignorante, come un dotto, nobile, avvenevole, bello e grande, perchè amendue sono il medesimo nella sostanza, avendo amendue l'anima intellettiva, ma variano negli accidenti. E per dare un esempio più accomodato e più chiaro: a chi dimandasse, quale è più nobile arte, o quella medicina, che si chiama fisica, ciò è naturale, o quella che si chiama cerusica, ciò è manuale, si deve rispondere a un modo, ciò è che tanto è nobile l'una quanto l'altra, perchè nel vero ed in sostanza sono un'arte medesima; e la cagione è perchè hanno un medesimo fine, ciò è la sanità; e di questo appresso i migliori così medici come filosofi, non è dubbio nessuno, ed i medici antichi come Ippocrate e Galeno operavano colle mani, come testificano essi medesimi e l'opere loro tante volte. Onde quando alcuno concedesse tutte le ragioni che s'allegano per la parte de' dipintori, non seguirebbe per questo che la Pittura fosse più nobile, e dall'altro lato chi concedesse agli scultori tutto quello che dicono, non seguirebbe che la Scultura fosse più nobile, confessato che avessero il medesimo fine. Ed io per me, per quel poco che n'intendo, credo che essendo le medesime effettualmente e variando negli accidenti, in alcuni sia tal dubbio, che non si possa o difficilmente risolvere, come esempigrazia la difficoltà: in alcuni siano senza dubbio pari, come l'università nella Pittura, ciò è il potere imitare più cose, e nella Scultura la eternità, ciò è durare più lungo tempo, ed essere meno sottoposta, alle ingiurie; in alcuni siano pari, o con pochissimo vantaggio, come nella riputazione e nell'essere stimate dalle genti, o veramente nel dilettare, trovandosi vari giudizi secondo la varietà delle nature. E rimettendomi in tutto e per tutto, come dissi di sopra, al giudizio di chi o solo, o più veramente che alcun altro può giudicarne, passerò a rispondere alle ragioni allegate di sopra, ed ultimamente dichiarerò, come saprò il meglio, quale sia la somiglianza e quale la differenza tra la poesia e l'arte del disegno, sotto la quale comprendonsi alcune altre arti. Comprendonsi gli intagliatori non tanto di legname, come era già il nostro buon Tasso, oggi nobile architettore, quanto di gioie e pietre fini, nel quale artifizio tiene lo campo senza contrasto alcuno il gentilissimo M. Alessandro Greco, come ancora gli Orafi in molte loro parti, e quegli che anticamente si chiamavano <emph>frigiones</emph>, ed oggi ricamatori; tra tutti i quali è eccellentissimo Antonio Bachiacca antichissimo amico nostro; come vi dimostrano largamente l'opere lavorate da lui all'Eccellenza del nostro Illustrissimo signor Duca, e massimamente la Pittura e la Scultura.</p>
<p>Quanto alla prima ragione gli scultori concederebbero tutte le cose che in essa si contengono, e direbbero che tutte si convengono medesimamente e forse più alla scultura, perchè il disegno è l'origine, la fonte e la madre di amendue loro; onde i fanciulli Greci mediante il disegno avrebbero così potuto scolpire come dipingere, ma bastava loro quella prima parte per servirsene forse non meno all'Architettura e Cosmografia, che per cagione dell'arte della guerra. Non negherebbero già, penso io, che la Pittura per essere in vero, non solo men faticosa, quanto alla fatica del corpo, ma ancora più dilettevole nell'operarla e di molto minor tempo, era esercitata più volentieri e più spesso dagli uomini grandi occupati o in altre professioni o in altre faccende; ed alcuni, per avventura, direbbero che questo avveniva dalla gran difficoltà della Scultura, non solo del corpo, ma dell'ingegno, perchè chi è occupato in ella, non può dare opera ad altra cosa nessuna.</p>
<p>Alla seconda ragione la concederebbero, medesimamente tutta, e confesserebbero che niuno pregio può pagare una bella tavola, e che niuno onore può esser fatto da uomo sì grande a un pittore che egli nol meriti maggiore, considerata non solamente la nobiltà di cotale arte, ma la fatica e 'l tempo che necessariamente bisogna spendervi, e quanto pochi dopo molte, anzi infinite, fatiche e sudori divengano eccellentissimi. Ma direbbero, che il medesimo avviene e forse più, e per le medesime cagioni agli scultori, i quali nel vero hanno sempre avuto i pregi maggiori; il che è avvenuto loro, come dicono i pittori, per essere sì più faticosa di corpo, e sì più lunga di tempo, oltre che durando più, soddisfa meglio all'intendimento di colui, per cui si fa. E se Alessandro amò grandemente e beneficò Apelle, comandando che niuno il ritraesse, eccetto lui, dovemo credere, che facesse il medesimo, come testifica il Petrarca, ancora di Pirgotele e di Lisippo.</p>
<p>Alla terza ragione risponderebbero, che contenendo ella tre parti, la prima parte, ciò è che la Pittura può fare più cose, la concederebbero, ma negherebbero la seconda; ciò è che le facciano più perfettamente che essi non fanno le loro, e così la terza, ciò è la conseguenza, che essi fanno; e concederebbero che imitano bene più, ciò è in più cose la natura, ma non già meglio, ciò è più perfettamente, come si disse di sopra. Ed all'uve d'Apelle ed ai cani che abbaiarono a' cani dipinti ed a tutti gli altri esempi antichi e moderni, risponderebbero prima il medesimo, il che è maggior cosa, essere avvenuto alle sculture, onde il medesimo Plinio che racconta degli uccelli e de' cani, racconta ancora nel medesimo luogo de' cavalli che annitrirono a cavalli di marmo e di bronzo. Ma che più? Non dice egli che gli uomini medesimi si sono innamorati delle statue di marmo, come avvenne alla Venere di Prassitele, benchè questo stesso avviene ancora oggi tutto il giorno nella Venere che disegnò Michelagnolo a M. Bartolommeo Bettini, colorita di mano di M. Jacopo Pontormo. Secondariamente direbbero questo ne' pittori non essere tanto gran maraviglia, quanto negli scultori, rispetto a' colori ed a quelle minuzie, che la Pittura può meglio sprimere, e concederebbero, credo io, che in quanto agli accidenti, e massimamente, essendo l'obbietto degli occhi i colori che ci dilettano infinitamente, la Pittura soprastà alla Scultura, ma nelle cose sostanziali, come ne dimostra il tatto, che, per lo essere materiale, è più certo che la vista e s'inganna meno, risponderebbero essere il contrario; e direbbero, che l'una arte e l'altra cerca d'imitare quanto può il più la natura; ma non potendo fare le figure vive, perchè allora sarebbero la natura medesima, cercano di farle più somiglianti al vivo che possono; e potendosi imitare due cose, che si ritrovano in tutti i corpi, ciò è la sostanza e gli accidenti, direbbero che essi imitano più la sostanza e gli accidenti, ed i pittori più gli accidenti che la sostanza. E certa cosa è, che una figura di rilievo ha più del vero e del naturale, quanto alla sostanza, che una dipinta: il che dimostrano sì la figura di Pigmalione, e sì tutti gl'Idoli antichi che erano di rilievo, perchè meglio potessero ingannare gli uomini; e tutti quelli che hanno o creduto, o voluto dare a credere che le figure favellassero, l'hanno prese di rilievo, come si vede in Egitto; onde nacque quella bellissima stanza e dottissima del Molza:</p>

<quote rend="block">
<lg>
<l>Forse ancor fia, che Memfi, e chi già cinse</l>
<l>Di muri Anubi, e ricchi tempi e fregi</l>
<l>D'oro e di gemme i mostri suoi distinse,</l>
<l>Con voi contenda d'artifizi egregi;</l>
<l>E dove infino a qui nulla mai finse</l>
<l>Dal dì, che 'n lei mancâr gli antichi pregi,</l>
<l>Ritorni al primo onor, col qual dia poi</l>
      <l>Spirar, come già fece, a' sogni suoi.</l>
</lg></quote>

<p>Non si niega già che la Pittura per cagione dei colori, e di quelle sottilissime parti, perfettissimamente fornite, ed in somma rispetto agli accidenti non paia più vera, e massimamente a chi meno considera ed in una subita vista. E la ragione è, che niun sentimento comprende e conosce la sostanza, ma solamente gli accidenti, e solo l'intelletto, spogliandole di tutti gli accidenti, perchè altramente non potrebbe intenderle, comprende le sostanze; e si dice ancora volgarmente, che ad una statua non manca, se non lo spirito ed il movimento; onde come mi fu scritto da un eccellentissimo ingegno, che Dio avendo a fare l'uomo, lo fece come scultore, non come pittore.</p>
<p>Alla quarta ragione, favellando della difficoltà dell'ingegno e della fatica corporale, rispondono gli scultori, la loro essere più difficile ed alcuno di loro di sottilissimo intelletto tiene per fermo non esservi quasi comparazione rispetto alle molte vedute, che un buono scultore è necessitato dare alle sue figure, oltre molte altre fatiche e diligenze, come lavorare sotto squadra ed in luoghi alcune volte, dove appena possono arrivare gli occhi, e vi si trovano le cose o naturali o accidentali fatte dall'artefice, come dicono, che si vede, o, per più vero dire, si trova nel Moisè di Michelagnolo; oltra che allo scultore bisogna una continua diligenza e star sempre intento non meno coll'ingegno, che colla mano per fare proporzionata ed accordare tutte le parti della sua statua, e tanto più, ch' egli non può mai vedere del tutto, come debba essere, e tornare, fatta la sua figura, fino che non è fornita, e sempre gli bisogna stare con continua gelosia delle cose che possono accadere moltissime. È ancora gran fatica l'avere a ritrovare in un marmo, e poi condurvi mediante lo scarpello alcun membro che tocchi più membra in qualche attitudine difficile, e sia proporzionato all'altre, e convenga con tutta la figura, come si vede nella Notte ai Michelagnolo, e nel Duca Lorenzo, o veramente fare un membro spiccato, come sarebbe un braccio in aria, e tanto più, se avesse in mano alcuna cosa, come si vede nel bellissimo, anzi miracoloso Bacco di M. Jacopo Sansovino. Fa ancora difficoltà non piccola secondo alcuni, che allo scultore è di mestiero operare nel modo contrario, ch' egli ha imparato, ciò è che quando impara colla terra, lavora per lo più aggiugnendo, e quando scolpisce nel marmo, lavora levando, e conseguentemente con altra regola, il che non avviene de' getti del bronzo. E in questo sono diversi gli statuarii da' marmorarii, ed a' vari modi del lavoro de' pittori contrappongono il fare di marmo, di bronzo, di legno, di stucco, di cera, di terra, di tutto, di mezzo e di basso rilievo; ed anche ad essi è necessaria la prospettiva; ed anch' essi levano paesi, città e case di rilievo, e molto meglio si comprende, come noi diremmo o l'Inferno o 'l Purgatorio di Dante di rilievo, che di Pittura, ancora che simili cose si convengono, per avventura, più propiamente all'architetto. La qual cosa si potrà conoscere apertamente nel sito d'amendue, che si fa continuamente dal nostro Luca Martini, nel quale, oltre molti altri chiari ed importantissimi errori, si vedrà quanto tutti quelli che hanno scritto insino qui si siano ingannati nella grandezza, e nella positura, e si renderà in questo tempo a Dante da un solo tutto quello, che da molti gli era stato tolto in diverse età. Scortano anche gli scultori le loro figure ne' bassi rilievi, e vi tirano prospettive. E se alla Scultura mancano i lumi e l'ombre, che dà l'artefice, vi sono quelli e quelle che fa la natura stessa, i quali e le quali si vanno variando naturalmente, il che non fanno quelli de' pittori. Non ho detto che i pittori possono mille volte scancellare e rifare, dove agli scultori non avviene così, perchè, oltra che intendiamo in amendue le arti di maestri perfetti ch' abbiano l'arte talmente, che non accaggia di levare quello che non bisogna: possono anco gli scultori, benchè infinitamente meno e con molto maggiore fatica, e tempo, fare il medesimo, ma non sì perfettamente. E si vede ancora che i colossi si fanno di pezzi, o per mancamento di materia, come avviene mille volte, o per difetto d'arte, come si vede nell'Ercole di Piazza, quando cadde quel pezzo con gran danno di chi v'era sotto. E le statue antiche si racconciano e rappezzano tutto il giorno, e per conchiudere questa parte, non si può errare a credere, che l'una e l'altra sia tanto malagevole, che niuno possa giudicare in qual di loro sia maggiore difficoltà, se non chi ha provato, e le sa fare amendue eccellentemente. E quando fosse più difficile la Pittura, direbbero gli scultori, quali la tengono mestiere da donne a comparazione della Scultura, che questa ragione fa per loro, perchè bisogna più fatica a voler dare ad intendere la bugia, e far parere quello che non è, che a sprimere il vero. Onde se bene gli artefici della Pittura fossero più ingegnosi, ed avessero bisogno di maggiore artifizio, gli scultori non meno sarebbero più veri, e per questo dicono, che un fanciullo, o un che non abbia l'arte fa più agevolmente nella terra, che nella carta, oltra che qui si favella dei fini che sono perfetti, e non de' principii.</p>
<p>A quello che dicono essersi trovati scultori eccellentissimi senza disegno grande, risponderebbero che ancora che questo sia difficilissimo, è avvenuto ancora nei pittori; il che si debbe però intendere in quelle cose che si ricercano in amendue le arti oltre il disegno: e direbbero che un giovine di pari ingegno e di pari esercitazione nell'una arte e nell'altra, ritrarrebbe meglio una pittura che non ritorniarebbe una statua; e che se i pittori diventano molte volte e agevolmente scultori, e degli scultori rarissimi, o niuno diventa pittore, viene, dicono essi, perchè lo scultore gli parrebbe abbassarsi. E a quelli che dicono Michelagnolo essere eccellentissimo scultore per lo essere eccellentissimo pittore, rispondono essere il contrario. Nè è già dubbio che i pittori fanno meglio e imparano più al ritrarre dal rilievo, che dalle pitture, come testimonia M. Leon Battista Alberti, e Michelagnolo l'ha dimostro in S. Lorenzo nelle sue architetture col fare i modelli di rilievo eguali alla grandezza dell'opere.</p>
<p>Quelli che dicono che la macchina del mondo è una nobile, e gran pittura, avrebbero detto più veramente secondo ch'io penso, e come può vedere ciascuno, se avessero detto Scultura, come ne dimostra appresso i Latini il nome del Cielo che vuol dire scolpito, e non dipinto, benchè, per dire perfettamente, potevano aggiugnere colorito.</p>
<p>Alla quinta ragione, lo concedono tutta e ancora molto più che non dicono, ma affermano che 'l medesimo molto più, e senza alcun dubbio avviene nella Scultura: perchè altra grandezza e magnificenza arrecano i bronzi ed i marmi (come veggiamo tutto il giorno nella piazza del Duca, e nelle porte di S. Giovanni, le quali, come dicono aver detto Michelagnolo, si converrebbero al paradiso), che la cerussa e 'l cinabro non fanno: e quelli, che escono dalla cappella di Roma, o dalla loggia dei Ghigi, e vanno, o nel cortile della Valle, nella casa dei Cesi, ne possono far fede. Ma che maggior magnificenza ed ornamento si può vedere che a Roma la colonna di Trajano ed in Firenze la sagrestia di S. Lorenzo?</p>
<p>Alla sesta ragione, perchè contiene due cose, concederebbero la prima che con molta più comodità si dipigne, che non si scolpisce, quasi senza comparazione, perchè, oltre mille altre comodità, non potrebbe fare lo scultore la volta o di Careggi o di Castello, nè con quella comodità, nè senza impedire il luogo e rifarlo tutto di nuovo. Quanto all'utilità, che è la seconda parte, direbbero: penso che quanto all'erbe dicono vero: quanto alla Notomia ed alla Astrologia, che la fanno anch'essi, e forse meglio, come s'è detto di sopra. Hanno poi questa utilità di più, che durando maggior tempo, incitano più persone alla virtù ed alla gloria, come testimoniò il Petrarca, quando disse:</p>

<quote rend="block">
<lg>
<l>Giunto Alessandro alla famosa tomba</l>
<l>Del fero Achille, sospirando disse,</l>
<l>O fortunato, che sì chiara tromba</l>
<l>Trovasti e chi di te sì alto scrisse</l>
</lg></quote>

<p>Direbbero ancora che le statue servono alcuna volta ancora per mensola o colonne, sostentando alcuna cosa o facendo alcun altro uficio, come si può vedere ampiamente nel giardino di Castello, ed in molti altri luoghi: benchè di simili cose, per l'essere accidentali e fuora dell'arti, non farei io per me troppo gran caso, come pare che facciano alcuni.</p>
<p>Al settimo ed ultimo argomento, cred' io che gli scultori lo concederebbero tutto per quelle cagioni ed in quel modo che avemo detto di sopra, ciò è rispetto alla vaghezza de' colori, ed a quelle ultime perfezioni, dove non può arrivare la scultura, le quali però consistono più negli accidenti che nella sostanza; onde agli uomini intellettivi porge, per avventura, più vaghezza e maggior diletto la scultura. Ed ancora che in verità la pittura somigli molto più e possa meglio ingannare, tuttavia si vede che i più, se sono ingegnosi, tirati forse dalla lunghezza del tempo o forse dal piacere, che ne trae in qualche modo ancora il tatto, o da qualunque cagione ciò si venga, i più desiderano più le sculture che le pitture. E per questo credo che M. Gandolfo giudiziosamente dopo l'aver detto quella stanza a fra Bastiano, che di sopra recitammo, si volgesse a Michelagnolo, e non meno dottamente che leggiadramente cantasse:</p>

<quote rend="block">
<lg>
<l>O s'un giorno dappresso in qualche piaggia</l>
<l>Miri i santi atti schivi il gran Scultore,</l>
<l>E lei conversa indietro accorta e saggia</l>
<l>Gir con gli occhi a ritrovargli il core,</l>
<l>Perchè sempre in onore il mondo l'aggia,</l>
<l>Spenderà tutti in questa i giorni e l'ore:</l>
<l>E i magnanimi re del Tebro e d'Arno,</l>
<l>I gran sepolcri aspetteranno indarno.</l>
</lg></quote>
</div2>
<div2 type="capitolo">
<head>DISPUTA TERZA.</head>

<head><emph>In che siano simili ed in che differenti i Poeti ed i Pittori.</emph></head>

<p>Avendo veduto che tutte l'arti sono nella seconda ed ultima parte dell'intelletto pratico, la quale si chiama fattibile, e che ciascuna piglia la nobiltà e l'unità dal suo fine, di maniera che tutte quelle che hanno i medesimi fini, sono una medesima e parimente nobili; ed essendo il fine della Poesia e della Pittura il medesimo, secondo alcuni, ciò è imitare la natura, quando possono il più, vengono ad essere una medesima e nobili ad un modo; e però molte volte gli scrittori danno a' pittori quello che è de' poeti, e così per lo contrario. Onde Dante, che, come avemo detto più volte, seppe tutto, e tutto scrisse pose nel ventinovesimo Canto del Purgatorio:</p>

<quote rend="block">
<lg>
<l>Ma legge Ezechiel che li dipinse.</l>
      </lg></quote>

<p>Ed altrove per traslazione dagli scultori:</p>

<quote rend="block">
<lg>
<l>O frate, disse, questi ch' io ti scerno</l>
<l>Col dito, e additò uno spirto innanzi,</l>
<l>Fu miglior fabbro del parlar materno.</l>
</lg></quote>

<p>E chi non sa che si trovano molti nomi delle pitture accomodati a' poeti? come:</p>

<quote rend="block">
<lg>
<l>Primo pittor delle memorie antiche.</l>
      </lg></quote>

<p>ciò è scrittore; e così, all'incontro, e spessissime volte si pongono insieme, onde Orazio disse nella Poetica:</p>

<quote rend="block">
<lg>
<l><foreign lang="lat"><emph>Pictoribus atque poetis</emph></foreign></l>
<l><foreign lang="lat"><emph>Quidlibet audendi semper fuit aequa potestas;</emph></foreign></l>
</lg></quote>

<p>e più di sotto:</p>

<quote rend="block">
<lg>
<l><foreign lang="lat"><emph>Ut Pictura Poesis erit: quaedam si propius stes</emph></foreign></l>
<l><foreign lang="lat"><emph>Te capient magis, et quaedam si longius abstes.</emph></foreign></l>
</lg></quote>

<p>Ma dovemo avvertire che la Poesia si chiama arte, non perchè ella sia propiamente fattibile, ma perchè è stata ridotta sotto precetti ed insegnamenti che questa è la minor parte ch' ella abbia; perchè, a giudizio mio, non si può dir cosa nè maggiore, nè dove si ricerchino più cose e più grandi che in uno che sia vero poeta. Perciocchè in lui, come si può vedere in Omero ed in Virgilio nel modo e per le cagioni che avemo dichiarate altrove lungamente, si ricercano necessariamente tutte le scienze di tutte le cose; onde si vede manifestamente, che la sua parte migliore è nell'intelletto speculativo. Ma queste non sono quelle che facciano il poeta, perchè ne potrebbe scrivere e come filosofo e come medico e come astrologo, e così di tutte l'altre; ma quello che fa il poeta è il modo dello scriverle poeticamente; onde chi traduce Aristotile in versi, non sarebbe poeta, ma filosofo, come chi riduce Virgilio in prosa, non sarebbe oratore, ma poeta. E per questo diceva Aristotile, che Empedocle, ancora che avesse scritto in versi, non era poeta, ma filosofo, il che potemo noi dire medesimamente di Lucrezio. Ben è vero che se bene la materia è da filosofo, è però trattata, e, massimamente in certi luoghi, tanto poeticamente, che si può chiamare poeta in questa parte; come si vede che fa Dante, che in molti luoghi tratta le quistioni e di teologia e di filosofia e di tutte le altre scienze, la qual cosa non è da poeta; ma le tratta, oltre il numero, con parole e figure e modi di dire poetici. E così avemo veduto, perchè la Poesia si chiama arte, e che è simile alla Pittura, perchè amendue imitano la natura.</p>
<p>Ma è da notare che il poeta l'imita colle parole, ed i pittori coi colori, e, quello che è più, i poeti imitano il di dentro principalmente, ciò è i concetti e le passioni dell'animo, se bene molte volte descrivono ancora, e quasi dipingono colle parole i corpi, e tutte le fattezze di tutte le cose così animate come inanimate; ed i pittori imitano principalmente il di fuori, ciò è i corpi e le fattezze di tutte le cose. E perchè i concetti e le azioni de' re sono diverse da quelle dei privati, e quelle dei privati sono differenti fra loro, secondo le diverse nature e professioni, perchè altre parole e altri costumi ha ordinariamente, e si ricercano in un soldato, che in un mercatante, anzi un medesimo è differente da sè stesso o per le diverse età, o per li vari accidenti, le quali cose tutte s'hanno a sapere esprimere da' poeti: per questa cagione si ritrovano diverse spezie di poesie. Il che non avviene nella pittura; perchè tutti i corpi sono ad un modo così quelli de' principi come de' privati, il che degli animi non avviene essendo tutti differenti, ciò è avendo diversi concetti. Onde se bene i poeti ed i pittori imitano, non però imitano nelle medesime cose e nei medesimi modi. Imitano quelli colle parole, e questi co' colori; il perchè pare che sia tanta differenza fra la Poesia e la Pittura, quanta è fra l'anima e 'l corpo. Bene è vero, che come i poeti descrivono ancora il di fuori, così i pittori mostrano quanto più possono il di dentro, ciò è gli effetti; ed il primo che ciò anticamente facesse questo, secondo che racconta Plinio, fu Aristide Tebano, e modernamente Giotto. Ben è vero, che i pittori non possono sprimere così felicemente il di dentro, come il di fuori; e però disse il Molza:</p>

<quote rend="block">
<lg>
<l>Che l'alta mente, che celata avete,</l>
<l>Esser non può con mano, o stile espressa,</l>
<l>Nè vengono in color, perch'altri il pensi,</l>
<l>Così cortesi ed onorati sensi.</l>
</lg></quote>

<p>E per dichiarare più ampiamente questa materia, dovemo sapere, che i dipintori, se bene nel ritrarre dal naturale, debbono imitare la natura ed esprimere il vero quanto più sanno, possono nondimeno, anzi debbono, come ancora i poeti, usare alcuna discrezione; onde molto fa lodata la prudenza d'Apelle, il quale dovendo ritrarre Antigono, che era cieco da un occhio, diede tal sito alla figura che ascose quell'occhio di maniera che non si poteva vedere; la qual cosa non avrebbe potuto fare uno scultore in tutto rilievo. E quelli che dipingono Pericle, perchè egli aveva il capo aguzzo, e, come noi diciamo, alla Genovese, lo dipignevano coll'elmetto in testa, il che avrebbero potuto fare gli scultori medesimamente. Fu ancora lodata grandemente l'industria ed accortezza di Timante, il quale avendo nel sacrificio d'Ifigenia dipinto Calcante mesto, Ulisse doloroso, Ajace che gridava, Menelao che si disperava, e dovendo dipignere Agamennone che vincesse di tristezza e di passione tutti costoro, come padre di lei, lo fece col capo turato; benchè mostrò in questo, come riferisce Valerio Massimo, che l'arte non può aggiungere alla natura, perchè potette ben dipignere le lagrime dell'aruspice, il dolore degli amici, il pianto del fratello, ma non già l'affetto del padre. È lodato ancora il Vulcano d'Alcamene, il quale mostra bene sotto la vesta d'esser zoppo, ma in guisa però che gli dà grazia, e pare che se gli convenga; le quali discrezioni, accortezze, industrie e accidenti sono comuni, come lo mostrano gli esempi, così agli scultori come a' pittori.</p>
<p>Hanno i pittori e gli scultori, come disse Cicerone, ancora questo comune con i poeti buoni, che propongono l'opere in pubblico, acciocchè, inteso il giudizio universale, possano ammendarle, dove fossero ripresi dai più. Onde Apelle, stando dietro le sue opere, per intendere quello che se ne diceva, racconciò non so che in una scarpa, avendo inteso dove un calzolaio l'aveva biasimata, il quale poi preso da questo maggiore ardire, lo biasimò ancora in una gamba, ma gli fu risposto da Apelle, il che andò poi in proverbio: Non giudichi un calzolaio più su che le scarpette.</p>
<p>Sono ancora molte altre somiglianze fra i poeti ed i pittori; ed io per me, come non ho dubbio nessuno che l'essere pittore giovi grandissimamente alla poesia, così tengo per fermo, che la poesia giovi infinitamente a' pittori; onde si racconta che Zeusi, che fu tanto eccellente, faceva le donne grandi e forzose, seguitando in ciò Omero; e Plinio racconta, che Apelle dipinse in modo Diana fra un coro di vergini che sacrificavano, ch' egli vinse i versi d'Omero che scrivevano questo medesimo. Il che si può ancora vedere nella Lupa che allatta e lecca Romolo e Remo, descritta prima da Cicerone, e poi da Virgilio in quell'atto e modo medesimo che si vede oggi nel Campidoglio. E io per me non dubito punto, che Michelagnolo, come ha imitato Dante nella poesia, così non l'abbia imitato nelle opere sue, non solo dando loro quella grandezza e maestà, che si vede ne' concetti di Dante; ma ingegnandosi ancora di fare quello o nel marmo o con i colori, che aveva fatto egli nelle sentenze e colle parole. E chi dubita, che nel dipignere il Giudizio nella Cappella di Roma, non gli fosse l'opera di Dante, la quale egli ha tutta nella memoria, sempre dinanzi agli occhi? E per non dire le cose generali, chi è, che veda quel suo Caronte, e non gli venga subito nella mente quel terzetto di Dante?</p>

<quote rend="block">
<lg type="terzina">
<l>Caron dimonio con occhi di bragia</l>
<l>Loro accennando tutte le raccoglie;</l>
<l>Batte col remo qualunque s'adagia.</l>
      </lg></quote>

<p>Chi non si ricorda, quando vede Minosse, di quell'altro nel quinto Canto dell'Inferno?</p>

<quote rend="block">
<lg type="terzina">
      <l>Stavvi Minos orribilmente e ringhia:</l>
<l>Esamina le colpe nell'entrata:</l>
<l>Giudica e manda, secondo ch'avvinghia.</l>
</lg></quote>

<p>E chi vede la sua Pietà non vede egli in marmo viva e vera quella sentenza di quel verso che mostrò Dante, non meno pittore che poeta,</p>

<quote rend="block">
<lg>
<l>Morti li morti, e' vivi parean vivi?</l>
      </lg></quote>

<p>E se alcuno bramasse di vedere come si possono descrivere le figure che dipigne Michelagnolo, non meno poeta che pittore, legga Dante quasi per tutto, ma particolarmente nel decimo Canto e nel duodecimo del Purgatorio. E chi non vede nel Bambino della Madonna della cappella di S. Lorenzo spresse nel marmo miracolosamente quelle due comparazioni miracolose: l'una nel ventesimoterzo del Paradiso:</p>

<quote rend="block">
<lg type="terzina">
      <l>E come fantolin, che 'n vêr la mamma</l>
<l>Tende le braccia, poi che 'l latte prese,</l>
<l>Per l'animo che 'n fin di fuor s'infiamma;</l>
</lg></quote>

<p>e l'altra nel trentesimo:</p>

<quote rend="block">
<lg type="terzina">
      <l>Non è fantin, che sì subito rua</l>
<l>Col volto verso il latte, se si svegli</l>
<l>Molto tardato dall'usanza sua?</l>
</lg></quote>

<p>Ma chi potrà mai non dico lodare, ma meravigliarsi tanto che basti dell'ingegno, e del giudizio di questo uomo che dovendo fare i sepolcri al duca di Nemours ed al duca Lorenzo de' Medici, spresse in quattro marmi, a guisa che fa Dante ne' versi, il suo altissimo concetto? Perciocchè volendo, per quanto io mi stimo, significare che per sepolcro di ciascuno di costoro, si conveniva non solo un emisperio, ma tutto 'l mondo, ad uno pose la Notte e 'l Giorno, ed all'altro l'Aurora e 'l Crepuscolo, che li mettessero in mezzo e coprissero, come quelli fanno la terra. La qual cosa fu medesimamente osservata in più luoghi da Dante, e specialmente nel primo Canto del Paradiso, quando dice:</p>

<quote rend="block">
<lg type="terzina">
      <l>Fatto avea di là mane, e di qua sera</l>
<l>Tal foce quasi, e tutto era là bianco</l>
<l>Quello emisperio, e l'altra parte nera;</l>
</lg></quote>

<p>come dichiarammo e dichiareremo altra volta più lungamente.</p>
<p>E qui, essendo passata l'ora di buona pezza, porremo fine a questo ragionamento, prima alla benignità di Dio, poi alle umanità vostre infinite grazie rendendo.</p>
</div2>
</div1>
</body>
<back>
<div1 type="appendice">
<head>APPENDICE.</head>

      <argument><p><emph>Piacque tanto al Buonarroti il comento del Varchi al suo Sonetto, che gliene significò la sua soddisfazione in una lettera indiritta a Luca Martini. In proposito poi della disputa, che fa il soggetto della seconda lezione, egli ne scrisse in un'altra lettera il suo parere a M. Benedetto medesimo, Entrambe queste lettere sono state pubblicate da Domenico Maria Manni, che le cavò da un Codice della celebre Libreria Strozziana di Firenze. Reputo buon consiglio l'inserirle qui con due noterelle.</emph></p></argument>

    <div2 type="epistola">


<head>LETTERA</head>
<opener><byline>DI MICHELAGNOLO</byline> <salute>A LUCA MARTINI.</salute></opener>

<p>Magnifico M. Luca. - Io ho ricevuto da M. Bartolommeo Bettini una vostra con un libretto, Comento d'un sonetto di mia mano. Il sonetto vien bene da me, ma il Comento viene dal cielo, e veramente è cosa mirabile, non dico al giudizio mio, ma degli uomini valenti, e massimamente di M. Donato Giannotti, il quale non si sazia di leggerlo, ed a voi si raccomanda. Circa il sonetto, io conosco quello che egli è; ma come si sia, io non mi posso tenere che io non ne pigli un poco di vanagloria, essendo stato cagione di sì bello e dotto Comento; e perchè nell'autore di detto, sento, per le sue parole e lodi, d'essere quello che io non sono, prego voi facciate per me parole verso di lui, come si conviene a tanto amore, affezione e cortesia. Io vi prego di questo, perchè mi sento di poco valore, e chi è in buona opinione, non debbe tentare la fortuna, e meglio è tacere che cascare da alto. Io sono vecchio, e la morte mi ha tolti i pensieri della giovinezza; e chi non sa che cosa è la vecchiezza, abbia tanta pazienza che v'arrivi, che prima nol può sapere. Raccomandatemi, come è detto, al Varchi come suo affezionatissimo e delle virtù, e al suo servizio dovunque io sono.</p>
<p>Vostro e al servizio vostro in tutte le cose a me possibili.</p>
<closer><signed>MICHELAGNOLO BUONARROTI.</signed> <dateline rend="italic">In Roma.</dateline></closer>
 </div2>
<div2 type="epistola">
<head>LETTERA</head>
<opener><byline>DI MICHELAGNOLO</byline> <salute>A BENEDETTO VARCHI.</salute></opener>

<p>M. Benedetto. - Perchè e' paia pur che io abbia ricevuto, come io ho, il vostro libretto, risponderò qualche cosa a quel che mi domandate, benchè ignorantemente. Io dico che la Pittura mi par più tenuta buona quanto più va verso il rilievo, ed il rilievo più tenuto cattivo quanto più va verso la Pittura; e però a me soleva parere che la Scultura fosse la lanterna della Pittura, e che dall'una all'altra fosse quella differenza che è dal sole alla luna. Ora poi che io ho letto nel vostro libretto, dove dite, che, parlando filosoficamente, quelle cose che hanno un medesimo fine, sono una medesima cosa, io mi son mutato d'opinione, e dico, che se maggior giudizio e difficoltà, impedimento e fatica non fa maggiore nobiltà, la Pittura e Scultura è una medesima cosa, e perchè ella fosse tenuta così, non dovrebbe ogni pittore far manco di Scultura che di Pittura, e il simile lo scultore di Pittura. Io intendo Scultura quella che si fa per forza di levare, chè quella che si fa per via di porre è simile alla Pittura. Basta, che venendo l'una e l'altra da una medesima intelligenza, ciò è Scultura e Pittura, si può far fare loro una buona pace insieme, e lasciar tante dispute, perchè vi va più tempo che a far le figure. Colui che scrisse che la Pittura era più nobile della Scultura, se egli avesse così ben intese l'altre cose che egli ha scritte, l'avrebbe meglio scritte la mia fante. Infinite cose e non più dette, ci sarebbe da dire di simile scienza; ma, come ho detto, vorrebbon troppo tempo, e io ne ho poco, perchè non solo son vecchio, ma quasi nel numero de' morti; però priego che m'abbiate per iscusato, e a voi mi raccomando; e vi ringrazio quanto so e posso del troppo onor che mi fate, non conveniente a me. Vostro</p>
<closer><signed>MICHELAGNOLO BUONARROTI.</signed> <dateline rend="italic">In Roma.</dateline></closer>
    </div2>
</div1>

</back>
</text>
</TEI.2>
