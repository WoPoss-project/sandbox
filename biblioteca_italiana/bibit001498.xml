<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
 <teiHeader>
  <fileDesc>
    <titleStmt>
      <title>Expositiones et glose super Comediam Dantis</title>
      <author>Guido da Pisa</author>
    </titleStmt>
    <extent>1.800 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001498</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I commenti danteschi dei secoli XIV, XV e XVI</title>
        <editor id="ed">Procaccioli, Paolo</editor>
        <publisher>Lexis Progetti Editoriali</publisher>
        <pubPlace>Roma</pubPlace>
        <date>1999</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="lat">Latino</language><language id="ita">Italiano</language><language id="grc">Greco antico</language></langUsage>
    <textClass>
      <keywords scheme="CGB">
        <term>Commenti, traduzioni e volgarizzamenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Correzione linguistica</item>
    </change>
    <change>
      <date>2005-09-15T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2005-09-21T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
 
<text>

<body>


<div1 n="Prologus">
<argument><p>EXPOSITIONES ET GLOSE SUPER COMEDIAM DANTIS FACTE PER 
FRATREM GUIDONEM PISANUM, ORDINIS BEATE MARIE DE MONTE CARMELI, AD 
NOBILEM VIRUM DOMINUM LUCANUM DE SPINOLIS DE IANUA.</p></argument>

	<p>Scribitur <emph>Danielis</emph>, quinto capitulo, quod cum Baltassar rex Babillonie 
sederet ad mensam, apparuit contra eum manus scribens in pariete: <emph>Mane</emph>, 
<emph>Thechel</emph>, <emph>Phares</emph>. Ista manus est noster novus poeta Dantes, qui 
scripsit, idest composuit, istam altissimam et subtilissimam Comediam, que dividitur in tres partes: 
prima dicitur <title>Infernus</title>, secunda <title>Purgatorium</title>, tertia 
<title>Paradisus</title>. His tribus partibus correspondent illa tria que scripta sunt in pariete. Nam 
<emph>Mane</emph> correspondet Inferno; interpretatur enim <emph>Mane</emph> 
&lt;numerus&gt;; et iste poeta in prima parte sue Comedie numerat loca, penas et scelera 
damnatorum. <emph>Thechel</emph> correspondet Purgatorio; interpretatur enim 
<emph>Thechel</emph> &lt;appensio&gt; sive &lt;ponderatio&gt;; et in secunda parte sue 
Comedie appendit et ponderat penitentias purgandorum. <emph>Phares</emph> autem 
correspondet Paradiso; interpretatur enim <emph>Phares</emph> &lt;divisio&gt;; et iste poeta in 
tertia parte sue Comedie dividit, idest distinguit, ordines beatorum et angelicas ierarchias. Igitur 
<emph>manus</emph>, idest Dantes; nam per <emph>manum</emph> accipimus Dantem. 
<emph>Manus</emph> enim dicitur a <emph>mano</emph>, <emph>manas</emph>, et Dantes 
dicitur a <emph>do</emph>, <emph>das</emph>; quia sicut a manu manat donum, ita a Dante 
datur nobis istud altissimum opus.</p>
	<p>Scripsit dico in pariete, idest in aperto et publico, ad utilitatem omnium: 
<emph>Mane</emph>, idest Infernum, cuius penas et loca numeravit; <emph>Thechel</emph>, 
idest Purgatorium, cuius penitentias appendit et ponderavit; <emph>Phares</emph>, idest 
Paradisum, cuius situm ab infimis elevatum esse monstravit, et cuius beatitudines ordinate distinxit. 
Omnia enim ista, secundum quod scribitur in Libro Sapientie VIIII, posuit iste egregius poetarum 
in numero, pondere et mensura. Posuit namque iste poeta Infernum in numero, quia peccata et 
penas numerat; Purgatorium in pondere, quia penitentias ponderat et appendit; Paradisum in 
mensura, quia mensurat celos et distinguit ordines beatorum. Ad istum certe poetam et ad suam 
Comediam potest referri illa visio, quam vidit Exechiel propheta; de qua visione sic scribit idem 
propheta: «Ecce manus missa ad me in qua erat liber scriptus intus et foris: et scripta erant in 
eo <title>Lamentationes</title>, <title>Carmen</title>, et <emph>Ve</emph>». Ista manus 
est iste poeta. Liber istius manus est sua altissima Comedia, que ideo scripta dicitur intus et foris, 
quia continet non solum licteram, sed etiam allegoriam. Scripta sunt autem in isto libro tria, scilicet 
<title>Lamentationes</title>, <title>Carmen</title>, et <emph>Ve.</emph> <emph>Ve</emph>, 
quod est interiectio dolentis et desperantis, refertur ad Infernum. <emph>Ve</emph> enim in Sacra 
Scriptura eternam damnationem notat, ut dicunt sancti super illo verbo: «Ve homini illi per 
quem filius hominis tradetur»; et est sensus: peribit eternaliter. <title>Lamentationes</title>, 
que sunt note voluntarii et assumpti doloris, ad Purgatorium referuntur. <title>Carmen</title> vero, 
quod idem est quod &lt;laus&gt; et &lt;iubilatio&gt;, ad Paradisum refertur.</p>
	<p>Ista re vera Comedia figurari potest etiam in archa Noe, que fuit tricamerata. In inferiori 
enim camera erant animalia silvestria et serpentes; in media erant animalia domestica atque mitia; 
in superiori vero erant homines et aves. Per primam cameram possumus accipere Infernum, in quo 
sunt animalia silvestria et inmitia, idest homines damnati et serpentes, idest demones. Per secundam 
cameram possumus accipere Purgatorium, in quo sunt animalia mitia, idest anime mites, que 
patienter sustinent passiones. Per tertiam vero cameram possumus accipere Paradisum, in quo sunt 
homines et aves, idest sancti et angeli in gloria sublimati. His visis, sex in ista Comedia breviter 
indagemus: primo subiectum, idest causam materialem; secundo formam, idest causam formalem; 
tertio auctorem, idest causam agentem; quarto finem, idest causam finalem; quinto genus 
philosophie, idest sub quo genere philosophie ista Comedia comprehendatur sive decurrat; sexto et 
ultimo libri titulum, idest quo titulo liber iste debeat intitulari. Circa primum nota quod subiectum 
huius operis est duplex, scilicet licterale et allegoricum. Si enim accipiatur licteraliter, dico quod 
subiectum huius operis est status animarum post mortem simpliciter sumptus; qui quidem status 
dividitur in tres partes, prout conditio animarum est triplex. Primus status sive conditio est illarum 
animarum que eternaliter sunt damnate, et que in penis habitant sine spe aliqua evadendi ex illis; et 
ista pars appellatur <title>Infernus</title>. Secundus status sive conditio est illarum animarum que 
voluntarie stant in penis, ut Deo satisfaciant de commissis, et sunt in ipsis penis cum spe ad gloriam 
ascendendi; et ista pars <title>Purgatorium</title> appellatur. Tertius status sive conditio est 
illarum animarum que sunt in beata gloria, ipsi summo et eterno bono eternaliter, hoc est sine fine, 
coniuncte; et ista pars appellatur <title>Paradisus</title>. Et sic patet quomodo subiectum huius 
operis est status animarum post mortem, simpliciter sumptus. Nam de illo et circa illum totius huius 
operis versatur processus. Si vero subiectum accipiatur allegorice, dico quod subiectum sive 
materia est ipse homo prout merendo vel demerendo per arbitrii libertatem, iustitie premiandi et 
puniendi obnoxius est, propter quod meritum sive culpam tribuitur ipsi homini gloria sive pena. 
Nam de pena sive gloria ipsi homini attributa nobis narranda sive manifestanda intentio versatur 
autoris. Et sic patet quod est subiectum in hoc opere, sive causa materialis. Circa secundum vero, 
idest circa causam formalem, nota quod causa formalis in hoc opere est duplex, scilicet forma 
tractatus et forma tractandi. Forma tractatus est triplex, secundum triplicem divisionem quam 
recepit sive continet liber iste. Prima divisio est qua totum opus dividitur in canticas, et iste sunt 
tres. Secunda, qua quelibet cantica dividitur in cantus: nam prima cantica dividitur in cantus 
XXXIIIIor; secunda in cantus XXXIII; et tertia in totidem. Et sic totum opus continet centum 
cantus.</p>
	<p>Tertia autem divisio est qua quilibet cantus dividitur in rithimos. Est autem rithimus 
quoddam genus versuum, quorum fines ad invicem copulantur, et concordibus sillabis concorditer 
colligantur. Et iste est unus ex tribus dulcissimis sonis qui magis delectant et mulcent animum 
auditoris; et oritur ex musica, cuius partes sunt tres, scilicet armonica, rithimica et metrica, sicut 
dicit beatus Ysidorus tertio <title>Ethimologiarum</title> libro. Tria sunt vero quantum ad 
presentem Comediam genera rithimorum. Primum est illud cuius rithimus continet tantummodo 
decem sillabas; et iste est ille cuius ultima sillaba est longa et accentuata, ut ibi: «d'Abel su' 
fillio et quella di Noe»; item ibi: «Abraham patriarca et David re»; item ibi: 
«Et con Rachele, per cui tanto fè»; item in tertia cantica: «Osanna sanctus 
Deus Sabaoth». Isti enim rithimi non recipiunt nisi decem sillabas. Secundum genus est 
cuius rithimus habet XII sillabas, et iste est ille cuius penultima sillaba est brevis, ut ibi: 
«ch'era ronchioso, stretto et malagevole»; item ibi: «Parlando andava per non 
parer fievole»; item ibi: «a parole formar disconvenevole». Tertium vero 
genus est cuius rithimus habet XI sillabas; et iste est ille cuius penultima sillaba est longa, ut 
communis usus demonstrat, sicut ibi: «Nel mezzo del cammin di nostra vita».</p>
	<p>Adhuc nota, Lucane de Spinolis, cui istam expositionem ascribo, quod rithimi primi generis 
in una tantum debent sillaba sive lictera concordare, hoc est in ultima; secundi vero debent 
concordare in tribus sillabis, idest in penultimis et ultimis; et tertii in duobus, hoc est in duobus 
ultimis, ut in lictera manifestissime demonstratur. Et sic patet que est forma tractatus. Forma vero 
sive modus tractandi est poetivus, fictivus, descriptivus, disgressivus et transumptivus; et cum hoc 
diffinitivus, divisivus, probativus, improbativus et exemplorum positivus. Et sic patet que est forma 
sive modus tractandi.</p>
	<p>Circa tertium vero, idest circa causam agentem, nota quod agens sive autor huius operis est 
Dantes. Fuit autem Dantes natione florentinus, nobili et antiquo sanguine natus, descendens de illis 
gloriosis Romanis qui civitatem Florentie, destructis Fesulis, fundaverunt; moribus insignitus et 
multis scientiis clare fultus, et maxime scientiis poetarum. Ipse enim mortuam poesiam de tenebris 
reduxit ad lucem. Et in hoc fuit imitatus Boetium, qui philosophiam mortuam suo tempore 
suscitavit. Circa quartum, idest circa causam finalem, nota quod autor istud opus composuit ad 
hunc finem principaliter, licet et multi alii possint assignari fines. Est autem principalis eius intentio 
removere viventes a statu miserie, relinquendo peccata, et sic composuit Infernum; reducere ad 
virtutes, et sic composuit Purgatorium; ut sic eos perducat ad gloriam, et sic composuit Paradisum. 
Fines vero alii qui possunt assignari in hoc opere sunt tres: Primus, ut discant homines polite et 
ordinate loqui; nullus enim mortalis potest sibi in lingue gloria comparari. Re vera, potest ipse 
dicere verbum prophete dicentis: «Deus dedit michi linguam eruditam»; et illud: 
«Lingua mea calamus scribe velociter scribentis». Ipse enim fuit calamus Spiritus 
Sancti, cum quo calamo ipse Spiritus Sanctus velociter scripsit nobis et penas damnatorum et 
gloriam beatorum. Ipse etiam Spiritus Sanctus per istum aperte redarguit scelera prelatorum et 
regum et principum orbis terre. Secundus finis est ut libros poetarum, qui erant totaliter derelicti et 
quasi oblivioni traditi, in quibus sunt multa utilia et ad bene vivendum necessaria, renovaret, quia 
sine ipsis ad cognitionem sue Comedie accedere non valemus. Tertius finis est ut vitam pessimam 
malorum hominum, et maxime prelatorum et principum, exemplariter condemnaret, bonorum 
autem et virtuosorum, per exempla que ponit, multipliciter commendaret. Et sic patet que est causa 
finalis in hoc opere.</p>
	<p>Circa quintum, sub quo scilicet genere philosophie ista Comedia decurrat, nota quod istud 
genus est morale negotium, sive ethyca, quia non ad speculandum, sed ad opus inventum et fictum 
est totum et pars. Nam etsi in aliquo loco vel passu pertractatur ad modum speculativi negotii, hoc 
non est gratia speculativi negotii principaliter, sed operis, quia, ut ait Philosophus, secundo 
<title>Methaphysice</title>: «Ad aliquid et nunc speculantur pratici aliquando». Et 
sic patet sub qua philosophia comprehendatur ista altissima Comedia. Circa sexto vero et ultimum, 
hoc est circa titulum, nota quod libri titulus est iste: <emph>Incipit profundissima et altissima 
Comedia Dantis, excellentissimi poete</emph>. Que quidem Comedia in tres canticas est divisa: 
prima dicitur <title>Infernus</title>, secunda <title>Purgatorium</title>, et tertia 
<title>Paradisus</title>. Profundissima dicitur quia tractat de inferis; altissima vero quia tractat de 
superis. Comedia autem ideo dicitur quia in principio est horribilis, sed in fine delectabilis. Ad 
cuius maiorem et clariorem evidentiam te volo scire, Lucane, quod IIIIor sunt genera poetarum, 
quorum quodlibet genus propriam habet scientiam. Quidam enim dicuntur poete lirici, qui in 
operibus suis omnes carminum varietates includunt; et dicuntur lirici <emph><foreign lang="ita">apotulirin</foreign></emph> 
greco, idest a varietate carminum; unde et lira dicta que habet varias cordas. Hoc genere carminum 
usus est David in componendo Psalterium. Unde Arator, Sancte Romane Ecclesie Cardinalis, super 
Actus Apostolorum ait: «Psalterium lirici composuere pedes». Quidam dicuntur 
satirici eo quod pleni sunt omni facundia, sive a saturitate vel copia. De pluribus enim rebus simul 
loquuntur, et dicuntur satirici sive satiri a quadam scientia poetica que dicitur 
<emph>satyra</emph>, sicut dicit quedam glosa super Persium: «Satyra est lauta mensa 
multis generibus frugum repleta, que consuevit offerri Veneri in sacrificio». Et ista de causa 
istud secundum genus poetice narrationis dicitur satira, quia abundat reprehensione vitii et 
commendatione virtutis; vel satyra dicitur a Satyro, deo silvarum. Satyri enim sunt quedam 
animalia ab umbilico supra formam hominis habentia, sed ab umbilico deorsum habent formam 
caprinam; in capite habent duo cornua, et nasum uncinatum. Sunt autem isti satyres leves et 
saltatores, nudi et dicaces, et omnium subsannatores. Sic ista scientia poetarum est levis, quia cito 
saltat de vitio in virtutem et de virtute in vitium; nuda et dicax dicitur, quia aperte vitia reprehendit; 
subsannatrix est quia deridet vitiosos.</p>
	<p>Quidam dicuntur tragedi, et eorum scientia dicitur tragedia. Est autem tragedia quedam 
poetica narratio, que in principio est admirabilis et grata, in fine vero, sive exitu, est fetida et 
horribilis; et propter hoc dicitur a <emph><foreign lang="ita">tragos</foreign></emph>, quod est &lt;hircus&gt;, et 
<emph>oda</emph>, quod est &lt;cantus&gt;; inde tragedia quasi &lt;cantus hircinus&gt;, idest 
fetidus ad modum hirci, ut patet per Senecam in suis tragediis. Vel, ut dicit beatus Ysidorus octavo 
libro <title>Ethymologiarum</title>: «Tragedi dicuntur eo quod initia canentibus premium 
erat hircus, quem Greci tragos vocant». Unde et Oratius: «Carmine qui tragico vilem 
certavit ob hircum». Quidam vero dicuntur comici, et eorum scientia comedia. Est autem 
comedia quedam narratio poetica que in principio habet asperitatem alicuius miserie; sed eius 
materia prospere terminatur, ut patet per Terrentium in suis comediis. Dicitur autem iste liber 
<title>Comedia</title> quia in principio sue narrationis sive descriptionis habet asperitatem et 
horribilitatem, quia tractat de penis Inferni, in fine vero continet iocunditatem et delectationem, 
quia tractat de gaudiis Paradisi. Inter poetas liricos, Boetius et Symonides obtinent principatum; 
inter satyros, Oratius et Persius; inter tragedos, Homerus et Virgilius; inter comicos autem, Plautus 
et Terrentius. Dantes autem potest dici non solum comicus propter suam Comediam, sed etiam 
poeta liricus, propter diversitatem rithimorum et propter dulcissimum et mellifluum quem reddunt 
sonum; et satyricus, propter reprehensionem vitiorum et commendationem virtutum quas facit; et 
tragedus, propter magnalia gesta que narrat sublimium personarum. Et hoc demonstrant duo versus 
sui epytafii, quos ad suam memoriam fabricavi:
<quote rend="block">
<l><emph>Hic iacet excelsus poeta comicus Dantes,</emph></l>
<l><emph>Necnon et satirus et liricus atque tragedus.</emph></l>
</quote>
Et sic patet libri titulus.</p>
	<p>Postquam manifestata sunt illa sex que in quolibet doctrinali opere sunt querenda, est 
sciendum quod ista Comedia continet quatuor sensus, quemadmodum et scientia sacre theologie. 
Currit enim in hoc poesia cum theoiogia, quia utraque scientia quadrupliciter potest exponi; imo ab 
antiquis doctoribus ponitur poesia in numero theologie. Scribit enim beatus Augustinus VII libro 
<title>De Civitate Dei</title> quod Marcus Varro tria genera theologie esse posuit: unum scilicet 
fabulosum, quo utuntur poete; alterum naturale, quo utuntur philosophi; tertium vero civile, quo 
utuntur populi. Primus namque intellectus sive sensus quem continet Comedia dicitur hystoricus, 
secundus allegoricus, tertius tropologicus, quartus vero et ultimus dicitur anagogicus. Primus dico 
intellectus est hystoricus. Iste intellectus non se extendit nisi ad licteram, sicut quando accipimus 
Minoem iudicem et assessorem Inferni, qui diiudicat animas descendentes. Secundus intellectus est 
allegoricus, per quem intelligo quod lictera sive hystoria unum significat in cortice et aliud in 
medulla; et secundum istum intellectum allegoricum, Minoes tenet figuram divine iustitie. Tertius 
intellectus est tropologicus sive moralis, per quem intelligo quomodo me ipsum debeo iudicare. Et 
secundum istum intellectum, Minos tenet figuram rationis humane, que debet regere totum 
hominem, sive remorsus conscientie, qui debet malefacta corrigere. Quartus vero et ultimus 
intellectus est anagogicus, per quem sperare debeo digna recipere pro commissis; et secundum 
istum intellectum Minos tenet figuram spei, qua mediante penam pro peccatis et gloriam pro 
virtutibus sperare debemus. De illis autem personis quas ibi ponit hoc accipe, quod non debemus 
credere eos ibi esse, sed exemplariter intelligere quod, cum ipse tractat de aliquo vitio, ut melius 
illud vitium intelligamus, aliquem hominem qui multum illo vitio plenus fuit, in exemplum adducit. 
His omnibus visis, ad aliqualem expositionem lictere accedamus. Ista Comedia, ut dictum est, 
dividitur in tres canticas: prima dicitur <title>Infernus</title>, secunda <title>Purgatorium</title>, 
et tertia <title>Paradisus</title>. Sed primo de prima, cuius titulus talis est: <emph>Incipit prima 
cantica Comedie Dantis</emph>.</p>
</div1>

<div1>
<head>Inferno</head>
<div2>
<head>I</head>
<div3 n="Incipit">
<head>INCIPIT PRIMA CANTICA COMEDIE DANTIS.</head>

	<p>In ista prima cantica autor tractat de peccatoribus et peccatis, et in ea secundum rationem 
humanam penas peccatis adaptat. Continet autem ista prima cantica XXXIIIIor cantus; cuius primi 
cantus titulus talis est: <emph>Incipit primus cantus prime cantice Comedie</emph>.</p>
	<p>In isto primo cantu autor prohemizat ad totem universaliter et generaliter Comediam, et 
ponit in hoc cantu principaliter duo: Primo, quomodo ipse volens ad montem virtutum ascendere, 
fuit a tribus vitiis impeditus, scilicet a luxuria, superbia et avaritia; que quidem vitia figurantur et 
designantur per tres feras que sibi apparuerunt, scilicet per lonzam, leonem et lupam. Secundo, 
ponit quomodo Virgilius, maximus poetarum, in auxilium suum venit, qui tenet typum et figuram 
rationis humane, qua mediante promittit sibi ostendere Infernum et Purgatorium. Sed quia ad divina 
et celestia contemplanda humana ratio non potest attingere, ideo promittit ei non per se, sed per 
celestem ductorem sive ducem, ostendere Paradisum. Viso titulo, licteram indagemus. Sed nota 
quod non est mea intentio procedere in hoc opere in omni passu vel loco more sermocinalis, seu 
naturalis, seu moralis scientie, singulariter et multipliciter dividendo, sed insistere circa licteram 
cuiuslibet scilicet cantus, summam summarie declarando, et demonstrando per quemlibet cantum 
qualem viam autor descendendo vel ascendendo facit, quot historias, quot questiones ac etiam 
prophetias cum occurrerint, et quot comparationes sive similitudines ac etiam notabilia ponit.</p>
</div3>


<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-3</head>
	<p>Anno enim Domini MCCC, quo scilicet anno fuit Rome generalis remissio omnium 
peccatorum, sedente in Sacrosancta Sede Romana Bonifatio papa VIII, sacro autem Romano 
vacante Imperio, de mense Martii, die veneris sancti, hoc est illa die qua mortuus fuit Christus, in 
aurora iste poeta more poetico fingit se istam Comediam, hoc est universa que continentur in ea, in 
visione vidisse. Unde ait in textu: <emph><foreign lang="ita">Nel mezzo del cammin di nostra 
vita</foreign></emph></p>
	<p>Medium namque vite humane, secundum Aristotilem, somnus est. Quod autem in aurora 
suas ceperit visiones videre, patet per textum ibi: «Temp'era dal principio del 
matino».</p>
</div4>

<div4>
<head>vv. 37-39</head>
<p>Quod vero de mense Martii fuerit istud quod dicit, patet per illud quod immediate subsequitur:
<quote rend="block">
<l><emph><foreign lang="ita">e 'l sol montava su con quelle 
stelle</foreign></emph></l>
<l><emph><foreign lang="ita">ch'eran con lui quando l'amor 
divino</foreign></emph></l>
<l><emph><foreign lang="ita">mosse da prima quelle cose 
belle.</foreign></emph></l>
</quote>
Amor enim divinus, quando in creatione mundi primum fecit celum et astra moveri, tunc sol erat in 
signo Arietis. Et in istud signum semper intrat quartodecimo Kalendis Aprilis, idest decimonono 
die mensis Martii, quo die creavit Deus celum et terram, secundum quod Romana tenet Ecclesia. 
Sed quod die veneris sancti, idest tali die qua Christus passus est, hanc habuerit visionem, 
demonstrat infra, cantu XXI, dicens:

<quote rend="block">
<l><emph><foreign lang="ita">Ier, più oltre cinque ore che 
quest'octa,</foreign></emph></l>
<l><emph><foreign lang="ita">mille dugento con sesanta 
sei,</foreign></emph></l>
<l><emph><foreign lang="ita">anni compiè che qui la via fu 
rotta.</foreign></emph></l>

</quote>

Nam die veneris sancti, hora scilicet nona, qua Christus in cruce moriens expiravit, petre scisse 
sunt, ut sacra evangeliorum testatur ystoria. Incipiens autem universa que vidit per ordinem 
enarrare, dicit quod in medio itineris nostre vite, hoc est in somno, invenit se in una silva obscura, 
que mundi errores et vitia prefigurat. Et assignat causam quia a recto itinere deviarat, quod quidem 
rectum iter viam significat virtuosam.</p>
</div4>

<div4>
<head>vv. 4-6</head>
<p>Que autem et qualis fuerit ista silva, subiungendo declarat dicens:

<quote rend="block">
<l><emph><foreign lang="ita">Et quant'a dir qual era è cosa 
dura,</foreign></emph></l>
<l><emph><foreign lang="ita">esta selva selvagia et aspra et 
forte</foreign></emph></l>
<l><emph><foreign lang="ita">che nel penser rinnuova la 
paura.</foreign></emph></l>

</quote>
</p>
	<p>Hoc est, dicere de ista silva quanta et qualis sit, est arduum et difficile. Sed tantum dico de 
ipsa quod adeo est aspra, silvestris et dura, quod quando recordor, etiam in illo cogitamine rennovat 
michi timorem pariter et pavorem.</p>
</div4>

<div4>
<head>vv. 7-9</head>
<p>Concludit autem omnia que in ista silva conspexit et sensit, que quidem enarrare non potest uno 
solo verbo, dicens:

<quote rend="block">
<l><emph><foreign lang="ita">Tant'è amara che poco è più 
morte;</foreign></emph></l>
<l><emph><foreign lang="ita">ma per tractar del ben ch'i' vi 
trovai</foreign></emph></l>
<l><emph><foreign lang="ita">dirò dell'altre cose ch'i' v'ò 
scorte.</foreign></emph></l>

</quote>

Hoc est: tantum est amara ista silva, quod ipsa mors, que est amarior omni amaritudine, modicum 
amarior esse censetur. Sed ut enarraret nobis bona que elicere inde potuit, promittit se dicturum de 
aliis rebus quas ibidem esse conspexit.</p>
</div4>

<div4>
<head>vv. 10-12</head>
<p>Causam autem quare universa que vidit in ista silva narrare non potest assignat, dicens:

<quote rend="block">
<l><emph><foreign lang="ita">I' non so ben ridir com'i' 
v'entrai,</foreign></emph></l>
<l><emph><foreign lang="ita">tant'era pien di sonno in su quel 
punto</foreign></emph></l>
<l><emph><foreign lang="ita">che la verace via 
abandonai.</foreign></emph></l>

</quote>

Hoc est, in illo punto in quo ego deserui viam rectam, tantum eram gravi sopore gravatus, quod ego 
nescio dicere mee principia visionis. Ambulans vero autor, sive potius devians atque errans per 
confusionem istius silve, tandem ad radicem unius collis devenit, ad quem habet terminum ista 
vallis, que timore horribili vulneraverat cor ipsius.</p>
</div4>

<div4>
<head>vv. 13-18</head>
<p>Et tunc oculos elevavit ad montem quem illius planete, qui omnem hominem per omnem 
callem via recta deducit, vidit radiis coopertum. Unde ait in textu:

<quote rend="block">
<l><emph><foreign lang="ita">Ma po' ch'i' fu' al piè d'un colle 
giunto,</foreign></emph></l>
<l><emph><foreign lang="ita">là dove terminava quella 
valle</foreign></emph></l>
<l><emph><foreign lang="ita">che m'avea di paura il cor 
compunto,</foreign></emph></l>
<l><emph><foreign lang="ita">guardai in alto et vidi le sue 
spalle,</foreign></emph></l>
<l><emph><foreign lang="ita">vestite già de' raggi del 
pianeta</foreign></emph></l>
<l><emph><foreign lang="ita">che mena dricto altrui per ogni 
calle.</foreign></emph></l>

</quote>
</p>
</div4>

<div4>
<head>vv. 19-24</head>

	<p>Et tunc ille timor, qui in lacu duraverat sui cordis, propter obscurum transitum quem de 
nocte fecit, que quidem nox nil aliud sonat quam horribiles tenebras que obscurant et horrificant 
illam silvam, quia ibi nullus dies, sed perpetua nox est, viso monte clarissimis radiis illustrato, fuit 
aliquantulum quietatus. Et nota quod dicit aliquantulum et non totaliter quia accidit sibi sicut solet 
accidere naviganti, qui postquam evasit pericula maris et ad ripam descendit, pre timore nondum 
digesto adhuc habet anelitum fatigatum. Et cum tali anelitu, statim quod de navi descendit, se vertit 
ad marina pericula que evasit. Unde ait in textu:

<quote rend="block">
<l><emph><foreign lang="ita">Allor fu la paura un poco 
queta</foreign></emph></l>
<l><emph><foreign lang="ita">che nel lago del cor m'era 
durata</foreign></emph></l>
<l><emph><foreign lang="ita">la nocte ch'i' passai con tanta 
pieta.</foreign></emph></l>
<l><emph><foreign lang="ita">Et com'è quei che con lena 
affannata,</foreign></emph></l>
<l><emph><foreign lang="ita">uscito fuor del pelago a la 
riva,</foreign></emph></l>
<l><emph><foreign lang="ita">si volve a l'aqua perigliosa et 
guata,</foreign></emph></l>

</quote>
</p>
</div4>

<div4>
<head>vv. 25-27</head>

	<p>Posito exemplo nautarum, dicit quod animus suus, qui adhuc illa pericula silvestria fugiebat, 
se retro convertit ad revidendum passum quem nunquam evasit persona aliqua certe vivens. Quasi 
dicat: Ego me verti ad considerandum et ymaginandum peccata et scelera que reliqui, que quidem 
nullus vivens evadere potest, quia non est qui vivat et non peccet. Ideo ait in textu:

<quote rend="block">
<l><emph><foreign lang="ita">Così l'animo mi' c'ancor 
fuggiva,</foreign></emph></l>
<l><emph><foreign lang="ita">si vols'a dietro a rimirar lo 
passo</foreign></emph></l>
<l><emph><foreign lang="ita">che non lasciò giammai persona 
viva.</foreign></emph></l>

</quote>
</p>
</div4>

<div4>
<head>vv. 28-30</head>

	<p>Posita autor evasione silvana, ponit quod postquam ad radicem montis applicuit duo fecit: 
primum est quod aliquantulum fesso corpori pausam dedit; secundum est quod, corpore recreato, 
reincipit aggredi operibus illam viam deserte ripe, quam prius incipere animo cogitabat. Quem vero 
modum in ascendendo tenuerit, demonstrat dicens quod pes inferior firmior semper erat. Et hoc est 
quod ait in textu:

<quote rend="block">
<l><emph><foreign lang="ita">Poi ch'ei posat'un poco 'l corpo 
lasso,</foreign></emph></l>
<l><emph><foreign lang="ita">ripresi via per la piaggia 
diserta,</foreign></emph></l>
<l><emph><foreign lang="ita">sì che 'l piè fermo sempr'era il più 
basso.</foreign></emph></l>

</quote>
</p>
</div4>

<div4>
<head>vv. 31-48</head>

	<p>Et ecce, dum sic gradiens versus illius montis se altitudinem autor sullevaret, in principio 
quasi ripe una lonza levis et compta multum, que tota diversis erat maculata coloribus, sibi apparuit 
a sua facie non recedens, imo tantum suum iter quod inceperat impedivit, quod ipse fuit pro 
retrogradiendo pluribus vicibus fere versus. Sed quia iam noctis tenebre recedebant et aurora 
surgebat, videns illas prefulgidas stellas que in societatem Arietis ascendebant, cepit ex tali visione 
aliquantulum confortari, et contra illam bestiam vigore spiritus roborari. Et hoc est quod intendit in 
textu ibi:

<quote rend="block">
<l><emph><foreign lang="ita">Et ecco, quasi al cominciar 
dell'erta,</foreign></emph></l>
<l><emph><foreign lang="ita">una lonza legera et presta 
molto,</foreign></emph></l>
<l><emph><foreign lang="ita">che di pel maculato era 
coverta;</foreign></emph></l>
<l><emph><foreign lang="ita">et non mi si partia dinanzi al 
volto,</foreign></emph></l>
<l><emph><foreign lang="ita">anz'impediva tanto il mio 
cammino,</foreign></emph></l>
<l><emph><foreign lang="ita">ch'i' fui per ritornar più volte 
volto.</foreign></emph></l>
<l><emph><foreign lang="ita">Temp'era dal principio del 
mattino,</foreign></emph></l>
<l><emph><foreign lang="ita">e 'l sol montava in su con quelle 
stelle</foreign></emph></l>
<l><emph><foreign lang="ita">ch'eran con lui quando l'amor 
divino</foreign></emph></l>
<l><emph><foreign lang="ita">mosse da prima quelle cose 
belle;</foreign></emph></l>
<l><emph><foreign lang="ita">sì c'a bene sperar m'era 
cagione</foreign></emph></l>
<l><emph><foreign lang="ita">di quella fiera la gaietta 
pelle,</foreign></emph></l>
<l><emph><foreign lang="ita">l'ora del tempo, et la dolce 
stagione;</foreign></emph></l>

</quote>

Quasi dicat: Sol qui iam ab inferiori emisperio ad nostrum superius emisperium ascendebat, et 
aurora, que ipsum preibat, michi contra illam feram deceptibilem et fraudulentam fiduciam 
ministrabant, sed non tantam quod timorem michi non daret etiam unus leo qui contra me cum 
capite elevato et fame rabiosa tam velociter veniebat, quod aer inde contremiscere videbatur. Ideo 
in textu inmediate subsequitur:

<quote rend="block">
<l><emph><foreign lang="ita">ma non sì che paura non mi 
desse</foreign></emph></l>
<l><emph><foreign lang="ita">la vista che m'apparve d'un 
leone.</foreign></emph></l>
<l><emph><foreign lang="ita">Questi parea che contra me 
venesse.</foreign></emph></l>
<l><emph><foreign lang="ita">con la test'alta et con rabiosa 
fame,</foreign></emph></l>
<l><emph><foreign lang="ita">sì che parea che l'aer ne 
temesse.</foreign></emph></l>

</quote>
</p>
</div4>

<div4>
<head>vv. 49-54</head>

	<p>Positis autor impedimentis que a lonza sustinuit et leone, ad enarrandum tertium manum 
mittit, dicens quod una lupa, que onerata omni aviditate et fame in sua macilentia videbatur, et que 
multas gentes fecit iam vivere luctuosas, tantum sibi gravaminis irrogavit, quod ipse autor spem 
perdidit quam habebat ad illam altitudinem saliendi. Unde ait in textu:

<quote rend="block">
<l><emph><foreign lang="ita">Et una lupa, che di tutte 
brame</foreign></emph></l>
<l><emph><foreign lang="ita">sembrava carca ne la sua 
magrezza,</foreign></emph></l>
<l><emph><foreign lang="ita">et molte genti fè già viver 
grame,</foreign></emph></l>
<l><emph><foreign lang="ita">questa mi porse tanto di 
gravezza</foreign></emph></l>
<l><emph><foreign lang="ita">con la paura c'uscia di sua 
vista,</foreign></emph></l>
<l><emph><foreign lang="ita">ch'i' perde' le speranza 
dell'altezza.</foreign></emph></l>

</quote>
</p>
</div4>

<div4>
<head>vv. 55-60</head>

	<p>Qualiter autem ex visione illius lupe autor fuerit contristatus, exemplificando subiungit 
dicens quod, quemadmodum ille qui libenter lucratur, vel aliquid aliud voluntario et ardenti animo 
operatur, cum tempus sue intentioni contrarium appropinquat in suo corde medullitus contristatur, 
sic eodem modo fuit ipse ad visionem illius bestie contristatus; et hoc totum quia illa bestia sine 
pace, sibi obviam veniendo, paulatim paulatim impellebat ipsum ad illam obscuram silvam, ubi 
splendor et presentia solis tacet. Et hoc est quod resonant verba textus:

<quote rend="block">
<l><emph><foreign lang="ita">Et qual è quei che volontieri 
acquista,</foreign></emph></l>
<l><emph><foreign lang="ita">et giugne il tempo che perder lo 
face,</foreign></emph></l>
<l><emph><foreign lang="ita">che 'n tutti i suo' pensier piange et 
s'attrista;</foreign></emph></l>
<l><emph><foreign lang="ita">tal mi fece la bestia senza 
pace,</foreign></emph></l>
<l><emph><foreign lang="ita">che, venendomi 'ncontro, a poco a 
poco</foreign></emph></l>
<l><emph><foreign lang="ita">mi ripingeva là dove 'l sol 
tace.</foreign></emph></l>

</quote>
</p>
</div4>

<div4>
<head>vv. 61-66</head>

	<p>Dum autem sic ruendo reverteretur ad yma, ante suos oculos quidam se obtulit, qui 
videbatur quod propter longum silentium esset raucus. Quem cum vidisset autor, suspirando 
clamavit: «Miserere mei, quicumque tu es, vel umbra vel homo certus». Unde ait in 
textu:

<quote rend="block">
<l><emph><foreign lang="ita">Mentre ch'i' ruinava in basso 
loco,</foreign></emph></l>
<l><emph><foreign lang="ita">dinanzi alli occhi mi si fu 
offerto</foreign></emph></l>
<l><emph><foreign lang="ita">chi per lungo silentio parea 
fioco</foreign></emph></l>
<l><emph><foreign lang="ita">Quand'i' vidi costui nel gran 
diserto,</foreign></emph></l>
<l><emph><foreign lang="ita">«Miserere di me», gridai a 
lui,</foreign></emph></l>
<l><emph><foreign lang="ita">«qual che tu sii, od ombra od omo 
certo».</foreign></emph></l>

</quote>
</p>
</div4>

<div4>
<head>vv. 67-75</head>

	<p>Rogatus iste qui apparuit ab autore, manifestat se esse Virgilium per quinque signa; sed 
primo respondit dubitationi autoris. Dubitabat enim autor utrum iste qui sibi apparuit esset verus 
homo in corpore vivens, an esset anima a corpore separata. Cui dubitationi respondens ait: 
«Non homo» – subaudi sum, quia homo componitur ex anima et corpore 
– «sed sum anima a meo olim corpore separata». Ideo sequitur: «Homo 
iam fui». Cuius autem anima fuerit, per quinque signa breviter manifestat: Primo, per locum 
ubi fuit genitus atque natus, quia in civitate Mantue, que est antiquissima et famosissima civitas in 
provincia Lombardie. Unde ait in textu: «Ambo mei parentes fuerunt lombardi, patria 
mantuani». Secundo, per tempus quando natus fuit, quia tempore Iulii Cesaris, dicens: 
«Natus fui sub Iulio, quamvis tarde»; tarde ideo dicit, quia prope mortem ipsius Iulii. 
Tertio, per locum ubi vixit, studuit et conversatus est, quia Rome, sub secundo imperatore Romano, 
Octaviano scilicet Augusto. Unde ait: «Et vixi Rome sub bono Augusto, tempore scilicet 
deorum mendacium atque falsorum». Quarto, per officium quo in mundo refulxit, quia 
poeta. Ideo ait: «Poeta fui». Sed quia multi poete fuerunt tempore illo, ideo quinto et 
ultimo, se manifestat per librum <title>Eneydorum</title>, quem de gestis Enee, Anchisis filii, 
composuit et descripsit. Ideo ait in textu: «Cecini de illo iusto filio Anchisis, qui venit a 
Troya postquam superbum Ylion extitit concrematum». Unde <add resp="ed">ait</add> in 
textu:

<quote rend="block">
<l><emph><foreign lang="ita">Risposemi: «Non homo, homo già 
fui,</foreign></emph></l>
<l><emph><foreign lang="ita">et li parenti miei furon 
lombardi,</foreign></emph></l>
<l><emph><foreign lang="ita">mantuani per patria 
amendui.</foreign></emph></l>
<l><emph><foreign lang="ita">Nacqui</foreign> sub Iulio, <foreign lang="ita">ancor che 
fosse tardi</foreign></emph></l>
<l><emph><foreign lang="ita">et vissi a Roma sotto 'l buono 
Augusto,</foreign></emph></l>
<l><emph><foreign lang="ita">nel tempo delli dèi falsi et 
bugiardi.</foreign></emph></l>
<l><emph><foreign lang="ita">Poeta fui, et cantai di quel 
giusto</foreign></emph></l>
<l><emph><foreign lang="ita">filliuol d'Anchise che venne da 
Troya,</foreign></emph></l>
<l><emph><foreign lang="ita">poi che 'l superbo Ylión fu 
combusto.</foreign></emph></l>

</quote>
</p>
</div4>

<div4>
<head>vv. 76-78</head>

	<p>Postquam vero se manifestavit autori, Virgilius videns ipsum ex pugna ferarum ad ea que 
evaserat pericula remeare, ipsum autorem dulci locutione inducit ad duo: Nam primo incutit ei 
timorem, qui retrahit hominem a peccatis, dicens: «Sed tu quare reverteris ad tot et talia 
nocumenta de quibus» – supple Dei adiutorio – «evasisti?» 
Secundo, ipsum allicit ad amorem, qui facit hominem scandere ad virtutes, dicens: «Quare 
non ascendis delectabilem montem, qui est causa et principium omnis boni?» Et hoc est 
quod habetur in textu:

<quote rend="block">
<l><emph><foreign lang="ita">«Ma tu perchè ritorni a tanta 
noia?</foreign></emph></l>
<l><emph><foreign lang="ita">perchè non sali il dilettoso 
monte,</foreign></emph></l>
<l><emph><foreign lang="ita">ch'è principio et cagion di tutta 
gioia?».</foreign></emph></l>

</quote>
</p>
</div4>

<div4>
<head>vv. 79-90</head>

	<p>Delectatus autor benigna visione Virgilii, et eius dulci colloquio confortatus, cum quadam 
admiratione et reverentia filiali incipit sibi loqui. In qua quidem locutione breviter tria facit: Nam 
primo, captat suam benivolentiam; secundo, exprimit suam miseriam; tertio, implorat suum 
adiutorium sive gratiam. Primum ibi: «Es tu nunc ille Virgilius et ille fons qui tam largum 
fluvium scientiarum expandis?» Et ibi: «O aliorum poetarum honor et lumen, tu es 
meus magister et meus autor; tu es solus ille a quo ego accepi illum pulcrum stilum qui michi fecit 
honorem». Secundum ibi: «Vide bestiam pro qua ego ad ea que reliqueram me 
converti». Tertium ibi: «Adiuva me ab illa, famose sapiens, que venas et pulsus 
contremiscere michi facit». Et hec tria patent in lictera.

<quote rend="block">
<l><emph><foreign lang="ita">«Or se' tu quel Virgilio et quella 
fonte</foreign></emph></l>
<l><emph><foreign lang="ita">che spandi di parlar sì largo 
fiume?»</foreign></emph></l>
<l><emph><foreign lang="ita">rispuos'i' lui con vergognosa 
fronte.</foreign></emph></l>
<l><emph><foreign lang="ita">«O delli altri poeti honore et 
lume,</foreign></emph></l>
<l><emph><foreign lang="ita">valliami il lungo studio e 'l 
grand'amore</foreign></emph></l>
<l><emph><foreign lang="ita">che m'à fatto cercar lo tuo 
volume.</foreign></emph></l>
<l><emph><foreign lang="ita">Tu se' lo mi' maestro e 'l mio 
autore,</foreign></emph></l>
<l><emph><foreign lang="ita">tu se' solo colui da cu' io 
tolsi</foreign></emph></l>
<l><emph><foreign lang="ita">lo bello stile che m'à fatto 
onore.</foreign></emph></l>
<l><emph><foreign lang="ita">Vedi la bestia per cu'io mi 
volsi;</foreign></emph></l>
<l><emph><foreign lang="ita">aiutami da lei, famoso 
saggio,</foreign></emph></l>
<l><emph><foreign lang="ita">ch'ella mi fa tremar le vene e' 
polsi».</foreign></emph></l>

</quote>
</p>
</div4>

<div4>
<head>vv. 91-129</head>

	<p>Postquam vero Dantes benivolentiam magistri captavit, suam miseriam explanavit, et dicti 
magistri gratiam imploravit, Virgilius ipsum ad sui sequelam inducit. Et ut eum magis alliciat ad 
sequendum, duo breviter facit: Nam primo incutit ei timorem, exarando sibi malivolas proprietates 
illius tertie fere, scilicet lupe, dicens: «Tibi convenit tenere aliam viam, si vis evadere de isto 
loco silvestri, quia illa bestia pro qua vociferando tu clamas non permittit aliquem transire per suam 
viam, imo tantum eum impedit quod ipsum occidit, et habet naturam ita malivolam atque ream, 
quod nunquam implet suam avidam voluptatem, et post pastum habet maiorem famem quam prius. 
Multa sunt enim animalia quibus exhibet se uxorem, et plura erunt adhuc quousque veniat ille 
velter qui eam mori facies cum dolore. Iste vero velter non cibabit – subaudi neque alios 
neque se – terra vel peltro, sed amore, sapientia et virtute – subaudi cibabit – 
et hoc quia sua natio erit inter feltrum et feltrum. Illius etiam humilis Ytalie erit salus, pro qua 
mortua fuit virgo speciosa Camilla, necnon et Curialus et Turnus et Nisus. Iste enim velter ipsam 
lupam expellet de villa in villam, quousque ipsam in Infernum remittet, unde primo invidia ipsam 
traxit». Secundo, postquam Virgilius autori timorem incussit, nunc eum allicit ad amorem, 
promittendo sibi ostendere secreta omnia que sunt in Inferno, Purgatorio, ac etiam Paradiso, dicens: 
Unde ego pro tuo meliori cogito et discerno quod tu me sequaris et ego ero tuus dux, et traham te 
hinc per locum eternum, ubi stridores audies desperatos, videbisque spiritus antiquos dolentes atque 
gementes, qui ad secundam mortem, hoc est ad corporum coniunctionem, exclamant. Et post hec 
videbis eos qui in igne – subaudi Purgatorii – sunt contenti. Et causam quare 
contentantur in igne assignat dicens, quia sperant ascendere, purgatis offensis, ad gaudia Paradisi, 
ad que si ascendere postea volueris, anima – subaudi alia – dignior ad hoc erit, et 
cum ipsa te in meo recessu dimittam. Causam vero quare ad ostendenda celestia se dicit indignus 
assignat immediate cum dicit: «Quia ille imperator, qui superius ibi regnat, quia ego fui sue 
legi rebellis non vult quod in suam veniam civitatem». Et quia Dantes poterat dicere, 
secundum opinionem quorundam hereticorum, dicentium Deum in Inferno potentiam non habere: 
«Tu qui es damnatus quid habes facere cum Deo?» respondet Virgilius: In omnibus, 
inquit, partibus imperat et ibi regit. Ibi est sua civitas et alta sedes. O felicem illum quem eligit ipse 
ibi. Istarum autem duarum partium, prima incipit ibi: «A te convien tener altro 
viagio»; et finit ibi: «là onde invidia prima dipartilla». Secunda vero pars 
incipit ibi: «Ond'io per lo tu' me' penso et discerno»; et finit ibi: «O felice 
colui cu' ivi elegge».</p>
</div4>

<div4>
<head>vv. 130-136</head>
	<p>Allectus autor ex promissionibus sibi factis, statim se offert liberaliter ad eundum, et quod 
maius est, Virgilium deprecatur ut statim adimpleat que promisit, et, ut citius eum moveat, per 
Deum quem ipse Virgilius non agnovit adiurat. Unde ait in textu: «O poeta, ego te requiro 
per illum Deum quem tu minime cognovisti, ad hoc ut ego fugiam istud malum et peius, quod tu 
me ducas quo modo dixisti, ita ut ego videam ianuam Sancti Petri, et illos quos tu facis taliter esse 
mestos. Tunc Virgilius, omni curialitate et solicitudine plenus, statim se movit ad iter, et Dantes, 
non minori solicitudine, secutus est eum. Unde ait in textu: <emph><foreign lang="ita">Allor si 
mosse, et io li tenni retro</foreign>.</emph></p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
	<p><emph><foreign lang="ita">Nel mezzo del cammin di nostra vita</foreign></emph>. Per 
istud dimidium nostre vite accipe somnum, in quo, secundum Macrobium super <emph>Somnio 
Scipionis</emph>, quinque visionum speties sive genera contemplantur; hoc est: oraculum, visio, 
somnium, insomnium et fantasma. Cuiusmodi autem spetiei vel generis fuerit ista visio quam 
habuit ipse Dantes, transcurrendo ista quinque genera visionum videbimus manifeste. Oraculum 
enim, secundum eundem Macrobium, est cum in somnio parens, idest pater aut mater, vel alia 
sancta persona gravisque, seu sacerdos, seu angelus, seu etiam ipse Deus, aperte aliquid demonstrat 
eventurum vel non eventurum, faciendum sive vitandum. Visio est cum id quod quis videt in 
somnio eodem modo illud respicit vigilando; ut cum in somnio vidi me in cathedra sublimatum, 
facto die sum electus vel factus episcopus sive abbas. Somnium proprie vocatur illa visio que 
figuris tegitur et ambagibus nubilatur, et que non nisi per interpretationem potest intelligi vel 
cognosci. Huius autem somnii V sunt speties: aut enim est proprium, aut alienum, aut commune, 
aut publicum, aut generale. Tunc enim somnium dicitur proprium quando quis aliquid somniat 
tantum modo de se ipso. Alienum somnium est quando quis non circa se nec de se, sed circa alium 
et de alio, videt aliquid in quiete. Commune tunc somnium est quando quis aliquid videt quod et 
alium et se tangat. Publicum somnium est quando quis sue civitati vel foro vel teatro seu 
quibuslibet publicis ianuis menibus actibusve triste vel letum aliquid viderit evenire. Generale vero 
somnium est cum circa solis orbem lunaremque globum seu sydera, sive celum, sive aerem, sive 
maria, sive terras, quis somniat innovatum.</p>
	<p>Hec autem visio quam vidit in somnio iste autor potest dici: Primo oraculum, quia gravis 
persona, ut puta Virgilius, in prima cantica, sanctaque, ut puta Cato et Statius, in secunda, 
parensque, ut puta Cacciaguida, et sacerdos, ut puta sanctus Bernardus, angeli, et ipse Deus in 
tertia, clara sunt sibi visione monstrati. Secundo potest dici visio, quia ipsa loca, ad que anime post 
mortem corporum vadunt, ymaginaria visione conspexit. Tertio potest dici somnium: et primo 
proprium, quia multa in Inferno, Purgatorio ac etiam Paradiso de se audivit, vidit et sensit; secundo 
potest dici alienum, quia multa circa alienos et de alienis sibi revelata fuerunt, vel quia quem statum 
aliorum sortite sunt anime deprehendit; tertio potest dici commune, quia multa que sibi mixtim et 
aliis contingere debebant aspexit, vel quia eadem loca tam sibi quam ceteris eiusdem meriti didicit 
preparari; quarto potest dici publicum, quia varietates et mutabilitates non solum sue civitatis, sed 
aliarum quam plurium, audivit et vidit; quinto potest dici etiam generale, quia Infernum, 
Purgatorium, celum, celique cives, ipsamve beatissima Trinitatem, sibi adhuc in carne viventi sunt 
videre concessa. Alia autem duo genera visionum, insomnium scilicet et fantasma, a sua visione 
penitus excluduntur. Sed nichilominus quid de ipsis idem Macrobius sentiat videamus. Insomnium 
enim est quotiens homo, cum cura oppressi animi, sive corporis, sive fortune, vadit cubitum sive 
dormitum. Cum cura enim animi vadit ille dormitum, qui vulneratus amore, cogitaminibus venereis 
totus plenus, que minime habet, somniat se habere. Unde Hero in epystola ad Leandrum ait:

<quote rend="block">
<l><emph>Me miseram brevis est hec et non vera voluptas,</emph></l>
<l><emph>Nam tu cum somno semper abire soles.</emph></l>
</quote>
Et regina Dido ait ad Annam, ut scribit Virgilius in quarto libro <title>Eneydorum</title>: 
«Anna soror, que me suspensam insomnia terrent». Cum cura vero corporis vadit ille 
cubatum, qui nimio cibo potuve gravatus se somniat suffocare, vel cum exuriens somniat 
manducare. Cum cura vero fortune ille vadit dormitum qui se existimat vel potentia vel magistratu 
aut promoveri pre desiderio, aut exui pre timore. Hec et his similia quantum ex habitu mentis, sicut 
prevenerant vigilando, ita turbant etiam dormiendo. Et hinc est quod una cum somno veniunt, et 
una cum somno pariter evanescunt. Falsa enim esse insomnia; nec etiam Maro, VI 
<title>Eneidorum</title>, tacuit dicens: «Sed falsa ad celum mittunt insomnia 
manes». Amorem quoque describens, cuius curam semper sequuntur insomnia, ait quarto 
libro:

<quote rend="block">
<l><emph>Herent infixi pectore vultus</emph></l>
<l><emph>Verbaque, nec placidam membris dat anima 
quietem.</emph></l>
</quote>
</p>
	<p>Fantasma autem est cum inter vigiliam et quietem in quadam, ut aiunt, prima somni nebula, 
adhuc se vigilare extimans qui dormire vix cepit, ex quibusdam fumositatibus cerebrum 
obnubilantibus, aspicere videtur in se irruentes vagantesque formas, a natura seu magnitudine seu 
spetie discrepantes. Ista duo ultima genera visionum cura interpretationis indigna sunt. Reliqua vero 
tria aliquid veri significant et important.</p>
	<p>In dimidio igitur nostre vite, idest in somno, secundum quem nichil differt stultus a sapiente, 
prout Philosophus vult in fine primi libri <title>Ethicorum</title>, fingit autor suas visiones 
vidisse. Quidam autem opinantur dimidium nostre vite etatem in qua erat autor, quando istam 
incepit condere Comediam. Dicunt enim ipsum XXXV annos habuisse, vel circa; et secundum 
istum modum ponunt etatem hominis usque ad annum septuagesimum protelari. Sed iste numerus 
sive limes humane vite a Divina videtur discrepare Pagina etiam et pagana. Divina enim Pagina 
narrante didicimus quod Deus, iratus peccatis hominum, humane vite cursum post diluvium 
breviavit; sed non posuit septuagesimum annum fuisse postea limitem nostre vite, cum post 
inveniatur homo vixisse centum quinquaginta annis et ultra. Nostris etiam temporibus videmus 
quod, in multis partibus, multi centesimum vigesimum annum non solum attingant, sed etiam 
excedant. Statius etiam, primo libro <title>Thebaidos</title>, inumane vite terminum ponit 
centesimum et vigesimum annum esse, ubi loquitur de etate regis Adrasti, dicens:

<quote rend="block">
<l><emph>Rex ibi tranquille, medio de limite vite</emph></l>
<l><emph>In senium vergens, populos Adrastus habebat.</emph></l>
</quote>
Ubi dicit glosa quod medius limes vite nostre est annus sexagesimus. Cum hoc etiam concordat 
Iosephus dicens: Hunc terminum vite a Deo post diluvium fuisse homini constitutum. Sed, re vera, 
cursus humane vite nullo potest termino terminari, quia, licet etates hominis limitentur, ultima 
tamen nequaquam a sapientibus limitatur; ut habetur infra, cantu XXVII, super illo verbo:

<quote rend="block">
<l><emph><foreign lang="ita">Quando mi vidi giunto in quella 
parte</foreign></emph></l>
<l><emph><foreign lang="ita">di mia età dove ciascun 
dovrebe</foreign></emph></l>
<l><emph><foreign lang="ita">calar le vele et raccollier le 
sarte,</foreign></emph></l>

</quote>
</p>

	<p>Autor autem cursum humane vite annorum numerum esse non ponit, sicut patet ex textu 
primi cantus et penultimi, ac etiam ultimi Comedie. Nam in isto primo cantu dicit:

<quote rend="block">
<l><emph><foreign lang="ita">I' non so ben ridir com'i' 
v'entrai,</foreign></emph></l>
<l><emph><foreign lang="ita">tant'era pien del sonno in su quel 
punto</foreign></emph></l>
<l><emph><foreign lang="ita">che la verace via 
abandonai.</foreign></emph></l>
</quote>

Et in penultimo cantu, in quo introducit beatum Bernardum sibi in illa visione dicentem:

<quote rend="block">
<l><emph><foreign lang="ita">Ma perchè 'l tempo fugge che 
t'assonna</foreign></emph></l>
<l><emph><foreign lang="ita">qui farem punto, 
etc.</foreign></emph></l>

</quote>

Deinde etiam in ultimo cantu, premissa comparatione: «Qual è colui che sognando 
vede», rem comparatam, idest se ipsum, cum dicit: «cotal son io, chè quasi tutta cessa 
/ mia visione, etc.» Unde per hoc patet quod autor dimidium vite nostre somnum esse 
prefingat.</p>
	<p><emph><foreign lang="ita">Mi ritrovai per una selva 'scura</foreign></emph>. Ista silva 
in qua autor errasse se dicit, est iste mundus plenus arboribus peccatorum: qui dicitur silva obscura 
per veri ignorantiam, silvestris per boni carentiam, aspera per mali adherentiam, et fortis per 
detinentiam, quia fortiter et tenaciter hominem detinet irretitum. Vel per istam silvam asperam et 
confusam possumus huius autoris accipere civitatem, que suo tempore plena fuit erroribus, 
divisionibus atque guerris; nam multo tempore bellis fuit civilibus conquassata; in qua quidem 
divisione et errore iste autor propriis laribus fuit pulsus.</p>
	<p><emph><foreign lang="ita">Chè la diritta via era smarrita</foreign></emph>. Hoc dicit 
quia in confusione et errore vitiorum homo a recto virtutum tramite deviando discedit. Nam virtus 
inter duo extrema, hoc est inter plus et minus, consistere comprobatur. Unde Philosophus dicit quod 
virtus est medium superfluitatis et indigentie. Per hanc itaque viam homo debet incedere virtuosus, 
ut non declinet neque ad dexteram superfluitatis neque ad sinistram indigentie. Unde ait Moyses ad 
regem Edon, ut habetur in libro <title>Numerorum</title>: Via regia gradiemur, non declinabimus 
ad dexteram neque ad sinistram. Dicitur autem virtus via regia, quia per virtutem devenitur ad 
civitatem regiam summi regis, quam viam ideo Christus dicit in Evangelio esse strictam, licet sit 
regia, quia, secundum Tullium, virtus est circa arduum et difficile.</p>
</div4>

<div4>
<head>vv. 4-6</head>
	<p><emph><foreign lang="ita">Et quant'a dir qual era è cosa dura</foreign></emph>, usque 
ibi: <emph><foreign lang="ita">Tant'è amara che poco è più morte</foreign></emph>, litera 
plana est. Et ideo non intendo, ubi litera plana sit, diutius immorari.</p>
</div4>

<div4>
<head>vv. 7-9</head>
	<p><emph><foreign lang="ita">Ma per tractar del ben ch'i' vi trovai</foreign></emph>. Queri 
potest hic, cum in mundi confusionibus et erroribus nichil boni valeat reperiri, que bona autor 
conspexerit in hac silva? Et dicendum quod homo sapiens, dum mala mundi considerat et ipsum 
instabilem esse cernit, dumque in peccatis satietatem et requiem invenire non potest, mundus et ea 
que in mundo sunt sibi incipiunt displicere. Et tunc, quia cor hominis sine desiderio esse non potest, 
ad virtutes incipit anelare, et sicut ait beatus Gregorius: Gustato spiritu, desipit omnis caro.</p>
</div4>

<div4>
<head>vv. 10-12</head>
	<p><emph><foreign lang="ita">I' non so ben ridir com'i' v'entrai</foreign></emph>. Bene 
dicit, quia vere nullus scit dicere qualiter et quomodo primo ingreditur istam silvam, idest quomodo 
primum labitur in peccatum. Istud enim est illud quartum quod Salomon penitus ignorasse se dicit. 
Tria, inquit, sunt michi difficilia, et quartum penitus ignoro: viam aquile in celo, viam navis in 
medio mari, viam colubri super petram, et viam adolescentis in adolescentia sua.</p>
	<p><emph><foreign lang="ita">Tant'era pien del sonno in su quel 
punto</foreign></emph></p>
	<p>Hic manifeste apparet quod suas visiones in somno finxerit se vidisse, et sic se confirmat 
dictum superius positum: «Nel mezzo del camin di nostra vita».</p>
</div4>

<div4>
<head>vv. 13-15</head>
	<p><emph><foreign lang="ita">Ma po' ch'i' fui al piè d'un colle giunto</foreign></emph>. Per 
istum collem sive montem accipe altitudinem et excellentiam virtutum, que faciunt hominem ad 
alta ascendere et superna.</p>
</div4>
<div4>
<head>vv. 16-18</head>
<p>
<quote rend="block">
<l><emph><foreign lang="ita">Guardai in alto et vidi le sue 
spalle</foreign></emph></l>
<l><emph><foreign lang="ita">vestite già de' raggi del 
pianeta</foreign></emph></l>

</quote>
</p>
	<p>Iste planeta, qui suis radiis montem vestit, est prefulgida stella Venus, que tenet typum et 
similitudinem caritatis, que est omnium virtutum fulgidum ornamentum, sicut humilitas stabile 
fundamentum. Ad evidentiam autem predictorum clarius et perspicacius enodandam, est allegorice 
attendendum quod ista silva adeo tenebrosa statum peccati, mons vero luminosus virtutis statum, 
figurative tipiceque designant. Inter que duo, silvam videlicet atque montem, autor, qui humane 
nature liberum arbitrium representat, se invenisse confingit. Nam Deus, quando humanam naturam 
libero dotavit arbitrio, apposuit sibi bonum et malum, iuxta illud: Ignem et aquam apposui tibi ad 
quod vis extende manum tuam. Dantes vero, volens instruere hominem inter premissa contraria 
constitutum, exemplo sui poetice hic inducit, ut relicta silva malorum ad montem bonorum accedat. 
Qui quidem mons prefulgide stelle radiis illustratus dicitur et vestitus, quia caritas in stella Veneris, 
inquantum ad amorem disponit, hic allegorice figuratur.

<quote rend="block">
<l><emph><foreign lang="ita">che mena dricto altrui per ogni 
calle.</foreign></emph></l>

</quote>
</p>
	<p>Natura sancti amoris est ista, quod per omnem viam prosperam vel adversam hominem recte 
ducit, quia nec in adversis deprimitur, nec in prosperis elevatur.</p>
</div4>

<div4>
<head>vv. 28-30</head>
<p>
<quote rend="block">
<l><emph><foreign lang="ita">sì che il piè fermo sempr'era 'l più 
basso.</foreign></emph></l>

</quote>
</p>
	<p>Facit hic autor sicut faciunt ascendentes, qui quando aliquam viam arduam saliunt vel 
ascendunt, semper habent pedem inferiorem firmiorem. Qui quidem pes, moraliter exponendo, 
accipitur pro timore; habet enim timor talem proprietatem, quod hominem firmat ne in peccata 
labatur. Ubi nota quod duo sunt necessaria homini volenti ascendere ad virtutes: Primum est timor, 
qui firmat hominem ne peccet. Unde Salomon: Per timorem Domini declinat omnis homo a malo. 
Et proverbium vulgare: Paura guarda vigna, ma non mala famillia. Secundum est amor, qui movet 
et incitat ad agendum; operatur enim magna si est. Unde beatus Gregorius, loquens de illo amore 
quem homo debet habere ad Deum et ad quem omnes alii amores debent regulariter regulari, ait: 
Amor Dei non est otiosus; operatur enim magna si est; si autem operari negligit, amor non est. Per 
timorem itaque et amorem efficitur homo bonus. Pes igitur inferior, qui stat firmus, timorem; pes 
vero superior, qui movetur, amorem significat et importat.</p>
</div4>

<div4>
<head>vv. 31-33</head>
<p>
<quote rend="block"><l><emph><foreign lang="ita">Et ecco, quasi al 
cominciar de l'erta,</foreign></emph></l>
<l><emph><foreign lang="ita">una lonza leggiera et presta 
molto,</foreign></emph></l>

</quote>
</p>
	<p>Hic tangit autor, figurative loquendo, tria vitia que impediunt omnem hominem volentem 
scandere ad virtutes; que quidem tria vitia radices sunt omnium vitiorum et omnibus bonis operibus 
adversantur. Prima namque fera dicitur lonza, diversis depicta coloribus, et signat luxuriam, que 
adolescentes maxime ad se trahit. Secunda fera dicitur leo, qui propter suam audaciam et propter 
colerara quam habet adustam, propter quam dicitur pati quartanam, superbiam prefigurat, que 
quidem maxime habet iuvenes impedire; quia talis etas avida est honoris, sicut adolescentia est 
avida voluptatis. Tertia vero fera dicitur esse lupa, que propter sui ingluviem et insatiabilem famem 
habet avaritiam figurare. Que quidem senescentes habet spetialiter impedire, et semper ipsa cum 
ipsis senescentibus iuvenescit, nunquamque senescit. Et hoc est quod resonant verba textus, ubi 
loquitur de lupa predicta:

<quote rend="block">
<l><emph><foreign lang="ita">et à natura sì malvagia et 
ria,</foreign></emph></l>
<l><emph><foreign lang="ita">che mai non empie la bramosa 
vollia,</foreign></emph></l>
<l><emph><foreign lang="ita">et dopo 'l pasto à più fame che 
pria.</foreign></emph></l>

</quote>
</p>
	<p>Et ideo beatus Ieronimus bene ait: Cum cetera vitia in homine senescant, sola avaritia 
iuvenescit. Legitur enim de naturis luporum quod quanto magis etate senescunt, tanto magis se vitia 
iuvenescunt. Et, ut ista tria clariori luce mistice videamus, est notandum quod Dantes tenet in hoc 
loco typum et figuram hominis universales etates humane nature currentis. Que quidem etates, licet 
sint septem, ad ternarium tamen numerum reducuntur, videlicet ad adolescentiam, iuventutem et 
senectutem. Quas tres etates ponit a tribus principalibus vitiis, que omnia alia vitia intra se 
continent, impediri: Primo a luxuria, que sui delectabili venustate maxime, prout supra dicitur, 
allicit hominem in adolescentia constitutum. Ideoque dicitur eius pellis variis coloribus esse picta, 
que pellis allegorice intellecta illa signa venerea prefigurat, que carnali amore hominem detinent 
irretitum, prout sunt lascivi: visus, colloquia, risus et tactus. Et hoc est quod resonat textus ibi:</p>
</div4>

<div4>
<head>vv. 34-36</head>
<p>
<quote rend="block"><l><emph><foreign lang="ita">et non mi si partia 
dinanzi al volto,</foreign></emph></l>
<l><emph><foreign lang="ita">anzi 'mpediva tanto 'l mi' 
cammino,</foreign></emph></l>
<l><emph><foreign lang="ita">ch'i' fui per ritornar più volte 
vòlto.</foreign></emph></l>
</quote>

Quasi dicat; Licet vellem ad montem virtutum ascendere, illius fere variata depictio me a bono 
proposito revocabat. Quod autem sequitur:</p>
</div4>

<div4>
<head>vv. 37-43</head>
<p>
<quote rend="block">
<l><emph><foreign lang="ita">Temp'era dal principio del 
mattino,</foreign></emph></l>
<l><emph><foreign lang="ita">e 'l sol montava in sù con quelle 
stelle</foreign></emph></l>
<l><emph><foreign lang="ita">ch'eran con lui quando l'amor 
divino</foreign></emph></l>
<l><emph><foreign lang="ita">mosse da prima quelle cose 
belle;</foreign></emph></l>
<l><emph><foreign lang="ita">sì c'a bene sperar m'era 
cagione</foreign></emph></l>
<l><emph><foreign lang="ita">di quella fiera la gaietta 
pelle,</foreign></emph></l>
<l><emph><foreign lang="ita">l'ora del tempo et la dolce 
stagione;</foreign></emph></l>
</quote>
</p>

	<p>Sic allegorice est summendum. Licet enim autor ad aspectum lonze que, ut dictum est, 
luxuriam prefigurat, plurimum titubaret, tamen, ut prudens somniorum interpres, concepit in sue 
tempore visionis per illam variatam pellem, que delectationem et pulcritudinem in se gestat, ad 
meliora, hoc est ad summam pulcritudinem delectationemque posse transire. Iuxta quod ad 
Romanos scribit Apostolus: Invisibilia Dei per ea que facta sunt intellecta conspiciuntur. Nam si 
tanta pulcritudo in creaturis ac etiam tanta delectatio reperitur, quorum primum est vanum reliquum 
vero insatiabile, quanta debet esse pulcritudo firma celestis et delectatio duratura? Idcirco sic 
construe textum: <emph><foreign lang="ita">Temp'era dal principio del 
mattino</foreign></emph>; idest matutinali tempore quo ab oriente aurora incipit emicare, michi 
apparuit illa fera. Et ad istud tempus clarius declarandum, quo scilicet anni tempore istam habuit 
visionem, ait:

<quote rend="block">
<l><emph><foreign lang="ita">e 'l sol montava in sù con quelle 
stelle</foreign></emph></l>
<l><emph><foreign lang="ita">ch'eran con lui quando l'amor 
divino</foreign></emph></l>
<l><emph><foreign lang="ita">mosse da prima quelle cose 
belle;</foreign></emph></l>

</quote>
</p>
	<p>Hoc est, illo enim tempore atque hora sol ad nostrum emisperium ascendebat cum illis, 
scilicet stellis, que erant cum ipso quando amor divinus, qui, secundum Boetium, stabilis manens 
dat cuncta moveri, ipsum cum ipsis a primordio primum movit. Et hoc fuit quarta die creationis 
mundi, iuxta beatum Ambroxium in himno dicentem: Quarto die qui flameam solis rotam 
constituens, lune ministrans ordinem vagosque cursus syderum, fuit autem sol creatus in signo 
Arietis; quod quidem signum intrat circa decimum nonum Martii. Dicit igitur autor concludendo 
quod illa dulcis hora, quia tempore matutino, quo vera somnia et non falsa, utilia et non damnosa, 
solent plurimum apparere, sibi melioris spei causam intulit, ut, considerata pulcritudine pellis fere, 
posset ad meliora procedere. Ideo sequitur in textu:

<quote rend="block">
<l><emph><foreign lang="ita">sì c'a ben sperar m'era 
cagione</foreign></emph></l>
<l><emph><foreign lang="ita">di quella fiera la gaetta 
pelle,</foreign></emph></l>
<l><emph><foreign lang="ita">l'ora del tempo et la dolce 
stagione;</foreign></emph></l>

</quote>
Quasi dicat: Illud dulce tempus et hora michi spem ac fiduciam ministrarunt, ut illius fere pellis 
gaetta, idest delectabilis et iocunda, optimum esset signum a carnalibus ad spiritualia et a terrenis 
ad celestia respirare.</p>
</div4>

<div4>
<head>vv. 44-45</head>
<p>Quod autem sequitur:

<quote rend="block">
<l><emph><foreign lang="ita">ma non sì che paura non mi 
desse</foreign></emph></l>
<l><emph><foreign lang="ita">la vista che m'apparve d'un 
leone.</foreign></emph></l>

</quote>
Sic est intelligendum: Quamvis enim in bonam partem sumpserim illius fere visionem, ratione 
temporis matutini michi bonam fiduciam ministrantis, non tamen tantam quantam michi 
expediebat, quia michi apparuit unus leo, quo viso perdidi fiduciam iam conceptam. Circa quem 
leonem, secundum licteram quatuor considerare debemus: Primum est quia non dicit eum absolute 
fuisse leonem, sed habuisse effigiem leoninam, ibi: «la vista che m'apparve d'un 
leone». Secundum, quia dicit ipsum contra se erecta cervice venisse, ibi: «Questi 
parea che contra me venisse». Tertium est quod ponit in ipso rabiosum ac famelicum 
appetitum, ibi: «et con rabiosa fame». Quartum est quod ex suo aspectu aeri timorem 
ingerere videbatur, ibi: «sì che parea che l'aer ne temesse». Ista quatuor allegorice 
exponendo, peccatum superbie prefigurant; nam peccatum superbie dicitur habere effigiem 
leoninam, non tamen ipsum esse leonem. Videtur enim leo, sed non est. Nam superbia, cuius 
appetitus est propria excellentia, videtur in se habere maxime tria: Primo altam excellentiam et 
maiestatem, sed deducit ad infimum precipitium et immanitatem, et hoc est valde cecum appetere. 
Seneca, octavo <title>Tragediarum</title>: «Ceca est temeritas que petit casum 
ducem». Secundo videtur habere securitatem et firmitatem, et habet in se periculum et 
varietatem. Rami enim arboris, secundum Crisostomum, qui sunt in ymo sunt in quiete et 
securitate; qui autem sunt in vertice, facile a ventis agitantur atque franguntur. Unde monet Seneca 
dicens: Redige te ad yma a quibus cadere non potes. Refert Valerius quod dum quidam rex coronari 
deberet, coronam manu tenens, ad principes suos ait: O nobilem magis quam felicem coronam, 
quam si quis cognosceret quam multis periculis et solicitudinibus plena sit nec humani iacentem 
tollere vellet. Seneca, secundo <title>Tragediarum</title>: «Dum excelsus steti nunquam 
pavere destiti». Tertio videtur habere durabilitatem et habet status et vite brevitatem; 
Ecclesiastici X: Omnis potentatus brevis vita. Seneca, nono <title>Tragediarum</title>, loquens de 
Neronis imperatoris superbia ait: Licet extruat marmoribus atque auro, tegat superbus aulam limen, 
ducis servent armate coortes, mittat immensas opes exhaustus orbis, supplices cruentam dexteram 
parthi petant. Regna divitias ferant, veniet dies tempusque quo reddat animam nocentem sceleribus 
suis, iugulum hostibus desertus et destructus ac cunctis egens. Et sic patet primum. Ideo bene ait 
autor in textu: «la vista che m'apparve d'un leone».</p>
</div4>

<div4>
<head>vv. 46-48</head>
	<p>Circa secundum, nota quod superbia erecta cervice contra omnem hominem semper vadit; et 
non solum contra hominem, sed etiam contra Deum. De primo Plautus, poeta comicus, in persona 
superbie loquens ait: Minores despicimus, maioribus invidemus, ab equalibus dissentimus. De 
secundo, Propheta invehens in superbos: Ambulant, inquit, contra Deum extento collo. Ideo bene 
ait in textu: «Questi parea che contra me venesse / con la test'alta». Nam semper 
superbus se erigit contra Deum. Psalmista: «Superbia eorum qui te oderunt ascendit 
semper». Exemplum regis Capanei gigantis, de quo habetur infra, circulo VII, cantu XIIII. 
Circa tertium, nota quod superbia nunquam honoribus et dignitatibus satiatur. Exemplum habemus 
in primo angelo, qui positus a Deo in tanto culmine dignitatis, superveniente superbia contentari 
non potuit; et ideo rabiosam dicitur pati famem. Exemplum Alexandri, de quo narrat Valerius, libro 
octavo, capitulo de cupiditate glorie, quod habebat tam insatiabile pectus, quod nullis honoribus 
nullisque victoriis repleri valebat. Nam cum quidam suus comes, nomine Anaxarcus, sibi semel 
dixisset quod suus preceptor Democritus dicebat innumerabiles mundos esse, ait: «Heu me 
miserum, quod nec uno quidem adhuc sum potitus». Et addit Valerius: Angusta uni homini 
possessio fuit que deorum omnium domicilio suffecit. Ideo ait in textu: «et con rabbiosa 
fame». Circa quartum vero et ultimum, est notandum quod ipsa superbia molestat et infestat 
maxime cum in tirannidem convertitur. Etiam sanctos Dei, qui per aerem figurantur quia a terrenis 
elevati, solum celestia concupiscunt. Et licet ipsam infestationem diligant pro se ipsis, quia est eis, 
secundum Gregorium, sicut lima ferro et fornax auro, tamen pro timidis et tepidis ipsam timent. 
Unde Christus in sua passione, Iudeis et militibus Pilati querentibus ipsum capere et tenere, ait: Si 
me vultis, ego sum; sinite hos abire. Sciebat enim quod apostoli nondum fortes erant ad tolerantiam 
passionis. Ideo ait in textu: «sì che parea che l'aere ne temesse».</p>
</div4>

<div4>
<head>vv. 42-51</head>
<p>Quod autem sequitur:

<quote rend="block">
<l><emph><foreign lang="ita">Et una lupa, che di tutte 
brame</foreign></emph></l>
<l><emph><foreign lang="ita">semblava carca ne la sua 
magrezza,</foreign></emph></l>
<l><emph><foreign lang="ita">et molte genti fè già viver 
grame,</foreign></emph></l>
</quote>

Sic primo construe: Non solum illa leonina effigies, que superbiam prefigurat, me a bono proposito 
revocabat, sed etiam una lupa, que propter sui ingluviem avaritiam preostendit, tantum michi 
gravedinis irrogavit, quod ego perdidi spem ad celestia ascendendi. Unde sequitur in textu:</p>
</div4>

<div4>
<head>vv. 52-54</head>
<p>
<quote rend="block">
<l><emph><foreign lang="ita">questa mi porse tanto di 
gravezza</foreign></emph></l>
<l><emph><foreign lang="ita">con la paura c'uscia di sua 
vista,</foreign></emph></l>
<l><emph><foreign lang="ita">ch'i' perdei la speranza de 
l'altezza.</foreign></emph></l>

</quote>
Circa vero istam avaritiam, que naturam dicitur habere lupinam, quatuor secundum licteram 
considerare valemus, duo in se et duo extra se. In se enim habet: primo, insatiabilem voluptatem; 
secundo, insanabilem infirmitatem. Extra se autem: primo, nullam in animo securitatem; secundo, 
nullam de suis divitiis felicitatem. Circa duo prima, est notandum quod avaritia habet is se ista duo 
periculosa: primum est insatiabilis voluptas; nunquam enim mens avari hominis satiatur. Unde 
Salomon: Avarus non implebitur pecunia. Et Seneca: Avaro tam deest quod habet quam quod non 
habet. Ideo ait in textu: «che di tutte brame». Secundum est insanabilis infirmitas, 
quia avarus a sua infirmitate divitiis vel paupertate, ut ait Philosophus, curari nequit. Nam si 
efficitur pauper, in avaritiam vergit; si vero dives, nunquam satiatur. Et in hoc avarus ydropico 
similatur, qui quanto plus bibit, plus bibere concupiscit. De quo poeta: «Quo plus sunt pote, 
plus sitiuntur aque». Ideo ait in textu: «sembiava carca nella sua magrezza». 
Quasi dicat: licet avaritia sit onerata divitiis, nunquam efficitur inde pinguis. Et ista duo intra se 
concludit avarus.</p>
	<p>Extra se vero duo alia considerare debemus. Primum est quod avarus nullam habet in animo 
securitatem; nam avarus in congregando habet laborem, in custodiendo habet timorem, in perdendo 
vero dolorem. Et beatus Augustinus dicit quod avarus dum dormit latrones somniat. Et hoc est quod 
resonant verba textus: «et molte genti fè già viver grame». Secundum est quod avarus 
nullam habet de suis divitiis felicitatem; nam, ut manifeste videmus, de bonis congregatis avarus 
gaudere vel letari non potest; et hoc quia divitie sunt onera animum hominis aggravantia. Et in hoc 
felicior est pauper quam dives, qui nullo in animo onere pregravatur. De quo Iuvenalis: 
«Cantabit vacuus coram latrone viator». De divite autem per respectum ad pauperem 
ait Seneca. X libro <title>Tragediarum</title>:

<quote rend="block">
<l><emph>Cispes tyrio mollior ostro</emph></l>
<l><emph>Solet impavidos ducere somnos.</emph></l>
<l><emph>Aurea rumpunt tecta quietem</emph></l>
<l><emph>Vigilesque trahit purpura noctes.</emph></l>
<l><emph>O si pateant pectora ditum!</emph></l>
<l><emph>Quantos intus sublimis agit / fortuna metus!...</emph></l>
<l><emph>Pectora pauper secura regit.</emph></l>
</quote>
Ideo ait autor in textu:

<quote rend="block">
<l><emph><foreign lang="ita">questa mi porse tanto di 
gravezza</foreign></emph></l>
<l><emph><foreign lang="ita">con la paura c'uscia di sua 
vista,</foreign></emph></l>
<l><emph><foreign lang="ita">ch'i' perde' la speranza de 
l'altezza.</foreign></emph></l>

</quote>
Timor enim qui exit de avaritia, quia semper timet homo deficere si terrena relinquat, solicitudinem 
suggerit homini de eternis. Et ideo Christus in Evangelio: Non potestis Deo servire et Mammone. 
Est autem Mammona, ut dicit glosa, nomen demonis, qui de divitiis temptat hominem in hac vita. 
His allegorice de avaritia, que prefiguratur in lupa, conspectis, aliqua de natura lupina secundum 
tres solummodo autores, Ysydorum videlicet, Aristotilem et Homerum, breviter sub compendio 
videamus. Natura enim lupi, secundum Ysidorum, est rapacitas, crudelitas, et tolerantia famis; sic 
avaritia facit hominem in alios rapacem, in suos crudelem, et in se inhumaniter esse parcum. Nam, 
ut in libro <title>De Proprietatibus Rerum</title> scribitur: Lupus famem diutius tolerat ut possit 
melius et avidius laniare. Sic avarus etiam non expendit, ut possit melius pecuniam aggregare. 
Scribit etiam beatus Ambrosius quod quidam dives avarus dum sibi semel sua uxor ovum coctum 
portasset ad mensam, suspirans ait: Heu mulier, quid fecisti? Ex isto ovo poterat oriri gallina. 
Aristotiles autem dicit quod lupus quanto senior tanto peior. Sic avarus, ut superius dictum est, 
quanto plus etate senescit, tanto plus avaritia iuvenescit. Et hoc est valde stultum, in itinere unius 
diei portare cibaria ad victum sufficientia toti anno. Unde Seneca: Avarus quid sibi velit non 
intelligo. Dicit etiam Aristotiles quod in India est lupus qui habet faciem hominis, pedes leonis, 
caudam scorpionis, velocitatem cervi, vocem tube, et duos ordines dentium in ore, superius et 
inferius ordinatos. Istud monstrum indicum vere avarum hominem prefigurat. Habet enim avarus 
faciem hominis, quia blanditur at adulatur illis a quibus intendit aliquid extorquere; pedes leoninos, 
quia semper suus affectus ad rapiendum intendit; caudam scorpionis, quia semper in fine 
deceptionum venena perfundit; vocem tube, quia a remotis partibus mercatores et mercantias 
faucibus hyantibus ad se vocat; duos ordines dentium, quia dum bona temporalia rapaciter 
coacervat crudeliter sepelit et occultat. Ipsaque sic coacervata et occultata aliquando a tiniis et 
erugine demoliuntur, et aliquando a furibus effodiuntur pariter et furantur, ut ait Christus in 
Evangelio, Mathei VIam. Homerus autem dicit quod lupus est animal valde vigil et parum dormit; 
sic avarus, dum vigilat inquerendo quietem, perdit internam pariter et externam. Fugit enim somnus 
ab oculis eius. Exemplum igitur de quodam paupere, qui quotidianum victum labore manuum 
acquirebat, et semper letus et iocundus apparebat, et totam contratam cantu nimio fastidibat. Cuius 
letitiam suus convicinus admirans, et sciens divitias libertati fore contrarias, quandam tascam 
plenam pecunia in domum illius pauperis clam proiecit. Qui cum illam invenisset, statim letitiam 
perdidit, tristitiam et melancoliam incurrit, et nec cantare nec dormire, neque requiem invenire 
valuit quamdiu apud se tenuit illam tascam. Reddita vero domino suo tasca, sibi rediit leta quies. 
Ideo bene ait quidam doctor: Thesauros invenisti, requiem perdidisti. Ideo, his omnibus attente 
consideratis, bene in consequentibus ait Virgilius ad autorem ibi:

<quote rend="block">
<l><emph><foreign lang="ita">chè questa bestia, per la qual tu 
gride,</foreign></emph></l>
<l><emph><foreign lang="ita">non lasci'altrui passar per la sua 
via,</foreign></emph></l>
<l><emph><foreign lang="ita">ma tanto lo 'mpedisce che 
l'uccide;</foreign></emph></l>
<l><emph><foreign lang="ita">et à natura sì malvagia et 
ria</foreign></emph></l>
<l><emph><foreign lang="ita">che mai non empie la bramosa 
vollia,</foreign></emph></l>
<l><emph><foreign lang="ita">et dopo 'l pasto à più fame che 
pria.</foreign></emph></l>

</quote>
</p>
</div4>

<div4>
<head>vv. 61-63</head>
<p>
<quote rend="block">
<l><emph><foreign lang="ita">Mentre ch'i' ruinava in basso 
loco,</foreign></emph></l>
<l><emph><foreign lang="ita">dinanzi alli occhi mi si fu 
offerto</foreign></emph></l>
<l><emph><foreign lang="ita">chi per lungo silentio parea 
fioco.</foreign></emph></l>

</quote>
Raucus videbatur autori Virgilius, quia multa per secula ipse Virgilius et alii poete, per longum 
silentium, hominibus ignoti erant. Sed autor ipsum et alios qui per negligentiam et ignaviam in eis 
non studentium mortui videbantur, suo tempore suscitavit.</p>
</div4>

<div4>
<head>vv. 91-93</head>
<p><emph><foreign lang="ita">«Ad te convien tenere altro 
viaggio»</foreign>.</emph></p>
	<p>Nota quod autor, postquam vitia que hominem ad bene agendum impediunt designavit, ponit 
quomodo Virgilius, maximus poetarum, sibi apparuit, et quomodo eum ab illis tribus vitiis 
liberavit. Ubi est notandum quod Virgilius in hoc loco tenet figuram et similitudinem rationis 
humane, qua mediante autor penas peccatis adaptat. Unde si in aliquo loco vel passu videatur 
contra catholicam fidem loqui, non miretur aliquis, quia secundum rationem humanam poetice 
pertractando dirigit vias suas. Et ego, simili modo exponens et glosans, non nisi itinera sua sequar. 
Quia ubi loquitur poetice, exponam poetice; ubi vero theologice, exponam theologice, et sic de 
singulis. Non autem intendo vel contra fidem vel contra Sanctam Ecclesiam aliquid dicere sive 
loqui. Si autem aliquid inepte dicerem, volens textum autoris exponere, ne aliquid remaneat 
inexcussum, ex nunc revoco et annullo, et Sancte Romane Ecclesie et eius officialium correctioni et 
ferule me submitto. Quia si in ista Comedia esset aliquod hereticum, quod per poesiam seu aliam 
viam sustineri non posset, non intendo illud tale defendere vel fovere, immo potius, viso vero, totis 
conatibus impugnare. Rogo te autem, o lector, ut autorem non iudices sive culpes, si tibi videatur 
quod ipse autor in aliquo loco vel passu contra catholicam fidem agat, quia poetice loquitur et 
fictive. Et ideo iste liber dicitur <title>Comedia</title>, que est quoddam genus poesie ad quam 
spectat vera in tegumentis poeticis et propheticis ambagibus nubilare. Unde iste autor, quamvis 
theologus et fidelis, tamen ad cognoscendum Deum et adscendendum ad ipsum poeticas scalas 
facit. Et in hoc imitatus est non solum Platonem et Martialem, sed etiam Salomonem, qui more 
poetico condidit <title>Cantica Canticorum</title>, ex quibus gentiles sibi epythalamia 
vendicarunt. Et tanto maior poeta omnibus aliis est censendus, quanto magis sublime opus ipse 
composuit, non solum de Inferis, ut simplex poeta loquendo, sed ut theologus de Purgatorio ac 
etiam <add resp="ed">de</add> Paradiso, quantum homo aliquis subtilius ymaginari potest, ad 
utilitatem omnium viventium venustissime pertractando.</p>
</div4>

<div4>
<head>vv. 115-117</head>
	<p><emph><foreign lang="ita">C'a la seconda morte ciascun grida</foreign></emph>. Nota 
quod duplex est mors, temporalis videlicet et spiritualis. Temporalis mors est illa que separat 
animam a corpore. Spiritualis vero mors est illa que separat animam ab ipso Deo, que quidem mors 
nil aliud est quam mortale peccatum. Et hec etiam est duplex: Prima in presenti, quando scilicet 
homo mortaliter peccat; sed ab ista morte potest homo per penitentiam surgere; de qua 
resurrectione dicit beatus Apostolus: Surge qui dormis et exurge a mortuis et illuminabit te 
Christus. Secunda est in futuro, quando scilicet homo, cum peccato mortali decedens, eternis 
suppliciis mancipatur. Et ista etiam duplex est: Prima est illa qua in Inferno sola anima cruciatur. Et 
de hac habetur in Evangelio beati Luce XVI: Mortuus est dives, et sepultus est in inferno. Secunda 
est illa qua simul cum corpore anima post generalem omnium resurrectionem cruciabitur in Inferno. 
Et de hac ait beatus Iohannes in Apocalipsi XX: Beatus qui habet partem in resurrectione prima; in 
hiis secunda mors non habet potestatem. Ad hanc igitur mortem clamant damnati quia optant ut 
compleatur numerus damnatorum, quia, ex invidia quam habent, vellent quod omnes homines 
damnarentur.</p>
</div4>

<div4>
<head>vv. 121-123</head>
	<p><emph><foreign lang="ita">Anima fia a ciò di me più degna</foreign></emph>. Volens 
Virgilius autorem ad sui sequelam inducere, promittit sibi ostendere Infernum et Purgatorium. Sed 
quia ad secreta celi et divina humana ratio, quam prefigurat Virgilius, non attingit, ideo non 
promittit sibi ostendere Paradisum, sed dicit quod ad hoc demonstrandum una alia anima erit 
dignior eo, et ista est Beatrix. Que quidem Beatrix tenet typum et figuram vite spiritualis; ubi nota 
quod Beatrix in ista Comedia accipitur quatuor modis: interdum enim accipitur licteraliter pro 
quadam videlicet nobili domina florentina, que sua pulcritudine et morum honestate mirabiliter 
emicuit in hac vita; aliquando accipitur allegorice pro sacra scilicet scientia theologie; aliquando 
accipitur moraliter, sive typice, pro vita scilicet spirituali; aliquando vero accipitur anagogice pro 
gratia scilicet divina, homini infusa, et vita beata homini attributa. Que quatuor in lictera 
perspicaciter intuenti clarius apparebunt.</p>
<lb/>
	<p>In isto primo cantu continentur unum vaticinium sive prophetiam, tres istorias, duas 
comparationes et unum notabile.</p>
</div4>
</div3>

<div3 n="Vaticinium">
<head>VATICINIUM.</head>

<div4>
<head>vv. 100-105</head>
<p><quote rend="block">
<l><emph><foreign lang="ita">Molti son li animali a cui 
s'ammoglia,</foreign></emph></l>
<l><emph><foreign lang="ita">et più saranno ancora, in fin che 'l 
veltro</foreign></emph></l>
<l><emph><foreign lang="ita">verrà, che la farà morir con 
doglia.</foreign></emph></l>
<l><emph><foreign lang="ita">Questi non ciberà terra nè 
peltro,</foreign></emph></l>
<l><emph><foreign lang="ita">ma sapientia et amor et 
virtute,</foreign></emph></l>
<l><emph><foreign lang="ita">et sua nation sarà tra feltro et 
feltro.</foreign></emph></l>

</quote></p>
	<p>Postquam Virgilius contra avaritiam locutus est Danti, ponit quoddam vaticinium, dicens 
quod venturus est quidam dominus qui avaritiam exterminabit e mundo, ipsamque in Infernum 
reducet, de quo loco invidia dyabolica concitavit, ac per totam mundi machinam seminavit. Iuxta 
quod in <title>Libro Sapientie</title> dicitur secundo capitulo: Invidia dyaboli mors introivit in 
orbem terrarum. Hoc est, per invidiam dyaboli mors, hoc est avaritia, que totum mundum occidit, 
introivit in orbem terrarum. Sed circa istud vaticinium tria principaliter sunt vicenda: primo, quare 
iste venturus dominus canis leporarius nominetur; secundo, quid vult dicere quod sua natio erit 
inter feltrum et feltrum; tertio, quare potius debet esse salus Ytalie quam aliarum provinciarum, 
cum de mundo ipsam debeat extirpare. Circa primum nota quod iste venturus dominus dicitur canis 
leporarius propter quasdam laudabiles conditiones quas habet canis leporarius. Nam canes leporarii, 
inter omnes canes, sunt magis nobiles et generosi, ut vult Philosophus in libro <title>De 
Animalibus</title>. Unde, propter eorum generositatem, duo maxime laudabilia habent: Primum 
est quod non latrant. Unde Philosophus dicit quod canes generosi non latrant. Secundum est quod 
captam predam non comedunt, sed venatoribus servant. Per primum accipere possumus nobilitatem 
Romani Imperii, quod quidem inter omnia regna obtinet principatum. Per secundum vero, 
personam possumus accipere imperantis, qui quidem ita largus erit quod nichil sibi preter honorem 
et gloriam reservabit, sed omnia rei publice et suis militibus assignabit. Sicut Scipio Africanus qui, 
subiugata Affrica, que est tertia pars mundi, senatoribus et universo consilio Romanorum inquit: 
Cum totam Affricam vestre dominationi subiecerim, nichil ex ea preter nomen et gloriam reportavi. 
Habent etiam canes alia duo mirabilia, propter que merito iste venturus dominus sub figura canis 
figuraliter figuratur: primum est quod parcunt prostratis; secundum est quod insiliunt in rebelles. Et 
de his duabus proprietatibus dicitur in libro <title>De Proprietatibus Rerum</title>: Canum 
mitigatur sevitia homine humi concedente, inflamatur autem et accenditur homine impugnante. Et 
ista duo pertinent ad sacrum imperium, sicut prophetatum fuit longo ante tempore, prout scribit 
Virgilius libro VI <title>Eneydorum</title>. Et beatus Augustinus etiam ponit in primo libro 
<title>De Civitate Dei</title>: Parcere subiectis et debellare superbos. Circa secundum est 
notandum quod iste poeta, more poetarum, futura vaticinatur; unde poeta idem est quod propheta. 
Nam quos Sacra Scriptura prophetas appellat, hos pagani denominabant poetas, et aliquando vates. 
Vates autem a <emph>vi mentis</emph> dicuntur, ut ait Varro. Vaticinando igitur dicit autor istum 
venturum dominum nasciturum inter feltrum et feltrum. Hoc est quia ista exterminatio quam faciet 
de avaritia erit virtualis et essentialis, non vitiosa et apparens; ideo dicit ipsam oriundam a corde. 
Cor autem medium est inter duas subascellas. Abscella autem lingua hyspana 
<emph>feltrum</emph> vocatur. Dicit itaque: «la sua nation sarà tra feltro et feltro»; 
hoc est, sua operatio, propter quam virtus renovabitur in hoc mundo, exiet de corde puro, 
conscientia bona, et fide non ficta, ut ait beatus Paulus Apostolus. Circa tertium vero nota quod, 
licet ipsam avaritiam iste venturus dominus de toto mundo debeat effugare, nichilominus iste vates 
ponit vaticinando quod erit salus totius Ytalice regionis, quia in Ytalia magis avaritia viget, et in 
laycis clericis maxime propter symoniam prelatorum et presidum sacrosancte Romane Ecclesie 
cupidorum. Ea propter, ubi magis abundat infirmitas, ibidem succurrere magis debet efficacia 
medicantis. Veniet itaque venturus dominus qui avaritiam et symoniam de Ytalia ac orbe etiam 
universo repellet. Vel aliter anagogice exponendo: Per istum leporarium accipere possumus 
Christum, qui venturus est ad iudicium, cuius natio, idest apparitio, erit inter feltrum et feltrum, hoc 
est inter bonos et reprobos, ibique avaritia, que secundum Apostolum ydolorum est servitus, cum 
omnibus aliis vitiis in Inferno recludet cum dicet: «Ite, maledicti, in ignem eternum, qui 
paratus est dyabolo et angelis eius», ut habetur in Evangelio beati Mathei, XXV 
capitulo.</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Di quell'umile Ytalia fia 
salute</foreign></emph></l>
<l><emph><foreign lang="ita">per cui morì la vergine 
Camilla,</foreign></emph></l>
<l><emph><foreign lang="ita">Curialo, Turno et Niso di 
ferute.</foreign></emph></l>

</quote></p>
	<p>Hic tangit autor tria prelia que fuerunt inter montes ubi nunc est Roma et regnum Rutilorum, 
quod quidem hodie Campania nominatur. Ista autem prelia fuerunt inter Eneam, venientem de 
Troya, et Turnum regem Rutilorum per annos CCCC et ultra, antequam Romulus et Remus, qui de 
ipsius Enee stirpe regia descenderunt, alme urbis fundamenta iecissent. Pugnavit autem utraque 
pars pro Ytalia possidenda ac etiam sublimiter sublimanda. Nam Eneas, ut sacrum Romanum 
fundaret Imperium, quia per artem astrorum et oracula deorum previderat illud solummodo in 
Ytalia duraturum ac etiam regnaturum, licet esset totus pius et dulcis, et quia Turno pacem habere 
non poterat, se ad bella convertit. Turnus etiam, ut liberaret Ytaliam de manibus Troyanorum, et 
quia ab oraculis receperat in responsum quod quicumque Laviniam, virginem filiam regis Latini, 
duceret in uxorem, filii eius et descendentes ex ipso totius mundi imperium possiderent, et Eneas ad 
illud matrimonium totis viribus aspiraret, et maxime, quia dicta Lavinia sibi fuerat desponsata, 
tantum Ytaliam ferro defendit, quod ipse et Camilla, regina Vulscorum ex una parte et ex alia parte 
Eurialus et Nisus in diversis preliis ceciderunt. Fuerunt autem inter ipsos plura et diversa prelia, et 
maxime tria: Primum scribit Virgilius, VIIII libro <title>Eneydorum</title>, in quo bello 
ceciderunt Eur<add resp="ed">i</add>alus ac Nisus; secundum scribit libro XI, in quo cecidit ipsa 
virgo Camilla; tertium vero scribit libro XII, in quo mortuus fuit Turnus. At ego, volens sequi 
ordinem Virgilii, licet autor primo ponat Camillam, primo ponam Eurialum et Nisum. Eurialus 
enim fuit quidam nobilis adolescens, unus de numero principum Troyanorum; nam ex parte matris 
de stirpe regia descendit, sicut ipse ait ad Iulum, Enee filium, ut nono <title>Eneydorum</title> 
volumine continetur: Est michi genitrix Priami de gente vetusta. Fuit autem tante pulcritudinis ac 
etiam venustatis quod nullus in toto exercitu Enee pulcrior poterat reperiri. Unde, eodem libro, ait 
Virgilius:

<quote rend="block">
<l><emph>Comes erat Nisi Eurialus, quo pulcrior alter</emph></l>
<l><emph>Non fuit. Eneadum Troyana nec induit arma,</emph></l>
<l><emph>Ora puer prima signans intonsa invicta.</emph></l>
</quote>
Huic erat comes, ut dictum est, quidam nobilis princeps Troyanus, nomine Nisus. Quorum exitus 
describit Virgilius in hunc modum: Eneas enim posuit filium suum Iulum et Nisum et Eurialum ad 
unius custodiam civitatis illius, scilicet quam in honore Troye fundaverat in ripa Tybris quando 
applicuit ibi primo, mandans eis quod, pro nulla re que accidere posset, se a dicte civitatis custodia 
absentarent. Et ipse, navem ascendens, civitates et loca Tuscie adiit contra Turnum ipsarum auxilia 
petiturus. Turnus vero, sentiens Eneam de illis partibus recessisse, totum navigium ipsius Enee, 
quod erat in litore Ardee, combussit, et ad expugnandam civitatem in qua erant Iulus, Eurialus et 
Nisus, viriliter se convertit. Sed postquam vidit quod nec Troyanos ad pugnam poterat provocare 
nec menia expugnare, in circuitu castra locat. Isti autem duo principes, scilicet Eurialus et Nisus, 
electi sunt a Troyanis ut irent ad querendum Eneam, et sibi significare qualiter Rutuli suam novam 
obsederant civitatem. Sed ante composuerunt ad invicem aggredi castra Turni. Erat enim ipsis cor 
unum et anima una; nam unus sine alio esse vel vivere non valebat. Unde Virgilius: His amor unus 
erat, pariterque in bella ruebant. Et sicut ordinaverant intra se, ita quadam nocte, aperientes ianuas 
civitatis in castra ipsius Turni, somno et vino sepulta, tanquam duo leones audacissimi irruerunt, et 
hic inde reges et principes trucidantes et sine nomine plebem, dum vellent prosequi suum iter 
trecentos milites sub Vulscente magistro ex urbe latina revertentes, ad Turnum obviam habuerunt. 
Quos ut viderunt Eurialus et Nisus de itinere exeuntes per quandam silvam dempsissimam et 
obscuram, fuge presidium petierunt. Qui, propter silvestrium arborum dempsitatem, unus ab alio 
deviavit. Tunc Nisus, videns se dilecti amici societate nudatum, cepit conqueri et clamare, dicens: 
«Euriale infelix, qua te religione reliqui? Quare sequare?» Et talibus querimoniis se 
revolvens, totum iter fallacis silve simul ac vestigia retro observata legit, dumisque silvestribus 
errat. Et dum sic errando socium quereret predilectum, audit equos, audit strepitus, et videt milites 
insequi vestigia fugientum. Et non post multum sibi clamor pervenit ad aures quomodo Rutili 
invenerant Eurialum. Et tunc, quasi amens effectus, nescit vere

<quote rend="block">
<l><emph>Quid faciat, qua vi iuvenem, quibus audeat armis</emph></l>
<l><emph>eripere? an sese medios moriturus in hostes</emph></l>
<l><emph>inferat, et pulcram properet per vulnera mortem?</emph></l>
</quote>
Et sic, talia in pectore volvens, lanceam iecit, que in unius militis confixa lateribus fuit fracta, ferro 
in vulnere remanente. Et ecce, dum milites starent attoniti, quia non viderant unde hasta venisset, 
subito Nisus aliam hastam iecit, que alium militem in capite vulneravit. Tunc Vulscens, accensus 
ira, Eurialum protinus trucidavit. Unde Virgilius:

<quote rend="block">
<l><emph>Transadigit costas et candida pectora rumpit.</emph></l>
<l><emph>Volvitur Eurialus leto pulcrosque per artus</emph></l>
<l><emph>It cruor in quibus humeros cervix collapsa recumbit.</emph></l>
<l><emph>Purpureus veluti cum flos succisus aratro</emph></l>
<l><emph>Languescit moriens, lapsove papavera collo</emph></l>
<l><emph>Demisere caput pluvia cum forte gravantur.</emph></l>
</quote>
</p>
	<p>Nisus autem, cum vidisset super dilectum amicum Vulscum et milites devolutos, prorupit in 
medium, et illum qui interfecerat Eurialum sui furoris impetu interfecit. Tunc Vulsci milites ipsum 
vallant, et hinc inde gladiis eum necant. Ipse vero, vicinam mortem sentiens, super exanimem se 
proiecit amicum; et ibi demum placida sic morte quievit. In secundo bello, sicut in XI libro 
<title>Eneydorum</title> scribit ipse Virgilius, mortua est Camilla, virgo nobilissima, Vulscorum 
regina, que in duobus maxime commendatur: Primo in virginitate, quam quidem dilexit intantum 
quod licet esset et pulcra et iuvenis et regina, nunquam tamen voluit habere maritum. Et propter 
suam laudabilem virginitatem, decus et pulcritudo totius Ytalie dicebatur. Unde beatus Ieronimus, 
primo libro Contra Iovinianum, de hac regina sic ait: Reginam Vulscorum Camillam Virgilius 
insignis poeta describit. Quam Turnus, cui auxilium dare venerat, laudare volens, non habuit quod 
amplius diceret nisi virginem nominaret. O decus, inquit, Ytalie virgo Camilla. Secundo 
commendatur in arte pugnandi. Fuit enim adeo bellicosa et in armis instructa, quod contra 
potentiam Troyanorum cum multitudine virorum et mulierum in auxilium venit Turno. Que 
postquam multas strages de Troyanis et Tuscis fecisset, et ipsos in multis et diversis preliis 
debellasset, tandem ab uno tusco qui vocabatur Aruns, ut XI libro ponit ipse Virgilius, fuit lancea in 
pectore perforata. Tunc concurrunt trepide comites sue, scilicet socie bellatrices, dominamque de 
equo ruentem suscipiunt manibus tremebundis. Illa vero moriens, manu sua hastam de pectore 
traxit; sed inter costas remansit ferrea cuspis fixa. Et sic inter brachia sociarum ultimum clausit 
diem. Virgilius:

<quote rend="block">
<l><emph>Labitur exsanguis, labuntur frigida leto</emph></l>
<l><emph>Lumina purpureus quondam color ora reliquit;</emph></l>
<l><emph>Vitaque cum gemitu fugit indignata sub umbras.</emph></l>
</quote>
</p>
	<p>In tertio vero bello, sicut habetur in XII <title>Eneydorum</title>, mortuus fuit Turnus. Iste 
Turnus fuit rex Rutilorum, et Laviniam, regis Latini filiam, desponsaverat, sed nondum duxerat 
eam. Eneas vero, veniens in Ytaliam et pacem habere desiderans cum Latinis, ipsam habere 
Laviniam affectabat. Unde isti duo reges, Eneas et Turnus, ab invicem dissenserunt, et unus alium 
multis preliis laniavit. Tandem, sicut scribit Virgilius XII <title>Eneydorum</title>, Eneas post 
multa bella Laurentum, civitatem Latini regis, obsedit. Et dum ipsam instrumentis conaretur bellicis 
conquassare, regina, maser ipsius Lavinie, ne filiam suam Enee videret uxorem, laqueo se 
suspendit, sicut dicetur infra, secunda cantica cantu <add resp="ed">XVII</add>. Tunc Turnus, 
audiens Eneam civitatem Latini ferro et igne vastare, et sentiens reginam propriis manibus sui 
amore necatam, dolore cordis accensus, volat cece per hostes, et velut saxum de montis vertice 
cadens, sic urbis ruit ad muros, et elevata manu ait tam obsidentibus quam obsessis: «parcite 
iam, Rutuli, et vos tela inhibete, Latini; quecumque est fortuna, mea est». Quasi dicat: Pro 
Lavinia atque regno ista bella consurgunt. Sed pugnemus nos ipsi duo, scilicet Eneas et ego, et cui 
fortuna victoriam dederit, Laviniam largiatur et regnum. Ad has voces pars utraque deposuit arma, 
et ipsi solummodo duo duello pugnare ceperunt. Virgilius XII libro <title>Eneydorum</title>:

<quote rend="block">
<l><emph>Procursu rapido, coniectis eminus hastis,</emph></l>
<l><emph>Invadunt Martem clipeis atque ere sonoro.</emph></l>
<l><emph>Dat gemitum tellus; tamen crebros ensibus ictus</emph></l>
<l><emph>Congeminant. Sors et virtus miscetur in unum.</emph></l>
<l><emph>Concurrunt clipeis; ingens flagor ethera complet.</emph></l>
</quote>
</p>
	<p>Postquam vero lanceis et gladiis fuerunt ad invicem preliati, Eneas ad ultimum lanceam in 
ipsius Turni femora figens ipsum, regno simul et sponsa vitamque privavit.</p>
</div4>
</div3>

<div3 n="Comparationes">
<div4>
<head>vv. 22-27</head>
<argument><p>PRIMA COMPARATIO</p></argument>
<p><quote rend="block">
<l><emph><foreign lang="ita">Et come quel che con lena 
affannata,</foreign></emph></l>
<l><emph><foreign lang="ita">uscito fuor del pelago a la 
riva,</foreign></emph></l>
<l><emph><foreign lang="ita">si volge a l'aqua perilliosa et 
guata,</foreign></emph></l>
<l><emph><foreign lang="ita">così l'animo mio, c'ancor 
fugiva,</foreign></emph></l>
<l><emph><foreign lang="ita">si vols'a retro a rimirar lo 
passo</foreign></emph></l>
<l><emph><foreign lang="ita">che non lasciò giammai persona 
viva.</foreign></emph></l>

</quote>
</p>
</div4>

<div4>
<head>vv. 55-58</head>

<argument><p>SECONDA COMPARATIO</p></argument>
<p><quote rend="block">
<l><emph><foreign lang="ita">Et qual è quel che volontieri 
acquista,</foreign></emph></l>
<l><emph><foreign lang="ita">et giugne 'l tempo che perder lo 
face,</foreign></emph></l>
<l><emph><foreign lang="ita">che 'n tutti i suo' penser piange et 
s'attrista;</foreign></emph></l>
<l><emph><foreign lang="ita">tal mi fece la bestia senza 
pace,</foreign>etc.</emph></l>
</quote></p>
	<p>Utraque comparatio est moralis et summiter: prima a nautis sive marinariis, qui dum evadunt 
pericula maris, statim quod ad terram pervenerint, ad ea que evaserunt pericula se revolvunt. Sic 
autor, postquam evasit pericula silve, statim quod ad montem pervenit, ad illa pericula que evaserat 
se convertit. Alia comparatio a mercatoribus summi potest, qui dum libenter et solicite acquirunt, 
statim quod tempus lucrationi contrarium appropinquat, medullitus contristantur. Sic fecit autor, qui 
dum montem ascenderet, postquam fuit ab illa fera tertia prepeditus, cepit mirabiliter 
contristari.</p>
</div4>
</div3>

<div3 n="Notabile">
<head>NOTABILE</head>
<div4>
<head>vv. 97-99</head>
<p><quote rend="block">
<l><emph><foreign lang="ita">et à natura sì malvagia et 
ria,</foreign></emph></l>
<l><emph><foreign lang="ita">che mai non empie la bramosa 
vollia,</foreign></emph></l>
<l><emph><foreign lang="ita">et dipo' 'l pasto à più fame che 
pria.</foreign></emph></l>

</quote>
Istud notabile, licet contra appetitum et desiderium avarorum principaliter se extendat, 
nichilominus potest extendi et dirigi contra omnem cuiuscumque rei insatiabilem appetitum. Habet 
enim quilibet appetitus insatiabilis istam naturam, quod quanto plus habet, tanto appetit et desiderat 
plus habere. Unde poeta:

<quote rend="block">
<l><emph>Quo plus sunt pote, plus sitiuntur aque.</emph></l>
</quote>
</p>

	<p>Et sic patet primus cantus prime cantice.</p>
</div4>
</div3>
</div2>

<div2>
<head>II</head>
<div3 n="Incipit">
<head>INCIPIT SECUNDUS CANTUS PRIME CANTICE COMEDIE.</head>

	<p>In isto secundo cantu autor prohemizat ad istam primam singulariter Comediam. Nam ponit 
hic quod gratie supernaturales et virtutes celestes de sua salute gerebant in celo solicitam valde 
curam. Unde una ipsarum, descendens in Limbum, rogavit Virgilium ut in succursum eius pergat, 
et Inferni sibi penas ostendat.</p>
</div3>
<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-36</head>
	<p>Postquam in superiori cantu ad iter suum persequendum preparatum autor se ostendit 
iamque inibi iter arripiens, in isto secundo horam sue progressionis per hec verba describit: 
«Lo giorno se n'andava, et l'aer bruno». Hoc est: In mei processus initio lux diurna 
vergebat, et per consequens aer nocturnis nebulis caligatus animalia ab eorum laboribus removebat. 
Veruntamen ego solus ad tolerandum guerram pietatis et gressus me siquidem exponebam, quam 
mens nequaquam a veritate exorbitans figurabit. Et quia nunc habet ardua et difficilia enarrare, 
divinum implorans auxilium ait ita: O musa, o sublime ingenium michi suffragium ministrate. O 
mens etiam que scripsisti omnia per me visa, hic tua nobilitas patefiet. Facta itaque invocatione, ut 
poetarum moris est, ad Virgilium se convertit. O poeta, inquiens, qui me ducis, meam virtutem 
intuere si est valens, antequam ad iter arduum me secures. Dicis enim quod Silvii parens, dum 
adhuc corruptibilis foret, ad immortale seculum sensibiliter penetravit. Ideoque si adversarius 
omnis mali sibi extitit curialis, altum effectum premeditans ex eodem prosilire debentem, 
nequaquam homini intelligenti videtur indignum. Quia ipse Silvii genitor, alme urbis suique imperii 
in celo fuit empyreo preelectus. Que et quod ad veritatem volendam exprimere, pro loco sancto 
stabilita fuere ubi Petri maioris successor assistit in trono. De isto itinere unde ipsum laudibus 
dignum facis, ni mirum quidam intellectui demandavit, que sue causam victorie contulerunt, ac 
etiam ammanti papalis. Iterum illuc vas electionis descendit, ut illi fidei robur adiceret et referret, 
que principium ad viam salutis existit. Sed ego cur vel ad quid illuc descenderem et venirem, aut 
quis hoc concedendo permittit? Ego certe nec sum Eneas, nec Paulus, ac dignus ad hoc nec ego nec 
alius certe credit. Propter quam causam, si ad veniendum me imprudenter expono, incautum, 
trepido, meum fore processum. Itaque, quia prudens, quam eloquar longe melius intus legis.</p>
</div4>

<div4>
<head>vv. 37-126</head>
	<p>Veruntamen quare autor et qualiter a primo proposito sit mutatus, sic exemplificando 
declarat cum subdit: Et qualis est ille cui displicet quicquid velle proposuit, et pro novo arbitratu 
resiliens a primo proposito totaliter se evellit, talem in illa obscura costa me reddidi, quia novo 
superveniente cogitatu consumavi, idest explevi, et ad finem deduxi id quod in principio tam 
velociter apprehendi. Audiens autem magnanimus Maro autoris propositum immutatum, ait illi: Si 
bene percipio verba tua, anima tua pusillanimitate gravatur, que quidem pusillanimitas multotiens 
taliter invadit hominem, quod ipsum ab honorata inceptione revolvit, sicut falsus aspectus revolvit 
bestiam umbre causa trepidantem. Et ut ab isto timore te solvas, tibi mei adventus causam reserabo, 
et etiam illud quod intellexi in puncto primo quo tibi fui certe compassus. Eram enim inter illos qui 
suspensi consistunt, et una domina me vocavit, taliter curialis et pulcra quod ipsam ut michi 
preciperet requisivi. Lucebant enim sui oculi plus quam faciat una stella, et incepit michi dicere 
suaviter atque plane, cum angelica voce, iuxta sue locutionis ritum: O curialis anima mantuana, de 
qua in mundo adhuc fama perviget, et tam diu certe durabit quam diu motus, hoc est celorum 
revolutio, creditur permansurus, amicus meus siquidem et non fortune adeo in deserto est litore 
prepeditus quod, timore perterritus, ab itinere resilivit. Et quod ita non sit devius, reformido quod 
tarde ad eius non surrexerim nunc succursum, per ea que de ipso in celo auditu percepi. Itaque iter 
arripias et, tuo ex polito sermone, ac cum omni eo quod ad sue vite evasionem necessarium esse 
cernis, ipsum iuva taliter quod ex inde valeam consolari. Ego enim sum Beatrix, que tibi ut vadas 
suadeo. Venio de loco ad quem gestio remeare. Pietas me movit, que quidem pietas me ad 
loquendum compellit. Quando in Domini mei conspectum rediero, me sibi de te laudabo frequenter. 
His autem prelibatis Beatrix verbis, silentium posuit et poeta respondit: O domina, inquit, virtutis 
per quam solummodo humana species omne quod continetur, ab illo celo videlicet qui minoris 
ambitus circulos habere perhibetur, excedit, tantum michi tuum gratificatur mandatum, quod mea, 
etiam si tarda, obedientia foret. Ulterius nichil dicere opus est nisi ut michi tuam aperias 
voluntatem. Sed michi causam manifesta, cur tibi non caves in hunc centrum descendere ab illo 
loco, videlicet, ad quem redire festinas. Cui illa respondit: Postquam ad tam profunda penetrare 
desideras, brevi tibi sum affamine responsurus cur huc declinare non titubo. Timenda sunt enim illa 
solummodo que possunt inferre alicui nocumenta; e contra de aliis, nam formidabilia non existunt. 
Ego enim a Deo, sua benignitate, facta sum talis quod nec vestra miseria me contingit, nec huius 
flamma incendii me invadit. Domina siquidem nobilis est in celo, que ex impedimento ad quem 
removendum te micto compatitur, adeo quod durum iudicium frangit illam. Ista Luciam sue 
petitione petivit et dixit eidem: Modo tuus fidelis eget tui, et ego tibi eum fideliter recommendo. 
Itaque Lucia, cuiuscumque inimica crudelis, se movit et ad locum ubi eram pervenit, que cum 
antiqua Racchele sedebam, et ait: O Beatrix, vera divina laus, cur non illi succurris, qui te adeo 
predilexit quod a vulgari se comitiva subtraxit? Nonne tu audis sui gemitus pietatem? Nonne etiam 
vides mortem in ipsum insultantem super flumina fluctuantia, adeo quod ipsorum comparatione 
mare nichil esse videtur? Quibus auditis, dico tibi Virgili quod nunquam in mundo persone adeo 
fuere ad eorum utilitatem et profectum velociter operandum, nec ad eorum damnum celeres 
evitandum, sicuti me ipsum celerem post hec reddidi que fuere narrata. Hucque de meo trono beato 
delapsa perveni, de tua confidens morali honestaque facundia, que te non modo, verum illos etiam 
qui eandem intellectui demandarunt. Postquam vero Beatrix suis sermonibus finem fecit, Virgilius 
referendo prosequitur dicens: Cumque Beatrix predicta na<add resp="ed">r</add>rasset, oculos 
avertit lacrimando lucentes. Cuius siquidem lacrimatu solertius in tuum presidium anelavi. Et sicut 
illi placuit, ad te veni et ab illius bestie te conspectu seposui, que pulcri cachuminis tibi surripuit 
iter breve. Ergo quid habes? Cur, cur immobilis permanes atque fixus? Cur tantam in corde 
congeris vilitatem? Cur audaciam securitatemque non habes? Postquam tales tres domine benedicte 
in aula celesti tui vigilem curam habent, et tantum tibi boni mea spondet oratio?</p>
</div4>

<div4>
<head>vv. 127-142</head>
	<p>Ad hec autem fuit autor a secundo proposito totaliter immutatus ad primum, dicens quod 
quemadmodum flosculi sive flores a nocturno gelu declinati et clausi, postquam a sole fuerint 
calefacti, erigunt in eorum stipitibus se apertos, talem utique se reddidit in sua fessa virtute et 
tantum bone audacie suo in corde resumpsit, quod sicut audax et proba persona fuit ipsum 
Virgilium taliter allocutus: O piam – sup<add resp="ed">p</add>le dico – illam que 
meo succursui properavit et te curialem – sup<add resp="ed">p</add>le dico, qui verbis 
veracibus tibi ab eadem directis rapido cursu obtemperare maluisti. Tu quidem adeo tuis 
orationibus cor meum cum desiderio ad iter concitasti neglectum, quod primum propositum iam 
resumpsi. Procede nunc igitur, nam amborum una solummodo est voluntas. Tu dux, tuque dominus, 
tu magister. Quasi dicat: Tu dux ad ducendum et ego sequar, tu dominus ad precipiendum et ego 
obediam, tu magister ad docendum et ego adiscam. Quod audiens, Virgilius statim iter arripuit, et 
Dantes secutus est eum. Ideo ait in textu:

<quote rend="block">
<l><emph><foreign lang="ita">intrai per lo cammino alto et 
silvestro.</foreign></emph></l>

</quote>
</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
	<p><emph><foreign lang="ita">Lo giorno se n'andava</foreign></emph>. Hic ponit autor 
quod totam diem in ambulando per silvam et in preliando cum feris consumpsit, et qualiter 
incipiente nocte iter suum initiavit. Ideo dicit: «et l'aer bruno / tolleva li anima' che sono in 
terra / da le fatiche loro». Quia omnia animalia in die, sicuti homo, laborantia, nocte 
quiescunt. Et videtur sumptum de nono <title>Eneydorum</title> libro, ubi sic dicitur:

<quote rend="block">
<l><emph>Cetera per terras omnes animalia somno</emph></l>
<l><emph>laxabant curas et corda oblita laborum:</emph></l>
<l><emph>ductores teucrum primi, delecta iuventus,</emph></l>
<l><emph>Consilium regni summis de rebus habebant.</emph></l>
</quote>
</p>

	<p><emph><foreign lang="ita">Et io sol uno</foreign></emph>, idest ego solus inter homines 
otio et negligentia vacantes, me preparabam ad tot et tales labores diversimode tolerandos. Ideo 
dicit: «m'apparecchiava a sostener la guerra / sì del cammino et sì de la pietate, / che ritrarrà 
la mente che non erra». Hoc est, ego me preparabam, idest paratum exhibebam, ad labores 
non solummodo corporales verum etiam animales: in corpore, dico, quantum ad itineris 
asperitatem, eo quod asperum et pericolosum iter erat; in mente vero, sive in anima, quantum ad 
penarum diversitatem, eo quod diversa ac varia penarum tormenta conspexi, que quidem ad 
pietatem et misericordiam me movebant. Nam semper pietas ad misericordiam commovetur. Quod 
autem dicit: «che ritrarrà la mente», etc., sic intellige: Mens mea, que visiones 
prefatas tenaciter adnotavit, easdem forma poetica explicabit, et quia multa ardua inspidaque 
conspexit, immediate Musarum implorat sufragium, ut ipsarum adiutorio melius suam queat 
retexere visionem.</p>
</div4>

<div4>
<head>vv. 7-9</head>
	<p><emph><foreign lang="ita">O musa, o alto 'ngegno, or m'aiutate</foreign></emph>. More 
poetarum, in sue narrationis principio invocat iste Musas. Ubi nota quod, sicut legitur in quadam 
glosa super libro <title>Eneydorum</title>, ad poetam spectant tria, scilicet invocare, narrare, et 
invenire. Invocant enim divinum adiutorium, sine quo «nullum rite fundatur 
exordium», ut ait Boetius, libro <title>De Consolatione</title>. Narrant enim res gestas, 
sicut narravit Virgilius gesta Enee, Lucanus gesta Cesaris et Pompei, et Statius gesta septem regum 
qui Thebas obsiderunt. Inveniunt, idest fabulas ex veris gestis et fictis componunt. Unde beatus 
Ysidorus, VIII libro <title>Ethymologiarum</title> ait: Officium poete in eo est ut ea, que vere 
gesta sunt, in alias speties obliquis figurationibus cum decore aliquo conversa transducant. Iste 
itaque autor et invocat Musas et narrat res gestas, et multa fabulosa pulcra et venusta compositione 
componit et fingit. Deinde:</p>
</div4>
<div4>
<head>vv. 10-15</head>
<p><quote rend="block">
<l><emph><foreign lang="ita">Io cominciai: «Poeta che mi 
guidi,</foreign></emph></l>
<l><emph><foreign lang="ita">guarda la mia virtù s'ell'è 
possente».</foreign></emph></l>

</quote>
Quia, secundum Aristotilem, actus activorum sunt in patiente disposito, ideo Dantes scire voluit a 
Virgilio utrum ipse esset ita dispositus ad sequendum, ut erat ipse Virgilius ad ducendum et 
precedendum. Ideo ait:

<quote rend="block">
<lg>
<l><emph><foreign lang="ita">guarda la mia virtù, s'ell'è 
possente,</foreign></emph></l>
<l><emph><foreign lang="ita">prima c'a l'alto passo tu mi 
fidi.</foreign></emph></l>
</lg>

<lg>
<l><emph><foreign lang="ita">Tu dici che di Silvio lo 
parente,</foreign></emph></l>
<l><emph><foreign lang="ita">corruptibile ancor, ad 
immortale</foreign></emph></l>
<l><emph><foreign lang="ita">secolo andò, et fu 
sensibilmente.</foreign></emph></l>
</lg>

</quote>
Licteram sic construe: O Virgili, tu dicis quod pater Silvii, dum adhuc esset corruptibilis, idest dum 
adhuc viveret in mortali corpore, ivit ad seculum immortale, hoc est ad Infernum, in quo vivunt 
anime immortales; et hoc iter sensibile fuit, non per visionem vel ymaginationem. Iste pater Silvii 
fuit Eneas, qui ex Lavinia uxore sua, filia Latini regis, habuit filium, qui dictus est Silvius 
Postumus. Dictus est enim Silvius quia in silvis natus fuit; postumus vero, quia post mortem patris 
natus. Unde omnes qui nascuntur post mortem patrum postumi vocantur. Et fuit iste Silvius 
Postumus tertius rex Latinorum, et ab isto omnes reges latini Silvii denominati sunt. Ubi nota quod 
de stirpe Troyanorum regnaverunt in Ytalia XV reges antequam Roma esset. Quorum nomina sunt 
ista: primus Eneas, qui edificavit Lavinium; secundus Ascanius, ipsius Enee filius ex uxore sua 
Creusa, qui Albam condidit; tertius Silvius Postumus, filius Enee ex Lavinia; quartus Silvius 
Latinus, frater Silvii Postumi; quintus Silvius Eneas, filius Silvii Postumi; sextus Silvius Alba, 
filius Silvii Enee; septimus Silvius Achis; octavus Silvius Capis; nonus Silvius Carpentus; decimus 
Silvius Tiberinus, a quo fluvius qui transit per Romam dictus est Tyberis, quia in eo mortuus est; 
qui quidem fluvius prius dicebatur Albula; undecimus Silvius Agrippa; duodecimus Silvius 
Aremulus; tertius decimus Silvius Aventinus, a quo unus ex septem montibus qui sunt intra muros 
urbis dicitur Aventinus, quia iste Silvius Aventinus ibi est mortuus et sepultus; quartus decimus 
Silvius Procas; quintus decimus Silvius Amulius. Huius Silvii Amulii fuerunt nepotes Romulus et 
Remus, qui Romam edificaverunt. Isti enim sunt XV reges de stirpe Troyanorum, qui regnaverunt 
in Ytalia per CCCCLII annos, antequam Roma edificaretur. Ante quos regnaverant in ipsa Ytalia 
quinque reges, per annos circiter CL. Primus fuit Ianus, qui edificavit Ianuam. Huic Iano gentiles 
omnem introitum et exitum sacraverunt; unde Lucanus: «Ferrea belligeri compescat limina 
iani». Huic etiam Iano primus mensis a Romanis consecratus est, scilicet Ianuarius. 
Secundus fuit Saturnus, pater Iovis, qui iuxta Ianiculum saturninum fecit. Tertius fuit Picus; quartus 
fuit Faunus; quintus vero Latinus, pater Lavinie, que fuit uxor Enee.</p>
</div4>
<div4>
<head>vv. 16-24</head>
	<p><emph><foreign lang="ita">Però, se l'aversario d'ogni male</foreign></emph>, idest: Si 
Deus curialis fuit ipsi Enee, <emph><foreign lang="ita">pensando l'alto effecto / c'uscir dovea di 
lui, e 'l chi e 'l quale / non pare indegno ad omo d'intellecto</foreign></emph>; quia ipse Eneas 
fuit in empireo celo electus pater urbis et imperii; <emph>la quale e 'l quale</emph>, idest Roma 
et Imperium, <emph><foreign lang="ita">furono stabiliti per lo loco santo / u' siede 'l successor del 
magior Piero</foreign></emph>. Maior Petrus est Christus, cui successit Petrus, et Petro 
succedunt alii pape.</p>
</div4>
<div4>
<head>vv. 25-27</head>
	<p><emph><foreign lang="ita">Di quest'andata onde li dai tu vanto, / intese cose che furon 
cagione / di sua victoria et del papale ammanto</foreign></emph>. Sicut enim scribit Virgilius, 
sexto libro <title>Eneydorum</title>, Eneas, duce Sibilla, descendit ad inferos, et ibi pater suus 
Anchises ei demonstravit quomodo de stirpe sua urbs alma debebat oriri, que esset caput mundi et 
totius etiam mundi imperium obtineret. Unde Virgilius:

<quote rend="block">
<l><emph>En huius, nate, auspitiis illa inclita Roma</emph></l>
<l><emph>Imperium terris, animos equabit Olimpo.</emph></l>
<l><emph>Septemque uno sibi muro circumdabit arces.</emph></l>
</quote>
</p>
	<p>Ideo dicit autor: «intese cose che furon cagione / di sua victoria et del papale 
ammanto». Hic ponit utramque potestatem romanam, temporalem scilicet et 
spiritualem.</p>
</div4>
<div4>
<head>vv. 28-30</head>
	<p><emph><foreign lang="ita">Andovi poi lo Vas d'electione</foreign></emph>, idest beatus 
Paulus apostolus. Legitur enim in quodam libro, licet apocripho, quod beatus Paulus fuit ductus per 
angelum ad Infernum. Et assignat hic autor causam dicens: «per recarne conforto a quella 
fede / ch'è principio a la via di salvatione». Et bene dicit fidem esse principium salvationis,  
quia sine fide impossibile est Deo placere, ut dicit Apostolus. Et licet sit principium, non tamen 
salvat hominem sine operibus bonis. Unde idem Apostolus: «Fides sine operibus mortua 
est». Et beatus Iacobus in canonica sua: «Credis Deum, bene facis; nam et demones 
credunt et contremiscunt». Quasi dicat: Si sine operibus fidem habes, ita salvaberis sicut 
demon.</p>
</div4>
<div4>
<head>vv. 31-45</head>
<p><quote rend="block">
<l><emph><foreign lang="ita">Ma io, perchè venirvi? O chi 'l 
concede?</foreign></emph></l>
<l><emph><foreign lang="ita">I' non Enea, i' non Paulo 
sono;</foreign></emph></l>

</quote>
Quasi dicat: O poeta, duo homines leguntur ad inferos cum corporibus descendisse, Eneas scilicet, 
duce Sibilla, et apostolus Paulus, duce angelo. Sed istis duobus ideo concessum fuit, quia primus 
fundator esse debebat Romani Imperii, secundus vero summus doctor Ecclesie. Primus, idest 
Eneas, vidit in Inferno qualiter et quomodo fundare debebat imperium; secundus vero, scilicet 
Paulus, vidit penas quas peccatoribus predicabat. Sed ego neque Eneas sum, neque apostolus 
Paulus; et ideo vellem scire unde michi conceditur, et a quo. Respondit ei Virgilius, et dicit unde 
veniat quod ad inferos possit secure descendere, ibi: «S'i' ò ben la parola tua 
intesa».</p>
</div4>
<div4>
<head>vv. 58-60</head>
	<p><emph><foreign lang="ita">O anima cortese mantovana</foreign></emph>. Nota quod 
Virgilius fuit de Mantua, que est in provincia Lombardie. Unde Ovidius:

<quote rend="block">
<l><emph>Mantua Virgilio gaudet, Verona Catullo.</emph></l>
</quote>
</p>

	<p>Ideo Beatrix ait: «O anima curialis de Mantua». Et facit hic tria. Primo, 
Virgilii benivolentiam captat, cum dicit: O anima curialis, cuius fama adhuc durat in mundo, et 
adhuc durabit quantum durare debet motus primi mobilis, idest celi. Ubi nota quod laudes et fame 
damnatorum, licet fuerint boni, sapientes et virtuosi, non usque ad diem erunt novissimam durature. 
Unde Sacra Scriptura: Laus impiorum peribit, beatorum autem laudes et fame in perpetuum 
consistent. Unde Sacra Scriptura: Iusti autem in perpetuum vivent. Secundo, causam quare ad 
inferos descenderit exprimit, ibi:</p>
	<p><emph><foreign lang="ita">L'amico mio et non de la ventura</foreign></emph>. Et bene 
dicit Dantem esse amicum suum et non fortune, quia illi qui sunt amici Dei, inimici sunt mundi, 
cuius regnum fortuna gubernat. Unde beatus Apostolus: «Qui voluerit esse amicus huius 
mundi, inimicus Dei constituetur». Fortuna enim quos Deus diligit odit, et quos Deus odit 
ipsa diligit e converso. Unde quedam glosa super Evangelium Iohannis: Suscipit Christus quos eicit 
mundus, Et psalmista: «Quoniam pater meus et mater mea dereliquerunt me, Dominus 
autem assumpsit me». Tertio, auxilium suum implorat, ut scilicet in auxilium amici sui 
pereuntis vadat, ibi:

<quote rend="block">
<l><emph><foreign lang="ita">Or muovi et con la tua parola ornata,</foreign></emph></l>
etc.</quote></p>
</div4>
<div4>
<head>vv. 76-78</head>
<p><quote rend="block"><l><emph><foreign lang="ita">«O donna di 
virtù solo per cui</foreign></emph></l>
<l><emph><foreign lang="ita">l'umana specie excede ogni 
contento</foreign></emph></l>
<l><emph><foreign lang="ita">da quel ciel c'à minor li cerchi 
sui,</foreign></emph></l>

</quote>
Sic construe licteram: O domina, propter cuius virtutes solummodo humana natura excedit omnia 
que continentur ab illo celo quod habet sub se minores circulos.</p>
</div4>
<div4>
<head>vv. 79-84</head>
<p><quote rend="block">
<l><emph><foreign lang="ita">tanto m'agrada il tuo 
comandamento,</foreign></emph></l>
<l><emph><foreign lang="ita">che l'ubidir, 
etc.».</foreign></emph></l>

</quote></p>
	<p>Celum enim stellatum continet intra se omnes circulos, qui quidem dicuntur minores 
respectu circulorum superiorum. Omnes autem istos circulos minores, et omnia que continentur ab 
eis, humana natura excedit solum propter beatitudinem ad quam participandam et percipiendam fuit 
a Deo creata. Et Beatrix huius beatitudinis typum gerit.</p>
</div4>
<div4>
<head>vv. 94-102</head>
	<p><emph><foreign lang="ita">Donna è gentil nel ciel che si compiange</foreign></emph>. 
Hic ponitur a Beatrice quod in Paradiso sunt tres domine, que de Dante pereunte solicitam curam 
habent, quarum ultima, que fuit ipsa, descendit in Limbum rogans ipsum Virgilium ut in succursum 
properet pereunti. Prima domina non habet nomen, quod patet ibi per textum: «Donna è 
gentil nel ciel che si compiange», etc. Secunda vocatur Lucia, quod patet ibi: «Questa 
chiese Lucia in suo domando», etc.; et ibi:

<quote rend="block">
<l><emph><foreign lang="ita">Lucia, nimica di ciascun 
crudele,</foreign></emph></l>
<l><emph><foreign lang="ita">si mosse, et venne al loco dov'io 
era,</foreign></emph></l>
etc.
</quote></p>
	<p>Tertia vero dicitur Beatrix, quod patet ibi: «I' son Beatrice che ti faccio 
andare». Prima, que est sine nomine, movit sua oratione Luciam; Lucia, mota ab ista prima, 
movit Beatricem; Beatrix vero, a Lucia sic mota, descendit in Limbum et movit Virgilium; et sic 
Virgilius motus in auxilium venit ei. Ad quorum omnium evidentiam est sciendum quod nos non 
possumus beatitudinem celestem acquirere nisi habeamus in nobis tria, ut simus scilicet spirituales, 
quia, teste Apostolo, animalis homo non percipit que Dei sunt. Et Christus ait Petro: Spiritus 
quidem promptus est, caro autem infirma. Sed quia sine virtutibus spirituales esse non possumus, 
ideo oportet nos virtutibus adornari. Est enim virtus, teste Ysidoro, cultus divinitatis et eterne 
beatitudinis meritum. Cuius sunt quatuor partes principales, que designantur per quatuor Paradisi 
flumina: prudentia, fortitudo, iustitia, et temperantia. Quarum virtutum diffinitio, secundum 
Ysidorum, talis est: Prudentia est rerum divinarum humanarumque prout homini datum est scientia, 
per quam intelligitur quid cavendum sit, vel quid faciendum. Et hoc est quod in Psalmo legitur: 
Diverte a malo et fac bonum. Fortitudo est animi prudentia et longanimitas et perseverantia in 
operibus bonis et victoria contra vitiorum genera. Iustitia est animi nobilitas, unicuique rei 
propriam tribuens dignitatem. In hac divinitatis cultus et humanitatis iura et iusta iudicia et equitas 
totius vite conservatur. Temperantia est vite modus, ne quis homo nimis lamet vel habeat odio; sed 
omnes huius vite varietates considerata temperet diligentia. Virtuosi autem esse non possumus sine 
ratione, quia homo carens ratione est velut animal brutum. Unde Tullius, in primo libro <title>De 
Natura Deorum</title>; Beatus, inquit, esse sine virtute nemo potest, nec virtus potest sine ratione 
constare. Et hunc ordinem possumus in mundi cursu respicere. Currit enim mundus ab initio sui 
usque ad finem per tria tempora: primum tempus dicitur tempus ante legem, et istud tempus duravit 
a creatione primi hominis usque ad Moysen; secundum dicitur tempus sub lege, et istud tempus 
duravit a Moyse usque ad Christum; tertium tempus dicitur tempus gratie, et istud durat a Christo 
usque ad finem mundi. In primo tempore dedit Deus homini legem rationalem et naturalem, ut que 
vellet sibi fieri alteri irrogaret; et que sibi fieri respueret, alteri nequaquam inferre moliretur. Et de 
hac lege habetur in Psalmo: Signatum est super nos lumen vultus tui, Domine. In secundo tempore 
dedit legem, que consistit in duobus, scilicet in declinare a malo et facere bonum, que duo virtutes 
superius posite plenissime nos edocent. In tertio vero tempore dedit legem evangelicam, que docet 
nos temporalia et carnalia relinquere, et spiritualibus inherere. Prima igitur lex ducit nos ad 
rationem, secunda ad virtutes, tertia vero ad spiritum. Et ideo oportet quod primo simus rationales, 
secundo virtuosi, et tertio spirituales.</p>
	<p>Et secundum istum modum iste poeta summus suam Comediam in tres canticas dividit et 
distinguit. In prima enim ducit eum Virgilius, qui ponitur pro ratione. In secunda, licet Virgilius 
eum associet, tamen Cato, qui ponitur pro virtute, qua mediante servus de servitute ad libertatem 
progreditur, sibi viam ostendit, et sine sua licentia ratio ulterius non procedit. In tertia vero cantica 
ducit eum Beatrix, que ponitur pro vita spirituali et scientia sacre theologie, que docet quod qui 
facit peccatum servus est peccati, qua servitute per virtutes liberamur, et sic liberati in Dei filios 
adoptamur. Et est Beatrix una ex illis tribus dominabus que de eo solicitam curam habere dicuntur 
in celo. Ubi nota, tu devote Lucane, qui informari virtutibus concupiscis et gratiis protegi celestibus 
optas, quod Dantes in se ipso assummit personam hominis penitentis, hominis dico de peccato exire 
volentis, ad virtutes hanelantis, et ex hoc beatitudinem celestem habere sperantis. Sed ad hoc ut 
peccator recte exeat de peccato et ad Deum totaliter se convertat, indiget tribus gratiis, scilicet 
gratia preveniente, gratia illuminante, gratia cooperante. Primo dico quod indiget gratia 
preveniente, sine qua bene et recte non possumus penitere. Sed quia nescimus unde veniat ista 
gratia, ideo prima domina, que signat istam gratiam, non habet nomen. Non enim scire possumus 
unde veniat quod homo, existens in actu vel voluntate peccandi, a divina gratia preveniatur, quia 
tunc gratia divina non venit ad hominem propter merita sua; et hoc apparet in beato Paulo apostolo, 
qui dum iret, summa autoritate Iudeorum munitus, ad persequendum et capiendum illos qui 
invocabant nomen Christi, dum appropinquaret Damascum subito circumfulsit eum lux de celo, que 
eum totaliter ab actu et voluntate persequendi retraxit, et huius nominis quod prius persequebatur, 
predicatorem effecit. Unde Ananie ait Dominus: Vas electionis est michi iste, ut portet nomen 
meum coram regibus et principibus et filiis Israel. Et quia ista gratia primo venit ad hominem quam 
homo illam suis meritis mereatur, ideo gratia preveniens appellatur. Secundo indiget gratia 
illuminante, sine qua nescimus quid agere debeamus; et ista secunda gratia signatur per secundam 
dominam, que vocatur Lucia, que ipso nomine demonstrat gratiam illuminantem sive proficientem. 
Et ista gratia etiam in Apostolo apparuit, qui postquam fuit a Deo in terram postratus et lumine 
oculorum privatus, in quo apparuit gratia preveniens, tribus diebus et tribus noctibus non 
manducavit neque bibit; et tunc a Deo plenissime illuminatus fuit in evangelica lege. Unde ipse ait: 
Neque ab homine accepi illud, neque didici, sed per revelationem Iesu Christi. Et quia ista gratia in 
via mandatorum Dei nos dirigit, ideo gratia illuminans nominatur; et quia illuminat, ideo sub 
nomine Lucie ponitur ab autore. Tertio indiget gratia cooperante sive consumante, quia 
quantumcunque simus illuminati et bene sciamus quid agere debeamus, tamen ad bene operandum 
debiles et pigri atque tardi, ut plurimum, sumus. Unde Dominus ait discipulis suis: Servus sciens 
voluntatem domini sui et non faciens, plagis vapulabit multis. Sine gratia enim cooperante sive 
consumante, nullum opus perfectum possumus operari. Ideo in Evangelio ait Iesus discipulis suis: 
Sine me nichil potestis facere. Et ista tertia gratia signatur per tertiam dominam, que vocatur 
Beatrix, que suo nomine gratiam cooperantem demonstrat; quia non gratia preveniens nec gratia 
illuminans, sed gratia cooperans efficit nos beatos. Multi enim fuerunt et preventi et illuminati, et 
tamen dannati. Istam etiam tertiam gratiam se habuisse Apostolus manifestat cum ait: Omnia 
possum in eo qui me confortat. Igitur, cum ista sit illa gratia sine qua homo beatificari non potest, 
ideo ab autore hic ponitur sub nomine Beatricis.</p>
	<p>Adhuc nota, Lucane, quod prima gratia facit hominem exire de vitiis et ad virtutes accedere; 
secunda facit proficere de virtute in virtutem; tertia facit transire de miseria ad gloriam. De prima 
ait Exechiel propheta: Exite de medio Babilonis. De secunda ait psalmista: Ibunt de virtute in 
virtutem. De tertia idem immediate: Videbitur Deus deorum in Syon. Sub figura istarum trium 
gratiarum dixit Moyses ad Pharaonem: Ibimus viam trium dierum ut sacrificemus Domino Deo 
nostro. Primus dies est peccata relinquere; secundus, virtutes adipisci et in eis proficere; et tertius, 
de hac miseria ad gloriam transfretare. Et tunc offertur verum sacrificium Deo, cum anima suo 
sponso perpetuo in illa vera requie copulatur.</p>
	<p>Hec etiam tres gratie figuraliter continentur sub triplici phase idest pascate, quod 
celebraverunt filii Israel ab exitu de Egypto usque ad introitum terre promissionis. Nam illud 
festum quod ebrei vocant phase, nos christiani vocamus pasca. Mandaverat enim Dominus Moysi, 
ut habetur in libro Numeri, quod omni anno filii Israel celebrarent phase in memoriam quod egressi 
erant de Egipto, et ipsi ab exitu de Egipto usque ad terre promissionis ingressum per annos 
quadraginta non celebraverunt nisi tria phase. Quod ideo, permissione illius qui mandaverat, non 
fuit nisi ter celebratum, ut esset figura istius triplicis transitus spiritualis. Egyptus enim significat 
mundum et peccata; desertum significat penitentiam et bonam operationem; terra vero promissionis 
significat Paradisum. Et sicut filii Israel non poterant terram promissionis intrare nisi transirent per 
desertum, et desertum intrare non poterant nisi de Egypto exirent, sic et nos non possumus vitam 
beatam habere nisi per bonam et virtuosam operationem. Operationes autem bonas operari non 
possumus nisi exiverimus de Egypto. Oportet, ergo, ut tres transitus sive saltus, unum post alium, 
faciamus: primus transitus est exire de Egypto, idest de vitiis, et in desertum ire, idest in virtuosas 
operationes operari; secundus, per desertum ire, idest de virtute in virtutem proficere; tertius, terram 
promissionis intrare, idest per bona opera que facimus vitam eternam sperare. Horum autem 
transituum et harum gratiarum figuram continent illa tria phase que celebrata sunt a filiis Israel ab 
exitu de Egypto usque ad terre promissionis introitum, ut dictum est. Primum nanque phase 
celebraverunt in finibus Egypti, circa Ramasse, ut habetur Exodi, XII capitulo. Secundum 
celebraverunt ad radicem montis Sinay, secundo anno egressionis, ut habetur Numeri, nono 
capitulo. Et ex tunc intermissum fuit usque ad ingressum terre promissionis, ut habetur Iosue, 
quinto capitulo. Et tunc in introitu terre sancte celebraverunt tertium phase. Iste itaque tres 
solemnitates phase significant istos tres transitus, quos facere nequimus sine tribus gratiis superius 
nominatis, quibus indigemus ab exitu de Egipto usque ad introitum terre sancte. Primo nanque ut 
exeamus de Egypto, idest de vitiis, indigemus gratia preveniente. Secundo, ut possimus per 
desertum ire et ibi non deficere, idest de virtute in virtutem proficere, indigemus gratia illuminante, 
sive proficiente, que est velut manna a Domino pluens; quo manna in deserto penitentie anima ne 
deficiat sustentatur. Tertio, in introitu terre sante, que beatam patriam prefigurat, indigemus gratia 
cooperante sive consumante.</p>
	<p>Et secundum istam triplicem divisionem gratie, sua Comedia dividitur in tres partes: In 
prima nanque parte, dum autor tractat de Inferno, prima gratia excludit eum a vitiis et exire facit. In 
secunda, dum tractat de Purgatorio, secunda gratia facit eum proficere de virtute in virtutem. Et 
ideo in introitu Purgatorii apparuit sibi in visione Lucia, in figura unius aquile auree, que secundam 
gratiam prefigurat. In tertia vero parte, dum tractat de Paradiso, tertia gratia facit eum transire de 
miseria ad gloriam, et ideo, lustrato paradiso terrestri, Beatrix cum septem nimphis ad eum 
descendit et per se solam ad celestia ipsum vehit. Sed postquam vidimus istas tres gratias in utroque 
sacre pagine testamento figuraliter contineri, videamus quid Sancta Mater Ecclesia sentiat de 
eisdem. Sancta enim Ecclesia primam et tertiam gratiam omni die implorat in hora prime, dicens: 
Actiones nostras quas Domine aspirando preveni et adiuvando prosequere, ut cuncta nostra oratio et 
operatio a te semper incipiat, et per te cepta finiatur, per Christum Dominum nostrum. Et in 
dominica XVII post Trinitatem: Tua nos, Domine, gratia semper et preveniat et sequatur, ac bonis 
operibus vigiter prestet esse intentos. Et de hiis duabus gratiis ait beatus Augustinus: Gratia 
prevenit ut velimus, subsequitur ne frustra velimus. Sed quia, positis principio atque fine, 
intelligitur medium, ideo secundam gratiam quotidie implorat in psalmo dicens: Illumina oculos 
meos ne unquam obdormiam in morte.</p>
	<p><emph><foreign lang="ita">Che mi sedea con l'antica Racchele</foreign></emph>. Cum 
Racchele uxore Iacob Beatrix sedere se dicit, quia beatitudo nil aliud est quam contemplari Deum, 
et per Racchelem vita contemplativa, sicut per Liam sororem suam activa vita, signatur. Habuit 
enim patriarca Iacob duas uxores que erant ambe germane, ut legitur Genesis, XXVIIII capitulo. 
Una dicebatur Lya, que erat lippis oculis; altera dicebatur Racchel, que erat pulcra facie et venusto 
aspectu. Iste due uxores Iacob, secundum expositiones doctorum, duas vitas in ecclesia significant: 
activam scilicet et contemplativam. Lia significat primam, scilicet vitam activam; Rachel vero 
secundam, scilicet vitam contemplativam. Iste enim sunt due sponse veri nostri Iacob, idest Christi, 
ex quibus duabus uxoribus generat in Ecclesia suos filios. Nam omnes filii Dei aut nascuntur ex 
vita activa aut ex contemplativa. Vita activa est servire alteri in operibus misericordie, que opera 
sunt X: primum est cibare famelicum, secundum potare sitibundum, tertium vestire nudum, 
quartum hospitari peregrinum, quintum redimere captivum, sextum visitare infirmum, septimum 
sepelire mortuum, octavum ieiunare pro mortuis, nonum elemosinam dare pro eis, decimum orare 
pro ipsis. Et de his decem operibus accipe duos versus:

<quote rend="block">
<l><emph><foreign lang="ita">Colligo, poto, cibo, redimo, tego, visito, 
condo,</foreign></emph></l>
<l><emph><foreign lang="ita">et vice defuncti ieiuno largior 
oro.</foreign></emph></l>

</quote>
</p>
	<p>Spectant etiam ad vitam activam predicare, evangelizare, confessiones audire, et omnia alia 
tam spiritualia quam temporalia, in quibus invenitur utilitas proximorum. Vita vero contemplativa 
est omnia relinquere et soli Deo vacare. Sed nota quod in hoc mundo utraque vita vivit; in celo vero 
vita activa moritur, et efficitur contemplativa. Non enim in celo datur indumentum, quia nullus est 
ibi nudus; non cibus, quia nullus ibi famelicus; et sic de aliis. Et ideo cum sola Rachele sedet 
Beatrix, quia in contemplando Deum beatus quilibet requiescit.</p>
</div4>
<div4>
<head>vv. 103-105</head>
	<p><emph><foreign lang="ita">C'uscì per te de la volgare schiera</foreign></emph>. Amore 
adipiscende beatitudinis homo sapiens de scientiis secularibus exit et studio sacre theologie 
intendit. Unde dicit: qui exiit propter te de vulgari acie, idest propter amorem tuum scientias 
liberales omisit, et philosophiam et alias scientias universas, que ideo vulgares dicuntur, quia vulgi 
famam et gloriam consequuntur. Non enim reputantur in vulgo nisi qui vel philosophi vel medici 
fuerint, aut iudices. Et ideo tales, quia vulgi famam habent, mundi gloriam, idest pecuniam, 
apprehendunt. Scientia vero sacre theologie nec mundi gloriam querit, nec marsupia proximorum 
vacuare intendit. Solum enim querit illum in quo sunt omnia que possunt satiare hominis 
appetitum; cetera vero, preter ipsam famem, potius quam satietatem inducunt. Et hoc considerans, 
Augustinus aiebat: Si Deus universa que habet michi daret, non me satiaret nisi se ipsum dare 
promitteret. Et idem: Inquietum est cor nostrum donec in te requiescat. Et ideo bene dicit 
Ieronimus: Vana est omnis scientia in qua non queritur Christus.</p>
<lb/>
	<p>In isto cantu secundo continentur quatuor comparationes, unam questionem et unum 
notabile.</p>
</div4>
</div3>
<div3 n="Comparationes">
<div4>
<head>vv. 37-39</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Et quale è quei che disvuol ciò che 
volle</foreign></emph></l>
<l><emph><foreign lang="ita">et per nuovi pensier cangia 
proposta,</foreign></emph></l>
<l><emph><foreign lang="ita">sì che dal cominciar tutto si 
tolle,</foreign></emph></l>

</quote>
Lictera est plana.</p>
</div4>
<div4>
<head>vv. 46-48</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Com'a falso veder bestia 
quand'ombra</foreign></emph></l>

</quote>
Sicut enim bestia, cum obumbratur, habet falsum videre, sic anima, cum timida efficitur, timet ea 
que timeri non debent, et tunc timor ipsam animam ab honorabili revolvit incepto.</p>
</div4>
<div4>
<head>vv. 109-111</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Al mondo non fur mai persone 
ratte</foreign></emph></l>
<l><emph><foreign lang="ita">a far lor pro et a fugir lor 
danno</foreign></emph></l>
<l><emph><foreign lang="ita">com'io, dopo cotai parole 
facte,</foreign></emph></l>

</quote></p>
	<p>In hac comparatione notatur quam sit liberalis et curialis animus diligentis. Ille enim qui 
vere diligit alium, statim quod audit vel cernit necessitatem amici, sine tarditate aliqua currit 
velociter ad succursum. Unde beatus Augustinus: Sufficit, inquit, amanti solummodo nuntiare.</p>
</div4>
<div4>
<head>vv. 126-132</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Quali fioretti dal nocturno 
gelo</foreign></emph></l>
<l><emph><foreign lang="ita">chinati et chiusi, poi che 'l sol li 
'mbianca,</foreign></emph></l>
<l><emph><foreign lang="ita">si drizzan tutti aperti in loro 
stelo,</foreign></emph></l>
<l><emph><foreign lang="ita">tal mi fec'io,</foreign></emph></l>
etc.
</quote></p>
	<p>Nos videmus quod omnes flores, preter florem cucurbite, in nocte propter gelu clauduntur, et 
in die propter calorem aperiuntur. Dicit ergo autor quemadmodum flores a gelu nocturno inclinati 
et clausi, ad calorem solis aperiuntur et eriguntur, ita ego, qui prius timore et desperatione in animo 
cecideram, ad verba Virgilii exurrexi. Et ideo ait: «Io cominciai come persona franca: O 
pietosa colei chemmi soccorse», etc.</p>
</div4>
</div3>
<div3 n="Questio">
<div4>
<head>vv. 82-84</head>
<p>QUESTIO est ista:

<quote rend="block">
<l><emph><foreign lang="ita">Ma dimmi la cagion che non ti 
guardi</foreign></emph></l>
<l><emph><foreign lang="ita">de lo scender qua giuso in questo 
centro</foreign></emph></l>
etc.
</quote></p>
	<p>Hic movet Virgilius unam questionem Beatrici. Questio autem talis est: Ponatur quod unus 
beatus descendat in Infernum, nunquid sentiet ibi penam? Respondit Beatrix Virgilio et dicit quod 
homo debet timere solummodo illa que habent nocendi potentiam. Penam autem Inferni nullus 
beatus timere potest, quia est a Deo in beatitudine confirmatus. Et similiter ubicunque est 
damnatus, est in damnatione. Et sic tenendum est quod, si sanctus Petrus descenderet in Infernum, 
quod nullam penam ibi sentiret; et si unus damnatus, permissione divina, in celum ascenderet, quod 
non sentiret ibi aliquid de gloria, sed solummodo penam suam. Unde in libro Iob legitur quod dum 
quadam die assisterent filii Dei, idest angeli, ante Deum, affuit inter eos et Sathan; qui quidem, licet 
esset ante Deum, non de minus damnatus erat, ut est. Et ideo bene beatus ait Anselmus: Quilibet 
debet magis eligere in Inferno esse sine culpa quam in Paradiso cum culpa; quia in Inferno 
innocens non sentiret penam, et peccator in Paradiso de gloria non gauderet.</p>
</div4>
</div3>
<div3 n="Notabile">
<head>NOTABILE.</head>
<div4>
<head>vv. 88-90</head>
<p><quote rend="block">
<l><emph><foreign lang="ita">Temer si dee di sole quelle 
cose</foreign></emph></l>
<l><emph><foreign lang="ita">c'ànno potentia di far altrui 
male;</foreign></emph></l>
<l><emph><foreign lang="ita">de l'altre no, chè non son 
paurose.</foreign></emph></l>

</quote></p>
	<p>In isto notabili nos autor admonet quod illa timere solummodo nos debemus que possunt 
inferre aliquid nocumentum. Illa vero que nocere non possunt nullatenus timere debemus. Nam 
fortitudo, que est una ex quatuor virtutibus cardinalibus, hoc habet proprium, quod nec ad nimiam 
audaciam nec ad pusillanimitatem aliquatenus se extendit. Stat enim ista virtus fortitudinis inter ista 
duo extrema, scilicet inter audaciam nimiam et pusillanimitatem vecordem. Ipsa vero ad ista 
extrema non tendit, sed audenda audet, et non audenda non audet. Similiter, et timenda timet et non 
timenda non timet.</p>
<lb/>
	<p>Et sic patet secundus cantus prime cantice Comedie.</p>
</div4>
</div3>
</div2>

<div2>
<head>III</head>

<div3 n="Incipit">
<argument><p>INCIPIT TERTIUS CANTUS PRIME CANTICE COMEDIE.</p></argument>

	<p>In isto tertio cantu autor principaliter tria facit: primo portam ingreditur inferorum; secundo, 
ponit in circuitu cuiusdam fluvii circularis miseros et vecordes; tertio, transit fluvium 
Acherontis.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-136</head>
	<p>Dum in superiori cantu, ex cura benivola Beatricis, autor, omni timore deposito, ad eundum 
se pronto animo Virgilio obtulisset, dicens: «Or va, c'un sol volere è d'amendue»; et 
post oblationem iter arripuisset, ut patet per id quod ait in fine cantus: «intrai per lo cammin 
alto et silvestro»; nunc in isto sequenti cantu ponit quod ad portam per quam intratur ad 
inferos devenerunt. Supra quam portam dicit se vidisse et legisse quandam scripturam obscuram, 
quam cum legisset, et expositionem ipsius scripture a Virgilio recepisset, dicit quod ipse Virgilius 
cum leta facie ipsum cepit per manum, et per portam descendendo ad inferos introduxit. Eisdem 
autem ingressis invenit autor quendam fluvium, qui fluvius totam vallem circuit infernalem. Et in 
prima ripa istius fluminis per circuitum ponit se invenisse multitudinem maximam animarum, cum 
illis angelis mixtam qui in illa pugna que fuit in celo, neque cum Deo neque cum Lucifero 
tenuerunt. Pena autem istorum est ista, quod cum suspiriis et gemitibus aliisque clamoribus nudi 
currunt in circuitu per hanc ripam. Cum vero istam multitudinem attente respiceret, vidit ibi unam 
animam, videlicet animam Celestini pape, qua visa et cognita statim cognovit quod illa multitudo 
erat secta hominum miserorum, qui in hoc mundo nec Deo nec dyabolo placuerunt, et ideo nec in 
inferno positi sunt nec in celo. Post hec, dum versus fluvium respiceret, vidit in ripa ipsius fluvii 
quandam gentem que ad transeundum valde avida et desiderans videbatur. Et dum ad fluvium 
appropinquasset, ecce quidam senex cum una navicula veniendo, alta voce clamabat: «Ve 
vobis, o anime prave. Non speretis unquam celum aspicere. Ego venio ad ripam alteram vos 
portare, in tenebras eternas ubi est calor et gelu». Et postquam sic illis animabus miserie 
exprobavit, dixit ad Dantem: «O tu qui es istic anima viva, recede ab istis qui sunt 
mortui». Sed postquam vidit quod non recedebat, ait ad eum: «Per alias vias et per 
alios portus ibis ad ripam». Quasi dicat: Cum salvandus sis, quare cum dannatis vis 
descendere in Infernum? Tunc ait ad eum Virgilius: «O Caron, noli turbari istum, licet 
vivum, in navi portare, quia istud est placitum ibi ubi est possibile omne velle». Tunc Caron 
ipsum cum omnibus illis animabus recepit in navim et ad ripam alteram transportavit; et cum 
descendissent ad terram, invenit ibi tria, scilicet pluere, ventum, et fulgura; propter que, totus 
attonitus, in terram cecidit, sicut homo solet cadere somnolentus. Unde ait in textu: «et caddi 
come l'om cui sonno pillia».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-9</head>
	<p><emph><foreign lang="ita">Per me si va ne la città dolente</foreign></emph>. Sicut 
dicunt philosophi, voces sunt note earum que sunt in animo passionum. Que autem et quales 
passiones sint in Inferno, voces, idest scripture huius ianue, manifestant. Invenit enim Dantes in 
fastigio dicte porte VIIII rithimos, in quibus rithimis porta ipsa loquitur omnibus per eam 
intrantibus. Et nota quod isti rithimi continent quinque: Primum est quod per ipsam portam est iter 
ad inferos, ibi: «Per me si va ne la città dolente». Secundum est causa, quare factus 
fuit iste carcer infernalis, que causa fuit divina iustitia, ibi: «Iustitia mosse 'l mi' alto 
factore»; – suple ad me creandum. Tertium est autor sive factor huius carceris, et 
dicit quod fuit ipsa beata Trinitas, que omnia ex nichilo produxit in esse. Et distinguit hic 
Trinitatem personarum: Nam primo ponit personam Patris, cui attribuitur potentia, ad quam pertinet 
creare, ibi: «fecemi la divina potestate». Secundo, personam Filii, cui attribuitur 
sapientia, ad quam pertinet creata disponere et ordinare, ibi: «la somma sapientia». 
Tertio, personam Spiritus Sancti, cui attribuitur clementia, ad quam pertinet creata et disposita 
gubernare, ibi: «e 'l prim'amore». Quartum est tempus quando iste carcer factus fuit; 
et dicit quod fuit creatus in prima creatione, ibi: «Dinanz'a me non fur cose create / se non 
eterne», idest ante me nichil fuit, nisi Deus qui est eternus, et ego etiam post meam 
creationem duro in eternum. Ubi nota quod eternum accipitur pro sempiterno, quia eternum est 
illud quod caret principio et fine; et secundum hoc nichil eternum nisi Deus. Sempiternum vero est 
illud quod habet principium sed non finem, sicut sunt angeli, et anime hominum, et celum, et 
mundus, et Infernus. Que quidem omnia, licet habeant principium, quia creata sunt, tamen 
nunquam deficient; et tunc sempiternum tantum valet quantum &lt;semper eternum&gt;. Quintum 
et ultimum est quod illi qui intrant limina huius porte nunquam inde exibunt, ibi: «Lasciate 
ogni speranza, voi ch'entrate». Ubi est advertendum quod poete multa cum fide catholica 
persenserunt, quia inferos esse crediderunt, sceleratos ibi posuerunt, eorumque penam eternam esse 
predicaverunt. Non enim solummodo hec ponit iste, sed etiam omnes alii summi poete gentilium, a 
quibus ipsa porta Inferni greco vocabulo <emph>trenaris</emph> appellatur, quod latine sonat 
&lt;lamentatio&gt;. Unde Virgilius VI <title>Eneydorum</title> ait: «Trenareas etiam 
fauces, alta hostia Ditis, / et caligante nigra caligine lucam / ingressus, maneque adiit». Et 
Statius, primo <emph>Theybaidos</emph>: «Trenaree limen perit irremeabile 
porte». Ovidius etiam, ubi loquitur de descensu Orphei ad inferos, sic ait in X libro 
<title>Metamorphoseos</title>: Ad Stigia Trenarea ausus est descendere porta. Quod autem isti 
antiqui poete greco vocabulo <emph><foreign lang="grc">trenarem</foreign></emph> posuerunt, hoc iste novus latina lingua 
posuit &lt;lamentationem&gt;, dum ait: «Per me si va ne la città dolente». Nam ex 
doloribus lamentationes insurgunt. Et nota quod lamentationes Ieremie in greco 
<emph><foreign lang="grc">treni</foreign></emph> vocantur. Et sunt <emph>treni</emph> quedam carmina lamentabilia que 
primo aput hebreos composuit Ieremias; apud grecos autem Symonides, poeta lyricus, ut scribit 
beatus Ysidorus, libro primo <title>Ethimologiarum</title>. Dicens igitur autor: «Per me si 
va ne la città dolente», trenareas insinuat, idest lamentationes eternas.</p>
</div4>
<div4>
<head>vv. 19-21</head>
<p><quote rend="block">
<l><emph><foreign lang="ita">Et poi che la sua mano a la mia 
pose</foreign></emph></l>
<l><emph><foreign lang="ita">con lieto volto, ond'i' mi 
confortai,</foreign></emph></l>
<l><emph><foreign lang="ita">mi mise dentr'a le secrete 
cose.</foreign></emph></l>

</quote></p>
	<p>Hic Dantes, duce Virgilio, ingreditur portam.</p>
</div4>
<div4>
<head>vv. 22-42</head>
<p><quote rend="block">
<l><emph><foreign lang="ita">Quivi sospiri, pianti et alti 
guai</foreign></emph></l>
<l><emph><foreign lang="ita">risonavan per l'aer,</foreign></emph></l>
etc.
</quote></p>
	<p>Hic tractat autor de prima gente quam invenit postquam intravit ianuam treneream. Et circa 
ipsam gentem ponit principaliter quatuor: Primo, penam quam habent; et dicit quod pena eorum est 
suspiria, gemitus <emph><foreign lang="ita">et alti guai</foreign></emph>, quod est nota magni 
doloris; <emph><foreign lang="ita">diverse lingue</foreign></emph>, quia de qualibet lingua 
invenit ibi; <emph><foreign lang="ita">orribili favelle</foreign></emph>, idest horribiles 
locutiones; <emph><foreign lang="ita">parole di dolore</foreign></emph>, <emph><foreign lang="ita">accenti d'ira</foreign></emph>, idest verba doloris et iracundie signa; 
<emph><foreign lang="ita">voci alte et fioche</foreign></emph>, <emph><foreign lang="ita">et 
suon di man con elle</foreign></emph>, idest manuum percussiones. Secundo, facit quandam 
comparationem istarum penarum ad arenam que movetur a turbine, quia tali modo cum doloribus 
movebantur, ibi: <emph><foreign lang="ita">facevan un tumulto</foreign></emph>, 
<emph><foreign lang="ita">il qual s'agira</foreign></emph>. Tertio, ponit quod Virgilium 
interrogavit, ut instrueret eum que gens erat illa que a tantis doloribus vincebatur, ibi: 
<emph><foreign lang="ita">Et io c'avea d'orror la testa cinta, / dissi: «Maestro ke è quel 
ch'i' odo</foreign></emph>, etc. Quarto, ponit responsionem Virgilii, in qua responsione 
Virgilius tria facit: Nam primo dicit quod isti tales nec bonum nec malum fecerunt in mundo; ideo 
de mundo sine fama et infamia exiverunt, ibi: <emph><foreign lang="ita">Questo misero modo / 
tengon l'anime triste di coloro / che visser sanza 'nfamia et senza lodo</foreign></emph>. 
Secundo, ponit quod isti tales sunt mixti cum illis angelis qui in illa pugna que fuit in celo 
noluerunt, tanquam timidi et vecordes, esse cum Deo nec etiam cum Lucifero, ibi: <emph><foreign lang="ita">Mischiate sono a quel captivo coro / delli angeli che non furon ribelli / nè fur fedeli a 
Dio, ma per sè fuoro</foreign></emph>. Tertio, ponit quod celi expulerunt eos, ne minus pulcri in 
sua gloria remanerent; et quod Infernus noluit eos recipere, quia ex hoc mali angeli aliquale 
gaudium percepissent, ibi: <emph><foreign lang="ita">Cacciarli i cieli per non esser men 
belli</foreign></emph>, etc. Et sic isti miseri, qui in hac vita nec bonum nec malum operati 
fuerunt, non sunt digni esse in celo neque moram trahere in Inferno, sed sunt intra ianuam 
trenaream et fluvium Acherontis, in circuitu cuius fluvii continue currunt. Ideo sequitur: 
<emph><foreign lang="ita">misericordia et iustitia li sdegna</foreign></emph>. Et quamvis hoc 
sit contra fidem catholicam, quia Christus in Evangelio ait: «Qui non est mecum, contra me 
est», sustinendus est iste poeta et non damnandus, quia poetice et non theologice loquitur in 
hac parte. Quemadmodum Salomon in libro Ecclesiastes loquitur dicens: Unus est interitus 
hominum et iumentorum. Ibi enim loquitur Salomon in persona hominis veram fidem non habentis, 
licet ipse veram et certam fidem haberet, quia anime iumentorum, mortuis corporibus, moriantur; 
anime vero hominum sint perpetuo immortales.</p>
</div4>
<div4>
<head>vv. 43-48</head>
	<p><emph><foreign lang="ita">Et io: Maestro, ke è tanto greve</foreign></emph>, usque ibi: 
<emph><foreign lang="ita">che 'nvidiosi son d'ogni altra sorte</foreign></emph>. Audiens 
Dantes horribiles lamentationes quas isti miseri faciebant, interrogavit Virgilium: Quid habent, 
inquit, isti tantum gravedinis quod ita fortiter lamentantur? Cui Virgilius assignat causam dicens: 
Isti nunquam sperant mori, licet ipsam mortem libentissime acceptarent. Proprium est enim 
miserorum mortem diligere plus quam vitam, quia magis volunt mori quam in summe statu miserie 
perpetuo condemnari. Quod autem in infimo statu sint, eorum invidia manifestat, que invidet omni 
sorti. Unde dicitur in textu: «e la lor cieca vita è tanto bassa, / che 'nvidiosi son d'ogn'altra 
sorte». Ex quo igitur isti omni sorti invident, manifestum est quod de sua sorte contentari 
non possunt. Unde Seneca: Cui, inquit, placet alterius, sua nimirum odio sors est. «ch'i' non 
avrei creduto / che morte tanta n'avesse disfatta». Vere nullus posset credere quanta est 
multitudo illorum qui vulgariter captivi et miseri appellantur. De quibus Salomon: Stultorum 
infinitus est numerus. Tanta nanque est multitudo stultorum quod respectu ipsorum sapientes 
paucissimi reputantur. Unde Tullius, libro primo <title>De Divinatione</title>, ait: «Sepius 
mulam peperisse arbitror, quam hominem sapientem fuisse».</p>
</div4>
<div4>
<head>vv. 58-60</head>
<p><quote rend="block">
<l><emph><foreign lang="ita">Poscia ch'i' v'ebi alcun 
riconosciuto,</foreign></emph></l>
<l><emph><foreign lang="ita">vidi et conobi l'ombra di 
colui</foreign></emph></l>
<l><emph><foreign lang="ita">che fece per viltate il gran 
rifiuto.</foreign></emph></l>

</quote></p>
	<p>Iste fuit Celestinus papa, qui de heremo fuit abstractus, et in Summum Pontificem ordinatus 
post mortem Nicholai quarti. Sed propter ignaviam cordis, quia nesciebat navem Ecclesie in 
fluctibus gubernare, ad petitionem et instantiam cardinalium, ac etiam Karoli secundi, in Neapoli se 
ipsum deposuit, et papatui renuntiavit. Unde dicit autor: «ke fece per viltate il gran 
rifiuto». Sed re vera, non cordis ignavia ductus, sed humilitate deiectus, dum multorum 
utilitati intendere non valebat, suam animam humilitate studuit conservare. Unde post mortem per 
papam Clementem fuit canonizatus et sanctorum numero aggregatus, ac sanctus Petrus Confessor 
appellatus. Sed quia Dantes istam Comediam tempore Bonifatii composuit, ante scilicet quam ipse 
sanctus Petrus canonizatus fuisset, ideo ipsum hic posuit, habens respectum solummodo ad suam 
ignaviam et miseriam cordis, qua fuit taliter obumbratus, quod in romana sede sedere nescivit.</p>
</div4>
<div4>
<head>vv. 64-68</head>
<p><emph><foreign lang="ita">Questi sciagurati, che mai non fur vivi,</foreign></emph> Vere 
omnes homines qui de hac vita sine fama decedunt miseri et mortui merito appellantur. Unde infra, 
cantu XXIIII, ait autor:

<quote rend="block">
<l><emph><foreign lang="ita">«Omai convien che tu così ti 
spoltre»,</foreign></emph></l>
<l><emph><foreign lang="ita">disse 'l maestro; «ke segendo in 
piuma,</foreign></emph></l>
<l><emph><foreign lang="ita">in fama non si vien, nè sotto 
coltre;</foreign></emph></l>
<l><emph><foreign lang="ita">sanza la qual chi sua vita 
consuma,</foreign></emph></l>
<l><emph><foreign lang="ita">cotal vestigio in terra di sè 
lascia</foreign></emph></l>
<l><emph><foreign lang="ita">qual fummo in aere et in aqua la 
schiuma.</foreign></emph></l>

</quote></p>
	<p>Omnes enim sapientes ita se in hac vita exercitare conantur, ut per gloriosa facta que 
fecerunt in vita, post mortem in mentibus hominum semper vivant. Et ad hoc bene Salustius in 
Catellinario nos inducit, dicens: Omnes homines qui sese student prestare ceteris animalibus 
summa ope niti decet, ne vitam silentio transeant veluti pecora, que natura prona atque ventri 
obedientia finxit. Sed nostra vis in animo et corpore sita animi imperio, corporis servitio magis 
utimur; alterum nobis cum diis, alterum cum belvis commune est; quo michi rectius esse videtur 
ingenio quam viribus gloriam querere, et quoniam vita ipsa qua fruimur brevis est, memoriam 
nostri quam maxime longam decet efficere; nam divitiarum et forme gloria fluxa atque fragilis est, 
virtus vero clara eternaque habetur. Huc usque Salustius. Quid enim sapientes facere debent, cum 
stulti famam petant et appetant operibus sceleratis. Narrat beatus Ieronimus Contra Helvidium; 
narrat et Maximus Valerius, libro octavo, capitulo de cupiditate glorie: Quod quidam ignotus, 
accensus glorie cupiditate, sacrilega ephesiane templum Diane succendit. Et nullo prodente prorupit 
in medium, clamans se incendium subiecisse. Sciscitantibus vero Ephesi principibus quam ob 
causam tam sacrilegum opus facere voluisset, respondit: «Ut opere pulcherrimo consumpto, 
nomen eius per totum terrarum orbem diffunderetur». Tunc decreto principes mandaverunt 
ut nomen tam teterrimi hominis, licet facti memoria remaneret, perpetuo damnaretur.
<quote rend="block">
<l><emph><foreign lang="ita">erano ignudi stimulati 
molto</foreign></emph></l>
<l><emph><foreign lang="ita">da mosconi et da vespe ch'eran 
ivi.</foreign></emph></l>

</quote>
Ista vilia animalia, musce scilicet atque vespe, que ad istorum miserorum cruciatum perpetuum 
deputantur, tenent similitudinem et figuram vilissimarum cogitationum ac etiam operationum, quas 
cogitant et operantur in hoc mundo isti tales miseri et vecordes.</p>
</div4>
<div4>
<head>vv. 76-78</head>
	<p><emph><foreign lang="ita">Su la trista riviera d'Acheronte</foreign></emph>. Iste poeta, 
quemadmodum et alii poete, in ista sua Comedia quatuor ponit aquas: Primo istum fluvium, qui 
dicitur Acheron; et dicitur Acheron ab <emph>a</emph> quod est &lt;sine&gt;, et 
<emph>cheros</emph> quod est &lt;gaudium&gt;, sive &lt;salus&gt;. Inde Acheron, idest 
&lt;sine gaudio vel salute&gt;, quia qui istum fluvium transit nunquam salutem vel gaudium 
obtinebit. Secundo ponit, nono cantu in circulo quinto, quandam paludem que dicitur Styx. 
Interpretatur autem Stix &lt;tristitia&gt;, quia qui gaudium et salutem perdit, tristitiam eternam 
incurrit. Tertio ponit, XIIII cantu in circulo VII, girone tertio, quendam torrentem qui dicitur 
Flegeton. Interpretatur autem Flegeton &lt;ardens&gt;. Quarto et ultimo ponit, trigesimo secundo 
cantu in circulo nono, quoddam stagnum quod dicitur Cochitus, de quo Cochitu non solum poete, 
sed etiam facit Sacra Pagina, mentionem. Interpretatur autem Cochitus, secundum beatum 
Gregorium in <title>Moralibus</title>, luctus. Ait enim Cochiton grece latine &lt;luctus&gt;, quia 
qui tristitiam infernalem incurrunt, nunc de ardore ad frigus, nunc de frigore transeunt ad ardorem. 
Unde beatus Iob: Transibunt ab aquis nivium ad ardorem nimium. Et Dominus in Evangelio; Ibi 
erit fletus et stridor dentium. Fletus enim ibi causatur ex fumo; dentium vero stridor ex frigore.</p>
</div4>
<div4>
<head>vv. 85-87</head>
	<p><emph><foreign lang="ita">Ne le tenebre eterne</foreign></emph>. Nota quod invenimus 
in Sacra Scriptura duas tenebras, scilicet interiores et exteriores. Tenebre interiores sunt peccata et 
errores hominum; de quibus in Evangelio Iohannis primo: Et tenebre eam non comprehenderunt; 
idest peccatores divinam lucem non ceperunt. Et Genesis primo: Tenebre erant super faciem abyssi; 
idest errores super cor hominis. Tenebre vero exteriores sunt pene infernales; de quibus Dominus in 
Evangelio: Ligatis manibus et pedibus mittite eum in tenebras exteriores. Et iste tenebre, quia sunt 
infernales, ideo sunt eterne.</p>
</div4>
<div4>
<head>vv. 94-96</head>
<p><emph><foreign lang="ita">Caron non ti crucciare</foreign>.</emph> Nota quod primus 
spiritus dyabolicus qui apparuit Danti est iste Caron, qui animas descendentes in navi deducit. Et 
tenet figuram et similitudinem carnis, per cuius opera anima eternis suppliciis deputatur. 
Interpretatur enim Caron &lt;omnis caro&gt;. Et secundum Ysaiam omnis caro fenum, quia sicut 
fenum adveniente calore exsiccatur et in terram decidit exsiccatum, sic adveniente tentatione 
dyaboli omnis caro, idest omnis homo qui facit opera carnis, ab humore divine gratie exsiccatur, et 
sic tandem labitur in infernum. De isto Carone et fluvio Acherontis ait Virgilius VI 
<title>Eneydorum</title>.

<quote rend="block">
<l><emph>portitor has horrendas aquas et flumina servat</emph></l>
<l><emph>terribili squalore Caron, cui plurima mento</emph></l>
<l><emph>canities inculta iacet, stant lumina flamme</emph></l>
</quote>
Et Seneca, primo libro <title>Tragediarum</title>:

<quote rend="block">
<l><emph>Hunc servat amnem cultu et aspectu horridus</emph></l>
<l><emph>Pavidosque manes squalidus gestat senex.</emph></l>
<l><emph>Impexa pendet barba, deformem sinum,</emph></l>
<l><emph>Nodus coercet, concave lugent gene;</emph></l>
<l><emph>Regit ipse conto portitor longo ratem.</emph></l>
<l><emph>Hic onere vacuus litori pupim applicans</emph></l>
<l><emph>Repetebat unda.</emph></l>
</quote>
</p>
</div4>
<div4>
<head>vv. 97-99</head>

	<p><emph><foreign lang="ita">Quinci fur quete le lanose gote</foreign></emph>. Idest, 
propter verba que dixerat Virgilius Caroni, quietata fuit ipsius Caronis turbatio, que quidem 
turbatio apparebat in vultu.</p>
</div4>
<div4>
<head>vv. 121-123</head>
<p><quote rend="block">
<l><emph><foreign lang="ita">«Filliuol mio», disse 'l maestro 
cortese</foreign></emph></l>
<l><emph><foreign lang="ita">«quelli che muoion nell'ira di 
Dio</foreign></emph></l>
<l><emph><foreign lang="ita">tutti convengon qui d'ogni 
paese»;</foreign></emph></l>

</quote>
Hic ponit autor quod omnes peccatores qui moriuntur in ira Dei, ad istum fluvium congregantur, 
quo transgresso nunquam gaudium vel letitiam obtinebunt; et hoc est mori in ira Dei. Et de hoc ait 
Virgilius VI <title>Eneydorum</title>.

<quote rend="block">
<l><emph>Huc omnis turba ad ripas effusa ruebat</emph></l>
</quote>
</p>

	<p>In isto cantu ponit autor tres comparationes et sex notabilia.</p>
</div4>
</div3>

<div3 n="Comparationes">
<div4>
<head>vv. 28-30</head>
<argument><p>PRIMA COMPARATIO</p></argument>
<p><quote rend="block">
<l><emph><foreign lang="ita">facevan un tumulto, il qual 
s'agira</foreign></emph></l>
<l><emph><foreign lang="ita">sempre 'n quell'aer senza tempo 
tinta,</foreign></emph></l>
<l><emph><foreign lang="ita">come la rena quando a turbo 
spira.</foreign></emph></l>

</quote>
Secundum enim philosophos, quandocunque invenitur aliquod compositum ex duobus contrariis, de 
necessitate oportet quod illa contraria separata inveniantur. Verbi gratia: colores medii 
componuntur ex albo et nigro, et nos videmus quod uterque color invenitur per se. Dum itaque iste 
mundus sit distinctus diversis temporibus sicut hyeme et vere, oportet quod inveniatur locus ubi sit 
perpetuum ver, et iste locus est Paradisus. Similiter oportet inveniri locus ubi sit perpetua hiems, et 
iste locus est Infernus; et quia ibi est perpetua hiems, ideo dicit autor quod ille aer non est distinctus 
temporibus. Quod autem ibi sit hyems perpetua, demonstrat per istam comparationem quam facit 
de arena mota a turbine. Est autem turbo quidam ventus tempestatem inducens, non solum in mari 
sed etiam in terra. Ideo ait:

<quote rend="block">
<l><emph><foreign lang="ita">come la rena quando a turbo 
spira.</foreign></emph></l>

</quote>
</p>
</div4>
<div4>
<head>vv. 112-114</head>
<argument><p>SECUNDA COMPARATIO</p></argument>
<p><quote rend="block">
	<l><emph><foreign lang="ita">Chome d'autunno si levan le 
foglie</foreign></emph></l>

</quote>
Comparative loquitur autor, dicens quod sicut in autumno, quando deficit humor in ramis arborum, 
omnia folia cadunt ad terram, ita anime damnatorum, quando in eis deficit divina gratia, que est 
humor spiritualis conservans animam in bono virtutum, cadunt in terram tenebrosam. De qua Iob: 
Dimitte me Domine ut plangam paululum dolorem meum antequam vadam et non revertar, ad 
terram tenebrosam et opertam mortis caligine, terram miserie et tenebrarum, ubi umbra mortis et 
nullus ordo, sed sempiternus horror inhabitat. Ista comparatio videtur sumpta de VI libro 
<title>Eneydorum</title>, ibi:

<quote rend="block">
<l><emph>Quam multa in silvis autumni frigore primo</emph></l>
<l><emph>Lapsa cadunt folia.</emph></l>
</quote>
</p>
</div4>
<div4>
<head>vv. 115-117</head>

<argument><p>TERTIA COMPARATIO</p></argument>
<p><quote rend="block">
<l><emph><foreign lang="ita">gittasi di quel lito ad una ad 
una,</foreign></emph></l>
<l><emph><foreign lang="ita">per cenni com'augel per su' 
richiamo.</foreign></emph></l>

</quote>
Lictera plana est.</p>
</div4>
</div3>

<div3 n="Notabilia">
<div4>
<head>vv. 7-9</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Lasciate ogni speranza voi 
ch'entrate.</foreign></emph></l>

</quote></p>
	<p>Istud notabile nos admonet iuxta fidem, ut intrantes Infernum nunquam sunt in perpetuo 
exituri. Et ideo bene primo <title>Thebaidos</title> dicit Statius istam portam esse irremeabilem, 
quia qui per illam intrat, nunquam inde exire valebit.</p>
</div4>
<div4>
<head>vv. 13-15</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Qui si convien lassare ogni 
sospecto;</foreign></emph></l>
<l><emph><foreign lang="ita">ogni viltà convien che qui sia 
morta.</foreign></emph></l>
</quote>
</p>
	<p>Istud notabile est morale, et potest cuilibet arduo et difficili negotio adaptari. Quandocunque 
enim homo habet aliquod arduum vel difficile incipere vel facere, tunc debet omnem suspitionem et 
cordis timiditatem a se penitus removere.</p>
</div4>
<div4>
<head>vv. 46-48</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Questi non ànno speranza di 
morte,</foreign></emph></l>
<l><emph><foreign lang="ita">et la lor cieca vita è tanto 
bassa,</foreign></emph></l>
<l><emph><foreign lang="ita">che 'nvidiosi son d'ogn'altra 
sorte.</foreign></emph></l>
</quote>
</p>
	<p>In isto notabili due sententie continentur. Prima est quod cum homo in summam miseriam 
cadit et in ea diu stetit et vixit, nunquam sperat a tali miseria liberari. Ideo ait: «Questi non 
ànno speranza di morte». Sola enim mors est refugium miserorum. Secunda est quod vita 
miserorum, sicut sunt isti de quibus loquitur hic autor, est ita infima sive depressa, quod ipsi omni 
statui invident sive sorti. Ideo ait:

<quote rend="block">
<l><emph><foreign lang="ita">e la lor cieca vita è tanto 
bassa,</foreign></emph></l>
<l><emph><foreign lang="ita">che 'nvidiosi son d'ogni altra 
sorte.</foreign></emph></l>

</quote>
</p>
</div4>
<div4>
<head>vv. 49-51</head>

<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Fama di lor lo mondo esser non 
lassa;</foreign></emph></l>
<l><emph><foreign lang="ita">misericordia et iustitia li 
sdegna:</foreign></emph></l>
<l><emph><foreign lang="ita">non ragioniam di lor, ma guarda et 
passa.</foreign></emph></l>
</quote>
</p>
	<p>In istis tribus rithimis tria notabilia continentur: Primum est quod, mortuo homine misero, 
nulla memoria de eo remanet in hoc mundo. Nam, ut manifeste videmus, homines qui magna 
fecerunt sive bona, ut Scipio Affricanus et Cato, sive mala, ut Catellina, Marius, atque Silla, licet 
mortui sint, tamen propter magnalia que gesserunt in mentibus hominum adhuc vivunt; sed miseri 
et vecordes, quia nec bona nec mala fecerunt in vita, ideo de ipsis post mortem memoria nulla 
manet.</p>
	<p>Secundum notabile est quod istos tales Dei misericordia atque iustitia dedignatur. 
Misericordia enim ipsos non respicit, quia boni non fuerunt; iustitia enim eosdem non punit, quia in 
eis non invenit puniendum. Sufficit enim eis pro pena tristitia et vecordia cordis eorum que habent 
eorum conscientiam stimulare. Ideo ait in textu: «misericordia et iustitia li sdegna». 
Tertium notabile est quod loqui de huiusmodi hominibus non debemus. Ideo ait:

<quote rend="block">
<l><emph><foreign lang="ita">non ragioniam di lor, ma guarda et 
passa.</foreign></emph></l>

</quote>
</p>
</div4>
<div4>
<head>vv. 64-66</head>
<argument><p>QUINTUM NOTABILE.</p></argument>
<p><quote rend="block">
<l><emph><foreign lang="ita">Questi sciagurati, che mai non fur 
vivi,</foreign></emph></l>
<l><emph><foreign lang="ita">erano ignudi et stimolati 
molto,</foreign></emph></l>
<l><emph><foreign lang="ita">da mosconi et da vespe ch'eran 
ivi.</foreign></emph></l>
</quote>
</p>
	<p>Autor in isto notabili tria ponit. Et primo ponit quod miseri et vecordes nunquam sunt vivi, 
licet comedant atque bibant. Nam vera vita, qua anima vere vivit, est in virtutibus occupari; de qua 
occupatione ait Tullius in libro <title>Tusculanorum</title>: Nichil dulcius otio licterato. Secundo 
ponit quod isti tales, qui se in bono occupare non volunt, sunt omni bono et omni gratia denudati. 
Ideo ait in textu: «erano ignudi». Tertio, respondet uni tacite questioni: Posset enim 
aliquis querere et dicere: Nunquid isti miseri et vecordes, qui nunquam per bonam operationem 
vivunt, malum aliquod macinantur? Respondit quod quotidie molestantur et stimulantur a vilibus et 
inutilibus cogitationibus, que per muscas et vespes typice designantur.</p>
</div4>
<div4>
<head>vv. 94-96</head>

<argument><p>SEXTUM NOTABILE.</p></argument>
<p><quote rend="block">
<l><emph><foreign lang="ita">vuolsi così colà dove si 
puote</foreign></emph></l>
<l><emph><foreign lang="ita">ciò che si vuole,</foreign></emph></l>
</quote>

Hic notatur summa felicitas beatorum, que consistit in hoc quod quecumque anima vult, breviter 
potest. Sed nota quod non vult nisi ea que divine consonant voluntati. Et ista est causa quare anima 
in celo potest omne quod vult.</p>
<lb/>
	<p>Et sic patet summa tertii cantus.</p>
</div4>
</div3>
</div2>

<div2>
<head>IV</head>

<div3 n="Incipit">
<argument><p>INCIPIT QUARTUS CANTUS PRIME CANTICE.</p></argument>

	<p>In isto quarto cantu autor descendit in primum circulum, qui incipit ibi: «Così si mise, 
et così mi fè intrare / nel primo cerchio che l'abisso cinge»; et finit ibi: «et vegno in 
parte ove non è chi luca». In quo quidem circulo ponit Limbum puerorum et habitationem 
philosophorum, et poetarum, et virorum iustorum qui, sine cognitione unius Dei, virtuose et iuste in 
hac vita viventes, ad inferos descenderunt.</p>
</div3>

<div3 n="Deductio">
<head>DEDUCTIO TEXTUS DE VULGARE IN LATINUM.</head>
<div4>
<head>vv. 1-151</head>
	<p>Postquam in superiori cantu autor Acherontis fluvium transvadavit, et postquam posuit 
quomodo percussus fuit a quadam luce, ex qua percussione cecidit sicut solet cadere somnolentus, 
nunc in isto ponit quomodo unum grave tonitruum excussit eum a somno. Et sic, duce Virgilio, 
abyssi vallem ingreditur; quam quidem vallem in novem circulos poetando distinguit. Istud idem 
sentit Statius secundo <title>Thebaidos</title>. Stix, inquit, in novem circunflua campos. Et vocat 
hic Statius infernum Stigem, quia ponitur pars pro toto. Virgilius etiam: «Novies», 
inquit, «Stix interfusa coercet». Ponit autem in isto circulo Limbum puerorum et 
habitationem tam virorum quam mulierum, qui virtutibus moralibus inherentes et in eis se totaliter 
exercentes, sine fide unius Dei de hac luce migrarunt. Pena quorum, secundum fidem catholicam, 
est solummodo carentia visionis divine; cui carentie alta suspiria adhibet autor iste. Vocatur autem 
iste circulus a poetis &lt;Elisium&gt;, a nobis autem christianis vocatur &lt;Limbus&gt;, quem 
locum Sacra Scriptura vocat &lt;sinum Abrahe&gt;. Est autem Elysium, secundum poetas, quidam 
locus semotus a penis, ubi quiescunt anime piorum, et dicitur Elysium ab <emph>e</emph> quod 
est &lt;extra&gt; et <emph>lision</emph> quod est &lt;miseria&gt;, inde 
<emph>Elysium</emph>, &lt;locus extra miseriam positus&gt;. Dum vero sic ab uno gravi 
tonitruo esset excitatus a somno surrexit, et dum attente respiceret, invenit se super ripam unius 
vallis que erat ita obscura, profunda, et nebulosa, quod licet oculum infigeret in profundum, nichil 
breviter discernebat. Tunc Virgilius dulcibus verbis et exhortationibus ipsum ad descendendum 
induxit. Dum autem sic ambo per istum primum circulum ambularent, invenit autor turbas grandes 
puerorum, virorum et mulierum. Tunc Virgilius ait ad Dantem: Tu non requiris a me que anime 
sunt iste quas tu vides. Volo enim quod scias quod iste anime non peccarunt, et si bene fecerunt, 
non sufficit, quia non habuerunt baptismum; qui quidem baptismus est pars illius fidei quam tu 
credis. Et si fuerunt antequam Christus veniret in carnem, non adoraverunt debito modo Deum. Ubi 
est advertendum quod antiqui iusti de populo paganorum credebant unum Deum esse, tamen 
distinctionem personarum ignoraverunt, et ideo non debite adoraverunt. Audiens autem Dantes 
quod ille locus ubi modo erant esset Limbus, et considerans atque ymaginans quod tempore quo 
Christus resurrexit a mortu<add resp="ed">i</add>s ille locus a Christo fuerat spoliatus, interrogavit 
ducem suum dicens: Dic michi, magister, dic domine mi: Exivit hinc aliquis homo unquam? Et ille: 
Ego eram novus in hoc statu, quando vidi huc venire unum potentem, cum signo victorie 
coronatum; qui quidem extraxit hinc umbram, idest animam, primi hominis et aliorum multorum 
qui continentur in textu. Et dum sic videndo et loquendo ambularent per illam silvam spirituum 
antiquorum, vidit autor non multum a longe unum ignem, qui tenebrarum emisperium vinciebat, 
idest ligabat. In quo loco vidit honorabiles gentes valde; de quibus honorabilibus gentibus quatuor 
umbras vidit obviam sibi venire. Que quidem umbre, postquam cum Virgilio locute sunt in secreto, 
ipsum autorem honorabiliter salutarunt; et sic ipsum in quoddam castrum septem muris et uno 
fluvio circumdatum introduxerunt. In quo castro invenit antiquissimos spiritus philosophorum, 
medicorum, poetarum, et virorum iustorum, qui in hoc mundo, licet iuste vixerint, tamen, quia non 
debite Deum adoraverunt, ad inferos descenderunt. Quibus visis et cognitis de isto castro luminoso, 
quod continetur in primo circulo, in secundum descendit.
<quote rend="block">
<l><emph><foreign lang="ita">La sexta compagnia in due si 
scema:</foreign></emph></l>
<l><emph><foreign lang="ita">per altra via mi mena il savio 
duca,</foreign></emph></l>
<l><emph><foreign lang="ita">fuor de la queta, nell'aura che 
trema.</foreign></emph></l>
<l><emph><foreign lang="ita">Et vegno in parte ove non è chi 
luca.</foreign></emph></l>

</quote>
</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
	<p><emph><foreign lang="ita">Ruppemi l'alto sonno ne la testa / un grave 
tuono</foreign></emph>. Continuatio est ad id quod precedit in cantu precedenti. Ibi enim ait: 
«et caddi come l'uom che sonno pillia». Hic autem dicit quod unum grave tonitruum 
excussit sive excitavit eum a somno, et sic excitatus descendit in primum circulum.</p>
</div4>
<div4>
<head>vv. 40-42</head>
	<p><emph><foreign lang="ita">Che sanza speme vivemo in disio</foreign></emph>. Hoc est, 
sine spe de istis tenebris evadendi vivimus in desiderio, quia licet nunquam habeamus spem hinc 
exeundi, nichilominus tamen hoc naturaliter affectamus. Dico naturaliter quia sicut sunt due leges, 
una naturalis altera divina, ita sunt due spes que oriuntur ab ipsis. Lex enim nature non vult ut non 
peccans condemnetur; lex autem divina non vult ut qui non credit in Christum salvetur. Contra 
spem, igitur, que a lege divina procedit, sperant isti in spem que oritur a natura.</p>
</div4>
<div4>
<head>vv. 55-57</head>
	<p><emph><foreign lang="ita">Trasseci l'ombra del primo parente</foreign></emph>. Primus 
parens humane nature est Adam, quem Deus de limo terre formavit. <emph><foreign lang="ita">D'Abèl su' figlio</foreign></emph>; Abel fuit secundus filius Ade; nam primus fuit 
Caym, et secundus Abel, quem Caym, ductus invidia, interfecit; quem planxerunt Adam et Eva 
centum annis in quadam valle que ob hoc vallis dicitur lacrimarum. De quo Psalmista: In valle 
lacrimarum que posuit. <emph><foreign lang="ita">Et quella di Noè</foreign></emph>; Noe in 
generatione sua solus iustus inventus est in mundo. Huic Deus mandavit ut faceret archam, quam in 
centum annis fecit, et in qua, tempore diluvi, uno anno cum uxore et tribus filiis et tribus nuribus 
stetit; filii autem eius Sem, Cham, et Iafet. Isti tres totum mundum post diluvium impleverunt. Sem 
obtinuit Asiam, Cham Affricam, Iafet vero Europam.</p>
	<p><emph>Di Moise legista et ubidente</emph>. Moyses mitissimus hominum in Egypto est 
natus et a filia Pharaonis in filium adoptatus. Huic enim, dum oves pasceret in deserto, apparuit 
Deus in nibo. Qui dum esset annorum octaginta, ex precepto Dei stetit coram Pharaone decem, 
plagis Egyptum percussit, Mare Rubrum divisit, in montem Synai legem a Deo accepit, XL annis in 
heremo populum manna paravit. Et sic CXX anno vitam finiens, divinis manibus est sepultus.</p>
</div4>
<div4>
<head>vv. 58-60</head>
	<p><emph>Abraam patriarca</emph>. Abraam pater multarum gentium fuit. Nam de eo nati 
sunt Iudei et Sarraceni, idest de duobus filiis suis, Ysaac videlicet et Ismaele. Allegorice autem 
pater omnium salvandorum ab Apostolo appellatur. Sibi enim facta fuit a Deo promissio quod 
Christus, in quo est nostra salus, de sua progenie nasceretur. In veteri testamento primus fidem 
unius Dei publice predicavit. Unde Prudentius ait de eo: Senex fidelis prima credendi via est. 
Primus etiam xenodochia instituit; est autem xenodochium, ut dicit Ysidorus XV libro 
<title>Ethimologiarum</title>, peregrinorum susceptio.</p>
	<p><emph>Et David re</emph>. David rex, propheta, et psalmografus fuit, de cuius semine 
natus est Christus. <emph>Israel</emph>. Iste Israel, alio nomine Iacob vocatur; fuit autem filius 
Ysaac et pater XII patriarcharum. Quorum nomina sunt ista: Ruben, Symeon, Levi, Iudas, Ysachar, 
Zabulon, Dan, Gath, Asser, Neptalin, Ioseph et Beniamin.</p>
	<p><emph><foreign lang="ita">Con lo padre</foreign></emph>. Iste est Ysaach pater Israel 
sive Iacob, et filius Abraam. Nam tres sunt summi patriarche, scilicet Abraham, Ysaach, et Iacob. 
Patriarcha autem dicitur princeps patrum, ab <emph>archos</emph> quod est &lt;princeps&gt; et 
&lt;pater&gt;; inde <emph>patriarcha</emph>, &lt;princeps patrum&gt;.</p>
	<p><emph><foreign lang="ita">Et co' suoi nati</foreign></emph>. Isti sunt XII patriarche, filii 
Iacob, quorum nomina sunt superius annotata.</p>
	<p><emph>Et con Rachele, per cui tanto fè</emph>. Rachel, filia Laban et pulcherrima 
mulierum, fuit una ex uxoribus ipsius Iacob, quam tantum dilexit Iacob quod, amore ipsius, XIIII 
annis pavit pecora soceri sui, sustinens frigus et gelu. Ideo dicitur in textu: «per cui tanto 
fè», ipse scilicet Iacob.</p>
</div4>
<div4>
<head>vv. 61-63</head>
	<p><emph><foreign lang="ita">Et altri molti</foreign></emph>. Hoc est omnes superius 
nominatos extraxit Christo de Limbo quando spoliavit infernum, et multos alios, idest omnes iustos 
utriusque sexus qui ante adventum Christi ad inferos descenderunt.
<quote rend="block">
<l><emph><foreign lang="ita">Et vo' che sacci che, dinanzi ad 
essi,</foreign></emph></l>
<l><emph><foreign lang="ita">spiriti humani non eran 
salvati.</foreign></emph></l>

</quote>
Hoc est, volo quod scias quod antequam isti educti fuissent de Limbo, humani spiritus salvati non 
erant. Hoc dicit ad angelorum differentiam, qui quidem semper salvi fuerunt postquam fuerunt in 
gratia confirmati. Confirmati vero fuerunt in gratia statim quod de celo mali angeli ceciderunt. 
Spiritus autem humani, ante Christi adventum, quia ianua celi omnibus erat clausa, omnes ad 
inferos descendebant, mali in profundum Inferni et boni in Limbum; qui quidem Limbus in isto 
primo superiori circulo continetur. Christus autem per suam passionem et ianuam celi aperuit, et 
sanctos patres de Limbo extraxit, et eos in celestem patriam introduxit.</p>
</div4>
<div4>
<head>vv. 64-66</head>
	<p><emph><foreign lang="ita">Non lasciavam l'andar perch'e' dicessi</foreign></emph>. 
Hoc est, non dimittebamus iter nostrum propter ea que Virgilius loquebatur, sed simul et 
loquebamur et silvam spissam illorum spirituum transibamus.</p>
</div4>
<div4>
<head>vv. 67-69</head>
	<p><emph><foreign lang="ita">Non era lung'ancor la nostra via / di qua dal 
sonno</foreign></emph>. Hoc est, non multum per istum circulum descenderam postquam 
fueram a somno per tonitruum excitatus, quando vidi a longe unum ignem, quem quidem ignem 
tenebrarum emisperium vinciebat, idest ligabat. Est autem emisperium illa pars celi quam videmus 
supra nos. Et nota quod emisperium est duplex, scilicet superius et inferius; pars enim celi que 
supra nos est dicitur superius emisperium; pars autem illa celi que sub terra est dicitur emisperium 
inferius, quam quidem videre non possumus quamdiu sub terra latet, ut dicit Ysidorus tertio libro 
<title>Ethymologiarum</title>. Simili modo ponit hic autor quod supra illum ignem qui est in isto 
primo circulo est unum emisperium tenebrarum, quod quidem emisperium ligat et circumdat illum 
ignem; et similiter est aliud emisperium tenebrarum inferius positum.</p>
</div4>
<div4>
<head>vv. 79-84</head>
	<p><emph><foreign lang="ita">Intanto voce fu per me udita</foreign></emph>. Idest, interim 
quod loquebamur, audivi quandam vocem loquentem et dicentem: Honorate altissimum poetam, 
nam ecce sua umbra, idest anima, que a nobis recesserat, ad nos redit. Et statim, finita voce, dicit 
autor se vidisse quatuor magnas umbras, idest animas, venire eis obviam, quod autem dicit:

<quote rend="block">
<l><emph><foreign lang="ita">sembianza aveano nè trista nè 
lieta.</foreign></emph></l>

</quote>
Hoc est, quod in Limbo anima neque bonum patitur neque malum, sed solum carentiam visionis 
divine. Sed, re vera, ista carentia, licet non sit pena in parvulis, est pena maxima in adultis. Et 
exemplum habemus de duobus hominibus, quorum unus nunquam fuit dives, alter de summis 
divitiis descendit in paupertatem. Primo, paupertas ipsa non est pena; sed secundo, est pena et 
summa miseria. Et hoc est quod Boetius allegat tertio libro <title>De Consolatione</title>, dicens: 
«Hoc est quod recolentem vehementius quoquit; nam in omni adversitate fortune 
infelicissimum genus infortunii est fuisse felicem». Et ideo carentia tanti boni, de quo 
aliquam notitiam antiqui philosophi habuerunt in mundo, est eis pena maxima iudicanda, hoc dico 
si in Limbo sunt. Sed nostra fides non tenet quod ibi sint nisi parvuli innocentes. Iste autem poeta in 
hac parte, et in quibusdam aliis, loquitur non theologice sed poetice. Et ideo per Infernum non 
Beatrix, que typum tenet teologie, sed Virgilius eum ducit, qui tenet figuram rationis inumane. Sed 
si vere et lucide autoris verba pensamus, istum primum circulum bipartitur. In prima namque parte 
ponit Limbum, ubi collocat parvulos innocentes, quem locum dicit expoliatum a Christo, tempore 
scilicet sue victorie, quando resurrexit a mortuis. In secunda vero parte, hoc est in loco magis 
infimo, quia in suo descensu semper tendit ad centrum, ponit quandam partem luminosam in qua 
ordinat quoddam castrum, septem muris et una aqua munitum, ubi collocat antiquos iustos et 
sapientes de populo paganorum, qui tres virtutes theologicas ignorantes, in quatuor virtutibus 
cardinalibus sive moralibus studuerunt.</p>
</div4>
<div4>
<head>vv. 85-90</head>
	<p><emph><foreign lang="ita">Quelli è Homero, poeta sovrano</foreign></emph>. Homerus 
fuit grecus et summus poeta inter grecos; de quo, antequam nasceretur, prophetavit Sibilla Erictea. 
Tanta namque sapientia plenus fuit, quod Valerius vocat eum, libro VIII, capitulo de otio, 
&lt;celestis ingenii vatem&gt;. Iste Homerus, ut ait Seneca, apud Athenienses pro insano habitus 
est, eo quod deos inter se belligerasse diceret; et quia deos belligerasse dixit, ideo ait autor in textu: 
«Mira colui con quella spada in mano». Sed re vera Homerus non fuit insanus, sed 
iuxta morem antiquorum theologorum, ipse et Plato et multi alii, in tradendo eorum philosophiam, 
tradiderunt sub integumentis, idest fabulis, quorum occasione multi eorum sequaces a veritate 
deviaverunt, licet ipsi forte bonum et sanum intellectum habuerint. Mos enim poetarum est uti 
fabulis et integumentis et frequenter locutionibus impropiis; sicut Plato cum posuit Vulcanum et 
Neptunum ad invicem dimicare, intellexit enim aquam et ignem, propter diversas qualitates, ab 
invicem discrepare. Ne te moveat, o lector, id quod dixi supra iuxta more antiquorum theologorum. 
Nam, ut superius in prologo est expressum, beatus Augustinus, VII libro <title>De Civitate 
Dei</title>, ponit Marcum Varronem tria theologie genera posuisse: unum scilicet fabulosum, 
alterum naturale, tertium vero civile. Primo utuntur poete, secundo philosophi, et tertio populi. 
Primo nanque genere usus est Homerus qui tandem, ut ait Valerius, libro VIIII, capitulo de 
mortibus non vulgaribus, cum in insula quandam questionem a piscatoribus sibi propositam solvere 
non potuisset, derisus ab eis, pre verecundia confusionis dolore cordis tactus, intrinsecus ad mortem 
spiritum exalavit.</p>
	<p><emph><foreign lang="ita">L'altr'è Oratio satyro</foreign></emph>. Oratius, ut quidam 
dicunt, fuit de Brundusio oriundus, qui ideo ab autore satyrus appellatur quia satyrice et scripsit et 
docuit. Quid autem sit satira, habetur in prologo superius.</p>
	<p><emph><foreign lang="ita">Ovidio è il terzo</foreign></emph>. Ovidius, egregius 
poetarum, composuit multos libros, et specialiter librum de transformationibus rerum, qui grece 
dicitur <title>Methamorphoseos</title>. Qui quidem liber, paganorum biblia posset merito 
appellari, quia in ipso omnia magnalia et notabilia ab origine mundi usque ad tempora sua eleganti 
et venusto metro, sub integumentis et impropriis locutionibus, exaravit. Fuit etiam nobilis miles in 
armis et multo tempore sub Augusto Cesare militavit. Tamen, ad persuasionem invidorum 
quorumdam ipsum apud imperatorem infamantium, ipse Augustus ipsum poetam exilio crudeli 
damnavit. Fuit etiam alia causa sue damnationis, ut dicitur. Nam Ovidius vidit uno semel 
Augustum cum uno puero carnaliter conmisceri; unde Augustus, confusione confossus, ipsum 
exilio religavit. Et hoc est quod in libro <title>De Tristibus</title> ait ipse Ovidius: «Cur 
aliquid vidi? cur noxia lumina feci?» Fuit autem oriundus de Ytalia, de quadam civitate que 
dicitur Sulmo, et de nobili prosapia que dicebatur antiquitus pelignea. Unde de primo ait ipse in 
libro <title>De Ponto</title>: «Sulmo michi patria est gelidis uberrima limphis». Et 
de secundo: «Peligne gentis gloria dicar ego».</p>
	<p><emph><foreign lang="ita">Et l'ultimo Lucano</foreign></emph>. Lucanus ab antiquis 
doctoribus in numero poetarum non ponitur, quia non poemata sed ystorias scripsisse videtur; nam 
nudam historiam et apertam de Iulio Cesare texuit et Pompeio. Officium namque poete est, ut dicit 
beatus Ysidorus, VIII libro <title>Ethymologiarum</title>, ut ea que vere gesta sunt in alias speties 
obliquis figurationibus cum aliquo decore transducant. Et subdit idem Ysidorus: Unde Lucanus 
ideo in numero poetarum non ponitur, quia videtur ystorias composuisse, non poemata. Tamen, 
comuni et usitata locutione, poeta censetur. Ideo autor inter summos quatuor poetas ipsum quartum 
ascribit. Fuit autem Lucanus de Ispania, de quadam civitate que dicitur Corduba, nepos magni 
Senece et magistri Neronis imperatoris. Unde ipsemet ait: «Corduba me genuit, rapuit Nero, 
prelia dixi».</p>
</div4>
<div4>
<head>vv. 103-105</head>
	<p><emph><foreign lang="ita">Così andammo infin a la lumera</foreign></emph>. Hoc est, 
sic loquendo et ad invicem conferendo, ivimus usque ad illum lumen quod ante iam videram.</p>
	<p><emph><foreign lang="ita">Parlando cose che 'l tacere è bello</foreign></emph>. Multa 
enim inter se sapientes conferunt, que aliis reserari non convenit; et hoc propter grossitiem 
intellectus.</p>
</div4>
<div4>
<head>vv. 106-108</head>
	<p><emph><foreign lang="ita">Venimo a piè d'un nobile castello</foreign></emph>, etc. Per 
istud castrum, septem muris et uno fluvio sic vallatum, in quo stant antiqui principes, virtuosi 
philosophi et poete et multi alii, accipere possumus gloriosas virtutes, quibus ipsi in mundo 
fulserunt; que quidem virtutes armant hominem contra vitia et errores. Unde per castrum accipe 
virtutes; per VII muros VII scientias liberales; per fluvium vero solidum divitias intellige 
conculcatas: quia nisi divitias, que sunt labiles et hominem labilem faciunt, homo conculcaverit, ad 
virtutes et scientias pervenire non poterit. Unde beatus Ieronimus in epistola ad Paulinum refert 
quod Crates, philosophus thebanus, homo quondam ditissimus, cum ad phylosofandum Athenas 
pergeret, magnum auri pondus in mari proiecit; nec putavit se posse et virtutes simul et divitias 
possidere. Refert Valerius, libro VIII, capitulo de studio et industria, quod cum Anaxagoras rediret 
a studio et suas possessiones desertas vidisset, ait: Non essem ego salvus nisi iste perissent. Et 
subdit Valerius: Nam si prediorum potius quam ingenii culture vacasset, dominus rei familiaris 
intra penates suos mansisset, non tantus Anaxagoras ad eos redisset.</p>
</div4>
<div4>
<head>vv. 121-123</head>
	<p><emph><foreign lang="ita">I' vidi Eletra</foreign></emph>. Eletra, filia Athalantis, fuit 
uxor regis Teveri, cum qua iacuit Iupiter rex cretensis et habuit ex eo filium nomine Dardanum. 
Teverus itaque una cum Dardano ab Ytalia recedentes Cretam iverunt, postea in provincia Frigie 
Troyam edificaverunt. Unde Troyani aliquando dicuntur Teveri, aliquando Dardanide. De primo ait 
Virgilius, libro VI <title>Eneydorum</title>: «Deyphobe armipotens, genus alto a sanguine 
Teverum». De secundo ait Ovidius in libro <title>Epystolarum</title>:

<quote rend="block">
<l><emph>Parcite dardanide de tot precor hostibus uni.</emph></l>
</quote>
</p>
	<p>Secundo etiam <title>Eneydorum</title> uno versu ista duo concludit Virgilius, ubi inducit 
Eneam loquentem ad Ectorem dicens: «O lux Dardanie, o spes fidissima Teverum». 
Ponitur autem hic primo Eletra tanquam principium Troyanorum, et per consequens 
Romanorum.</p>
	<p><emph><foreign lang="ita">Tra' quai conobi Hectore</foreign></emph>. Hector fuit 
primogenitus filius Priami regis Troyanorum, qui fuit in armis fortissimus et in moribus gloriosus, 
et fuit intantum pulcher et gratiosus quod ab omnibus qui eum videbant mirabiliter amabatur. Nam, 
ut scribit Homerus, non filius hominum sed deorum in ipsa sua pueritia credebatur.</p>
	<p><emph><foreign lang="ita">Et Enea</foreign></emph>. Eneas fuit filius Anchisis, de 
stirpe regia Troyanorum, qui ad Ytaliam veniens post destructionem Troye, Laviniam filiam regis 
Latini in uxorem accepit; Lavinium in honorem uxoris condidit; duos filios, Iulum Ascanium et 
Silvium Postumum, dereliquit. Ascanius Albam condidit, ex qua civitate alma urbs originem 
duxit.</p>
	<p><emph><foreign lang="ita">Cesare armato</foreign></emph>, etc. Cesar Iulius, secundum 
Virgilium et Ovidium, a Iulo Enee filio originem traxit et nomen. Hic primus Romanorum 
imperatorum mundi monarchiam gubernavit. Quante autem virtutis et nobilitatis atque 
magnificentie fuerit, Salustius in Catellinario faciens mentionem de ipso Iulio et Catone sic ait: Hiis 
duobus genus etas et eloquentia prope equalia fuere, magnitudo animi par, item gloria, sed alia alii. 
Cesar beneficiis ac munificentia magnus habebatur; integritate vite, Cato. Cesar mansuetudine et 
misericordia clarus factus est; Catoni severitas dignitatem addiderat. Cesar dando, sublevando, 
ignoscendo; Cato nichil largiendo gloriam adeptus est. In Cesare profugium miseris erat; in Catone 
malis pernities. Cesaris facilitas, Catonis constantia laudabatur. Postremo, Cesar in animo induxerat 
laborare et vigilare negotiis amicorum intentus, sua negligere. Nichil denegare quod dono dignum 
esset; sibi magnum imperium exercitum bellum novum exoptabat ubi sua virtus enitescere posset. 
At Catoni studium modestie, decoris, et maxime severitatis erat. Non divitiis cum divite, nec 
factione cum factioso, sed cum strenuo virtute, cum modesto pudore, cum innocente abstinentia 
certabat. Et malebat esse quam videri bonus. Ita quo minus petebat gloriam, eo magis illam 
assequebatur. Hucusque Salustius de laudibus Cesaris et Catonis. Tante enim nobilis virtutis extitit 
iste Cesar quod etiam in hora mortis, in qua solet homo omnia oblivisci dum vita privaretur, 
virtutibus privari non potuit, sicut demonstrat Valerius libro quarto, capitulo de verecundia, in hec 
verba: Quam precipuam in Gaio Cesare verecundiam quoque fuisse et sepe numero apparuit et 
ultimus eius dies significavit. Cum pluribus enim parricidariis violatus mucronibus, inter illud 
ipsum tempus, quo divinus spiritus mortali discernebatur a corpore, ne tribus quidem et viginti 
vulneribus quin verecundie obsequeretur absterreri potuit, siquidem utranque manum toga dimisit, 
ut inferior pars corporis tecta conlaberetur. In hunc modum non homines expirant, sed dii 
immortales sedes suas repetunt. Hucusque Valerius. Obiit autem Cesar anno etatis sue LVI, cum 
per triennium et menses VII tenuisset principatum. Fuerat quidem Rome imperatum a Romulo sub 
regibus septem, annis CCLX. Post sub consulibus imperatum est Rome annis CCCCLXIIII, et sic 
ab urbe condita usque ad mortem Cesaris fluxerunt anni DCCXXIIIIor. Mortuo Cesare, corpus eius 
in foro ubi fiebant consilia combustum est. Statuit autem populus romanus in foro solidam 
columnam lapidis numidici, idest marmoris de Numidia, super quam tumulatus est, que et Iulia 
dicta est. Magister autem in historiis scolasticis ponit tria mirabilia signa que in morte eius 
apparuerunt. Centesimo enim die ante mortem eius fulmen cecidit iuxta statuam eius in foro, et de 
nomine eius superscripto C licteram capitalem abrupit. Nocte precedenti diem obitus, fenestre 
thalami eius cum tanto strepitu sunt aperte, ut exiliens de lecto ruituram domum extimaret. Eadem 
die cum iret in capitolium date sunt ei lictere, in quibus continebatur quod a suis carioribus 
consiliariis debebat occidi, que lictere dum referretur occisus, in manu eius nondum aperte inverne 
sunt. Die sequenti apparuerunt tres soles in oriente, qui paulatim in unum corpus solare redacti sunt, 
significantes quod dominium Lucii Antonii et Marchi Antonii et Octaviani Augusti in unam 
monarchiam rediret; vel potius quia notitia trini Dei et unius toti orbi futura imminebat. Hucusque 
magister in ystoriis scolasticis.</p>
	<p><emph>Armato</emph>. Armatum ideo dicit se Cesarem invenisse, quia nullus unquam 
homo romanus ita fuit fortis aut ita fortunatus in bello. Nam quinquageties vexillis explicitis 
dimicavit in campo; cuius opera bellicosa autor breviter comprehendit infra, tertia cantica, cantu 
qui incipitur: «Poscia che Costantin l'aquila volse».</p>
</div4>
<div4>
<head>vv. 124-126</head>
	<p><emph><foreign lang="ita">Vidi Camilla</foreign></emph>. Camilla fuit regina 
Vulscorum que, ut scribit Virgilius, venit in auxilium Turno regi Rutilorum quando cum Enea 
pugnavit. In quo bello cecidit ipsa Camilla, ut habetur superius primo cantu.</p>
	<p><emph><foreign lang="ita">E la Pantasilea</foreign></emph>. Panthasilea fuit quedam 
virgo, regina scilicet Amazonum, que, ut scribit Dares Phrigius, cum multitudine mulierum venit in 
auxilium Troyanorum quando Greci Troyam obsederunt decem annis. Hoc etiam ponit Virgilius, 
primo libro <title>Eneydorum</title>, dicens:

<quote rend="block">
<l><emph>Duxit Amazonidum lunatis agmina peltis</emph></l>
<l><emph>Panthasilea furens mediisque in millibus ardet,</emph></l>
<l><emph>Bellatrix, audetque viris concurrere virgo.</emph></l>
</quote>
In qua obsidione, dum ipsa regina quadam die cum Grecis strenue et bellicose pugnaret, fuit occisa 
cum suarum multitudine feminarum. Venit etiam secum Memnon, rex Ethiopie, qui duxit secum 
quendam hominem silvestrem qui erat dimidius homo et dimidius equus; qui, velocitate et arte 
sagittandi, Grecorum exercitum mirabiliter infestabat.</p>
	<p><emph><foreign lang="ita">Da l'altra parte vidi 'l re Latino</foreign></emph>. Latinus 
fuit rex Ytalie a quo Ytalici Latini dicti sunt. Ante quem regnaverunt in ipsa Ytalia Ianus, Saturnus, 
Picus et Faunus; post quos regnavit iste Latinus. Post Latinum vero regnavit Eneas, post Eneam 
regnaverunt reges Albanenses, quorum nomina superius sunt expressa. Post Albanenses autem 
regnaverunt Romani.</p>
	<p><emph><foreign lang="ita">Ke con Lavinia sua fillia sedea</foreign></emph>. Lavinia fuit 
filia regis Latini et uxor Enee; in honorem istius Lavinie Eneas condidit civitatem et a suo nomine 
Lavinium appellavit.</p>
</div4>
<div4>
<head>vv. 127-129</head>
	<p><emph><foreign lang="ita">Vidi quel Bruto che cacciò Tarquino</foreign></emph>. Quia 
duo fuerunt Bruti famosissimi in Roma, unus summe bonus, alter summe bonus et malus, ideo 
autor, volens de primo facere mentionem, ait: «Vidi illum Brutum qui expulit 
Tarquinium». Iste Brutus primo vocatus est Iunius, in cuius honorem mensem qui sequitur 
madium Romani iunium vocaverunt. Brutus autem ideo dictus est quia, ut tyrannidem superbi 
Tarquini avunculi sui evaderet, qui omnes potentes Romanos occiderat, se Brutum foris moribus 
ostendebat, cum esset interius omnium virtutum genere decoratus. Quod maxime patet per illud 
quod refert de illo Titus Livius <title>Ab Urbe Condita</title>, libro I, et Valerius, libro VII, 
capitulo de vafre factis aut dictis, sic dicens: Quo in genere acuminis in primis Iunius Brutus 
referendus est? Nam cum a rege Tarquinio avunculo suo omnem nobilitatis indolem excerpi 
interque ceteros etiam fratrem suum, eo quod vegetioris ingenii erat, interfectum animadverteret, 
obtusi se cordis esse simulavit, eaque fallacia maximas virtutes suas texit. Profectus etiam Delphos 
cum Tarquinii filiis quos is ad Apollinem Phytium muneribus et sacrificiis miserat honorandum, 
aurum Deo nomine doni clam cavato baculo inclusum tulit, quia timebat ne sibi celeste numen 
aperta liberalitate venerari tutum esset. Peractis deinde mandatis patris Apollinem iuvenes 
consul<add resp="ed">u</add>erunt quisnam ex ipsis Rome regnaturus videretur. At is penes cum 
summam urbis nostre potestatem futuram respondit, qui ante omnes matri osculum dedisset. Tum 
Brutus perinde atque casu prolapsus de industria se abiecit, terramque comunem omnium matrem 
existimans osculatus est. Quod tam vafre telluri impressum osculum urbi libertatem, Bruto primum 
in fastis locum tribuit.</p>
	<p>Iste enim Brutus fuit primus consul Romanorum, qui tante iustitie fuit, quod duos suos 
filios, Titum scilicet et Tyberium, quia contra patriam coniuraverant, in oculis suis virgis cedi et 
securi feriri mandavit, sicut scribit Titus Livius, <emph>Ab Urbe Condita</emph> libro secundo. 
Et Valerius, libro quinto, capitulo de severitate parentum in liberos, per hec verba: Brutus, gloria 
par Romulo, quia ille urbem, hic libertatem romanam condidit, filios suos dominationem Tarquinii 
a se expulsam reducentes summum imperium obtinens, comprehensos proque tribunali virgis cesos 
et ad palum religatos, securi percuti iussit. Exuit severitas patrem ut consul<add resp="ed">em</add> ageret, orbusque vivere quam publice vindicte deesse maluit. De istius 
consulatu, et de punitione filiorum loquens, Virgilius VI libro <title>Eneydorum</title> inducit 
Anchisem patrem Enee veluti futuram laudem Bruti pronuntiantem his versibus:

<quote rend="block">
<l><emph>Consulis imperium primus hic sevasque secures</emph></l>
<l><emph>Accipiet, natosque pater nova bella moventes,</emph></l>
<l><emph>Ad penam pulcra pro libertate vocabit.</emph></l>
<l><emph>Infelix! utcumque ferent ea facta minores:</emph></l>
<l><emph>Vincet amor patrie laudumque immensa cupido.</emph></l>
</quote>
</p>
	<p>Tarquinius, cognominato Superbus, fuit septimus et ultimus rex Romanorum; nam primus 
fuit Romulus, secundus Numa Pompilius, tertius Tullius Hostilius, quartus Ancus Martius, quintus 
Tarquinus Priscus, sextus Servius Tullius, septimus vero Tarquinius Superbus. Hunc Tarquinium 
propter violationem Lucrete, Brutus cum tota sua progenie de Roma fugavit. Iste Tarquinius primus 
genera tormentorum excogitavit, primusque fuit qui exilia adinvenit, et ipse prior ex regibus 
exilium meruit, ut scribit Titus Livius <title>Ab Urbe Condita</title>, libro primo. 
<title>Lucretia</title>. Dux romane pudicitie Lucretia, ut scribit Valerius libro VI, capitulo de 
pudicitia, virilem animum habuit, sed maligno errore fortune muliebre corpus sortita est. Tam 
siquidem virilem animum habuit, quod postquam fuit a filio Tarquinii corrupta, sicut dicit beatus 
Ieronimus libro primo contra Iovinianum, nolens vivere violata, maculam corporis proprio cruore 
delevit. Hanc ystoriam plene tractat Titus Livius <title>Ab Urbe Condita</title>, libro primo, sic 
dicens: Dum Tarquinius Ardeam civitatem Rutilorum obsideret, regii iuvenes interdum otio, 
conviviis, et commessationibus se occupabant, forte potantibus his aput Sextum Tarquin<add resp="ed">i</add>um filium Tarquinii Superbi, ubi et Collatinus, Lucretie coniunx, cenabat, 
Tarquini egregii filius incidit de uxoribus mentio, suam quisque laudare miris modis cepit. Inde 
certamine accenso, Collatinus negat verbis opus esse, paucis his quidem horis posse sciri quantum 
ceteris prestet Lucretia sua. Quin, si vigor iuvente est, conscendamus equos uxores visuri tendamus, 
et quod inopinato viri adventu occurrerit oculis videamus. Incaluerant vino omnes, citatis equis 
evolant Romam. Quo cum intendentibus tenebris pervenissent, pergunt inde Collatinam, ubi 
Lucretiam non quanquam ut regie nurus quas in convivio luxuque cum equalibus viderant tempus 
terentes, sed deditam, lane inter lugubrantes ancillas in medio edium sedentem inveniunt. Muliebris 
certaminis laus penes Lucretiam fuit. Maritus invitat comites regios iuvenes, ipsum Sextum 
Tarquinum mala libido per vim strupende Lucretie capit. Tum forma, tum spectata castitas incitat. 
Et quidem cum a nocturno iuvenili ludo in castra redeunt, paucis interiectis diebus, Sextus 
Tarquinus, inscio Collatino, cum comite uno Collatinam venit. Ubi exceptus benigne, cum post 
cenam in hospitale cubiculum ductus esset, amore ardens, postquam satis tuta omnia, sopitique 
omnes videbantur, stricto gladio ad dormientem Lucretiam ivit, sinistraque manu mulieris pectore 
oppresso: «Tace, Lucretia», inquit, «Sextus Tarquinus sum; ferrum in manu 
est; moriere si emiseris vocem». Cum pavida e somno mulier surrexisset et nullam opem 
preter mortem imminentem videret, mortem potius quam vitam impudicam elegit. Tum Tarquinus 
fateri, amorem orare, miscere precibus minas cepit. At ubi muliebrem animum obstinatum vidit et 
ne mortis quidem metu inclinari, addit ad metum dedecus, cum mortua iugulatum servum potiturus 
ait, ut in sordido adulterio necata dicatur. Quo terrore cum vicisset obstinatam pudicitiam, victrix 
libido, profectus inde Tarquinus ferox expugnato muliebri decore recessit. Lucretia mesta tanto 
malo nuntium Romam ad patrem, eundemque Ardeam ad virum mittit, ut cum singulis fidelibus 
amicis veniant, scientes ipsam rem atrocem incidisse, unde eos oportere ita mature venire. Brutus 
cum Valerio, Collatinus cum Lucretio venerunt. Lucretiam mestam sedentem in cubiculo 
invenerunt, adventu suorum lacrime oborte. Querentique viro: «Salva es, Lucretia?» 
«Minime», inquit. «Quid enim salvi est mulieri, amissa pudicitia? Vestigia viri 
alieni, Collatine, in lecto tuo sunt. Ceterum corpus est tantummodo violatum, animus insons, mors 
testis erat, sed date dextras fidemque non impune adultero fore». Quod cum illi dextras 
fidemque dedissent ait Lucretia: «Sextus Tarquinus qui hostis pro hospite hac transacta 
nocte vi armatus michi sibique, si vos viri estis, pestiferum hinc attulit gaudium». Dant 
ordini omnes fidem. Consolantur egram animadvertendo noxam mentem peccare, non corpus. Tunc 
Lucretia: «Vos», inquit, «videritis quid illi debeatur. Ego vero, si peccato me 
absolvo, supplicio non libero. Nec ulla deinde impudica exemplo Lucretie vivet». Cultrum 
statim quem sub veste absconsum habebat in corde defixit, prolapsaque in vulnus moribunda 
cecidit. Conclamat vir paterque Brutus. Illis luctu occupatis, cultrum ex vulnere Lucretie extractum, 
manantem cruore Brutus tenens: «Per hunc» inquit «castissimum sanguinem 
iuro, vosque dii testes facio, me Tarquin<add resp="ed">i</add>um superbum cum scelerata 
coniuge et omni liberorum stirpe, ferro, igne, et quacumque vi potero, destructurum». 
Cultrum deinde Collatino tradit. Inde Lucretio atque Valerio stupentibus miraculo rei, iurant omnes 
totique a luctu versi in iram, Brutum ad expugnandum regem sequuntur ducem. Elatum de domo 
corpus Lucretie, in forum deferunt. Omnes concurrunt atque arma capiunt, Romam tendunt, et 
Brutus contra regem Romanos movet. Clauduntur porte regi, et ei et filiis perpetuum exilium 
indicitur. Brutus et Collatinus consules procreantur. Sextus Tarquinus Gabios fugiens a Gabinis 
occiditur. Tarquin<add resp="ed">i</add>us vero Superbus, pulsus a regno, cum filiis in Etruscos 
ivit, cum regnasset XLV annis. Fluxerant autem a condita urbe usque ad liberatam anni CCXLIIII. 
Hucusque Titus Livius.</p>
	<p>Iulia fuit filia Iulii Cesaris et uxor Magni Pompei. De qua Valerius, libro quarto, capitulo de 
amore coniugali, sic ait: Iulia, Cesaris filia, cum Pompei Magni coniugis sui vestem cruore 
respersam e campo domum relatam vidisset, territa metu ne qua ei vis esset allata, exanimis 
concidit, partumque quem in utero conceptum habebat subita animi consternatione et gravi dolore 
corporis eicere conata est, magno quidem cum totius orbis detrimento terrarum, cuius tranquillitas 
tot civilium bellorum truculentissimo furore perturbata non esset, si Cesaris et Pompei concordia 
comunis sanguinis vinculo constricta mansisset. Et Lucanus in primo:

<quote rend="block">
	<l><emph>Nam pignora iuncti</emph></l>
<l><emph>Sanguinis et diro ferales omine tedas</emph></l>
<l><emph>Abstulit ad manes Parcarum Iulia seva</emph></l>
<l><emph>Intercepta manu. Quod si tibi fata dedissent</emph></l>
<l><emph>Maiores in luce moras, tu sola furentem</emph></l>
<l><emph>Inde virum poteras atque hinc retinere parentem,</emph></l>
<l><emph>Armatasque manus excusso iungere ferro,</emph></l>
<l><emph>Ut generos soceris medie iunxere Sabine.</emph></l>
<l><emph>Morte tua discussa fides, bellumque movere</emph></l>
<l><emph>Permissum est ducibus. – Cesari scilicet et 
Pompeo.</emph></l>
</quote>
Tantum namque ista Iulia Pompeum amavit, quod istum amorem ad inferos secum tulit. Unde sibi 
in visione apparens, ait, ut scribit Lucanus in tertio:

<quote rend="block">
<l><emph>Me non Lethee, coniunx, oblivia ripe</emph></l>
<l><emph>Immemorem fecere tui.</emph></l>
</quote>
</p>
	<p><emph>Martia</emph>. Ista Martia fuit uxor posterioris Catonis, que ex Catone tres filios 
generavit. Quam Cato cum ad senectutem venisset, quia in tali etate luxurie vacare nolebat, ipsam 
Ortensi viro sanctissimo tradidit in uxorem, ut ex ipsa filios urbi et orbi utiles procrearet. Ipsa vero, 
post mortem Ortensii, rediit ad Catonem, petens ab ipso ut ipsam reciperet, ad hoc solum ut ipsa 
mortua posset scribi in suo sepulcro: «Hic iacet Martia sancti marita Catonis». Unde 
Lucanus in secundo ponit quod Martia venit ad Catonem miseranda concita vultu.

<quote rend="block">
<l><emph>Effusas laniata comas contusaque pectus</emph></l>
<l><emph>Verberibus crebris cineresque ingesta sepulcri,</emph></l>
<l><emph>Non aliter placitura viro, sic mesta profatur:</emph></l>
<l><emph>«Dum sanguis inerat, dum vis materna, 
peregi</emph></l>
<l><emph>Iussa, Cato, et geminos excepi feta maritos;</emph></l>
<l><emph>Visceribus lapsis partuque exhausta revertor</emph></l>
<l><emph>Iam nulli tradenda viro. Da federa prisci</emph></l>
<l><emph>Illibata thori, da tantum nomen inane</emph></l>
<l><emph>Connubii; liceat tumulo scripsisse: &lt;Catonis</emph></l>
<l><emph>Martia&gt;; ne dubium longo queratur in evo,</emph></l>
<l><emph>Mutarim primas expulsa, an tradita, tedas».</emph></l>
</quote>
Quasi dicat: Recipe me ne queratur in posterum, sicut de dubiis queri solet, utrum ego mutaverim 
primas tedas expulsa a te pro mea culpa, an tua tradita voluntate. Quia si me recipies, et in meo 
sepulcro scriptum fuerit id quod dixi, videbor tibi placuisse Catoni.</p>
	<p><emph>Et Corniglia</emph>. Due fuerunt Cornelie famosissime in urbe: Prima fuit filia 
superioris Affricani et uxor Gracchi, que dicta est mater Gracchorum. Alia fuit filia alterius 
Scipionis et uxor Gnei Pompei. Prima miris laudibus extollitur quod nulla vanitas umquam in ea 
visa fuit. Nam universas quas mulieres solent appetere vanitates, ista mirabilis femina respuebat. 
De qua Valerius, libro quarto, capitulo de paupertate, sic ait: Maxima ornamenta esse matronis 
liberos. Apud Pomponium Rufum collectorem librorum sic invenimus. Corneliam Gracchorum 
matrem cum campana matrona apud illam hospitata ornamenta sua ei pulcerrima illius seculi 
ostenderet, traxit ea sermonem dum e scola redirent liberi. Et hec, inquit, ornamenta sunt mea. 
Omnia nimirum habet qui nichil concupiscit, eo quidem certius quo cuncta possidet, quia 
dominium rerum collabi solet bone mentis usurpatio; nullum tristioris fortune recipit incursum.</p>
	<p>Secunda vero Cornelia fuit filia alterius Scipionis, de qua Lucanus in VIII.</p>
	<p>Femina tantorum titulis insignis avorum, quam Pompeius, mortua Iulia, in uxorem accepit. 
Ista Cornelia primo fuit nupta Crasso, deinde Pompeio, et utrique attulit malum omen. Nam 
Crassus, infuso auro in os eius, mortuus est apud Carras. Pompeius vero, capite truncatus, mortuus 
est in Egypto. Et hoc est quod de ipsa Iulia dixit in visione Pompeio, ut scribit Lucanus in tertio:

<quote rend="block">
<l><emph>Coniuge me letos duxisti, o Magne, triumphos:</emph></l>
<l><emph>Fortuna est mutata thoris, semperque potentes</emph></l>
<l><emph>Detrahere in cladem fato damnata maritos</emph></l>
<l><emph>Et nupsit tepido pellex Cornelia busto.</emph></l>
</quote>
Tepido busto dicit, quasi nondum extincto rogo, quo more antiquo corpora cremabantur; inde 
sepulcrum dicitur bustum, quasi ustum. Corneliam autem pellicem ideo vocat, quia ante decem 
menses post mortem Crassi nupsit Pompeio. Ipsa etiam Cornelia postquam Pompeius fuit acie 
pharsalica devictus a Cesare, hoc testatur, ut ait in octavo Lucanus.

<quote rend="block">
<l><emph>Infelix coniunx et nulli leta marito.</emph></l>
<l><emph>Bis nocui mundo.</emph></l>
</quote>
</p>
	<p><emph><foreign lang="ita">Et solo in parte vidi il Saladino</foreign></emph>. Saladinus 
fuit soldanus Babilonie, et fuit, ut dicitur suo tempore, sapientior homo mundi.</p>
</div4>
<div4>
<head>vv. 130-132</head>
<p><quote rend="block">
<l><emph><foreign lang="ita">Poi che 'nnalzai un poco più le 
cillia,</foreign></emph></l>
<l><emph><foreign lang="ita">vidi 'l maestro di color che 
sanno</foreign></emph></l>
<l><emph><foreign lang="ita">seder tra philosophica 
famillia.</foreign></emph></l>

</quote></p>
	<p>Iste est Aristotiles, inter philosophos summus princeps; omnes enim mortales in scientiis 
naturalibus subtilitate ingenii et mentis acumine antecessit. Fuit autem Platonis auditor, et secte 
peripatetice adinventor. De quo beatus Augustinus octavo libro <title>De Civitate Dei</title>. 
Aristotiles, inquit, discipulus Platonis, vir excellentis ingenii, eloquii vero Platoni impar, sectam 
peripateticam condidit, plerosque discipulos preclara fama excellentes, vivo adhuc preceptore, in 
suam heresim congregavit. Huius autem tam summi philosophi tria precepta moralia collige que 
Valerius tradit. Primum preceptum est istud: Callisteno enim discipulo suo, quem ad Alexandrum 
misit, mandavit ut aut cum Alexandro raro loqueretur, aut cum loqui vellet, ea que Alexandro sciret 
iocunda vel beneplacita loqueretur; causam assignans quod apud regias aures vel silentio esset 
tutior, vel beneplacito sermone acceptior. Secundum preceptum est quod se laudare est vanum, 
vituperare vero stultum. Tertium vero preceptum est istud: Ut voluptates abeuntes consideremus, 
quas considerando inutiles et vacuas esse cernemus.</p>
	<p><emph><foreign lang="ita">Quivi vid'io et Socrate</foreign></emph>. Socrates, magister 
Platonis, non solum sapiens, sed ipsa sapientia reputabatur in mundo. Nam, ut scribit Valerius, libro 
tertio, capitulo qui intitulatur «Qui humili loco nati, clari evaserunt», ipse Socrates 
non solum hominum consensu, verum etiam Apollinis oraculo, sapientissimus iudicatus est. Iste 
primus ethicam ad corrigendos componendosque mores instituit, dividens eam in quatuor virtutibus 
anime, scilicet in prudentiam, iustitiam, fortitudinem, et temperantiam, ut ait beatus Ysidorus, 
secundo libro <title>Ethimologiarum</title>. Huius philosophi quatuor precepta moralia ponit 
Valerius libro VII, capitulo de sapienter factis aut dictis. Primum est istud quod recitat idem 
Valerius his verbis: Socrates humane sapientie quasi quoddam terrestre oraculum, nichil ultra 
petendum a diis immortalibus arbitrabatur quam ut bona tribuerent, quia hii demum scirent quid 
unicuique esset utile. Et subdit Valerius: Nos autem plerumque id votis expetere, quod non 
impetrasse melius foret. Etenim dempsissimis tenebris involuta mortalium mens inque leta 
patentem errorem cecas precationes tuas spargis! divitias appetis que multis exitio fuerunt. Honores 
concupiscis, qui quam plures pessundederunt. Regna tecum ipsa volvis, quorum exitus sepe numero 
miserabiles cernuntur. Splendidis coniugiis inicis manus; at hec ut aliquando illustrant, ita non 
nunquam domos evertunt. Desine igitur stulta futuris malorum tuorum causis quasi felicissimis 
rebus inhiare, et totam te celestium arbitrio permitte, quia qui tribuere bona ex facili solent etiam 
eligere aptissime possunt. Secundum: Idem Socrates expedita et compendiaria via eos ad gloriam 
pervenire dicebat qui id agerent ut quales videri vellent, tales etiam essent. Qua quidem 
predicatione aperte monebat ut homines ipsam potius virtutem haurirent quam umbram eius 
consectarentur. Tertium: Idem Socrates ab adulescentulo quodam consultus utrum uxorem duceret, 
an se omnium matrimonio abstineret, respondit quod si aliquid istarum duarum rerum quas petebat 
faceret, peniteret. Hinc te, inquit, solitudo, hinc orbitas; hinc generis intentus, hinc heres alienus 
excipiet. Illinc perpetua solicitudo querelarum contextus, dotis exprobatio affinium gravem 
supercilium, garrula socrus lingua, subsessor alieni matrimonii, incertus liberorum eventus. 
Quartum: Idem Socrates cum venisset ad mortem, fortique animo et constanti vultu potionem 
veneni e manis carnificis accepisset, admoto iam labris poculo, uxori Xantippe inter fletum et 
lamentationem vociferanti innocentem eum periturum, ait: Quid ergo? nocenti michi mori satius 
esse duxisti? Et subdit Valerius: O immensam sapientiam, que ne in ipso quidem vite excessu 
oblivisci sui potuit. Galienus etiam refert quod Socrates potionem venenatam accepit et diu de 
immortalitate anime disputans, potionem illam letus hausit. Causam autem quare Atheniensium 
scelerata dementia tantum philosophum interfecit, assignat beatus Augustinus in libro <title>De 
Vera Religione</title>, dicens quod quia Socrates hominibus prohibebat iurare per deos, et etiam 
quia deos adorare nolebat, dicens: &lt;Ego adorarem potius canes, qui sunt opera nature, quam 
ydola, que sunt opera manuum hominum&gt;, ab Anetio duce Atheniensium positus est in 
carcerem, et ut scribit Seneca, sumpta ibi cicuta, interiit. Hoc idem asserit Macer in libro <title>De 
Viribus Herbarum</title>, capitulo de cicuta, dicens: Publica pena reis hec esse solebat Athenis; 
hac sumpta, Socrates magnus fuit exanimatus. Vixit autem Socrates nonaginta novem annis, sicut 
scribit beatus Ieronimus in epistula ad Nepotianum, sic dicens: Socrates nonaginta novem annos in 
docendi scribendique, dolore laboreque complevit. Et quia iste philosophus inter omnes antiquos 
philosophos sapientior habebatur, ideo quosdam flores dictorum suorum tibi, Lucane, disposui 
describendos, quos quidem utiles in vivendo reperies, si eos in memoria retinebis, et opere 
adimplebis.

<quote rend="block">

<lg><l><emph>Age sic alienum ut tuum non obliviscaris 
negotium.</emph></l>
<l><emph>Amico ita prodesto ne tibi noceas.</emph></l>
<l><emph>Quod habes ita utere ut alieno non egeas.</emph></l>
<l><emph>In tuo quam <add resp="ed">in</add> alieno labore sarcinam 
suscipe.</emph></l>
<l><emph>Pecunie querende et tuende modum habere 
oportet.</emph></l>
<l><emph>Velox consilium sequitur penitentia.</emph></l>
<l><emph>Duo maxime sunt contraria consilio, ira et 
festinatio.</emph></l>
<l><emph>Cum amicis breves orationes amicitiasque</emph></l>
<l><emph>longas habere oportet, quia inter veros carosque</emph></l>
<l><emph>amicos multa effundere non est opus, nam est</emph></l>
<l><emph>signum diffidentie; cum amanti solum sufficiat</emph></l>
<l><emph>intimare.</emph></l>
<l><emph>Negat sibi ipsi qui quod difficile est petit.</emph></l>
<l><emph>Malum alienum tuum ne feceris gaudium.</emph></l>
<l><emph>Principium amicitie est bene loqui; exordium</emph></l>
</lg>
<lg>
	<l><emph>vero inimicitiarum est male dicere.</emph></l>
<l><emph>Amicus raro acquiritur, cito amittitur.</emph></l>
<l><emph>Nulli imponas quod ipse peti non possis.</emph></l>
<l><emph>Hoc exhibe quod tibi optaveris exhiberi.</emph></l>
<l><emph>Presentem laudare minime decet.</emph></l>
<l><emph>Sepultus apud te sit sermo quem solus audieris.</emph></l>
</lg>
</quote></p>
</div4>
<div4>
<head>vv. 133-135</head>

	<p><emph><foreign lang="ita">Et Platone</foreign></emph>. Plato, discipulus Socratis, 
magister vero Aristotilis, inter omnes philosophos magis cum catholica fide nostra concordat. 
Asserit enim beatus Augustinus libro VII <title>Confessionum</title>, se in libris platonicis 
invenisse non quidem hiis verbis, sed similibus: In principio erat verbum, et verbum erat apud 
Deum, et Deus erat verbum; et huiusmodi que ibi sequuntur. Hucusque Augustinus. Non est ergo 
mirum si de eo signa et prodigia magna legantur.</p>
	<p>Refert enim Valerius, libro primo, capitulo de prodigiis, quod dum Plato dormiret in cunis, 
apes in ore eius mellificaverunt. Qua re audita, prodigiorum interpretes singularem eloquii 
suavitatem ore eius emanaturam esse dixerunt. Et subdit Valerius: At michi ille apes quidem non 
montem Hymetium timi flore redolentem, sed Musarum Elyconios colles omni genere doctrine 
virentes dearum instinctu depaste maximo ingenio dulcissima summe eloquentie instillasse videtur 
alimenta. In libris quoque Apulei quos de vita et moribus Platonis composuit legitur quod, cum 
Ariston, pater Platonis, ipsum Platonem deferret ad Socratem instruendum, nocte precedenti 
somnium viderat Socrates quod pullus eximii candoris et vocis canore in sinum suum de ara 
cupidinis advolabat, et de sinu suo postea volabat ad celum. Cum igitur vidisset puerum Platonem 
ad se a patre deferri, sui somnii interpretationem statim dixit esse completam.</p>
	<p>De hoc summo philosopho tria moralia narrat Valerius. Primum, libro quarto, capitulo de 
moderatione. Audivit enim a quodam de se Xenocratem discipulum suum impie multa locutum; 
sine ulla cunctatione criminationem respuit. Instabat certo vultu iudex causam querens cur sibi fides 
non haberetur. Adiecit Plato non esse credibile ut quem tantopere amaret ab eo invicem non 
diligeretur. Postremo cum ad iusiurandum inimicitias asserentis malignitas confugisset, ne Plato de 
eius periurio disputaret, affirmavit nunquam Xenocratem illa dicturum fuisse, nisi ea dici expedire 
sibi iudicasset. Et subdit Valerius: Non in corpore mortali, sed in arce celesti certe armatum 
animum eius vite stationem putes peregisse, humanorum vitiorum incursus a se invicta pugna 
repellentem, cunctosque virtutis sue numeros altitudinis sue sinu clausos custodientem. Secundum, 
libro VII, capitulo de sapienter dictis aut factis: Iam, inquit, Platonis verbis astricta sed sensu 
prevalens sententia; qui tum demum beatum orbem terrarum futurum esse predixit cum aut 
sapientes regnare, aut reges sapere cepissent. Tertium, libro VIII, capitulo de studio et industria: 
Plato ingenii divini instructus abundantia, cum omnium iam mortalium sapientissimus haberetur, eo 
quidem usque, ut, si ipse Iupiter de celo descendisset, nec elegantiore nec beatiore facundia usurus 
videretur. Egyptum peragravit ibique a sacerdotibus eius gentis geometrie multiplices numeros 
celestium observatione numerorum percepit; eo scilicet tempore quo a studiosis iuvenibus certatim 
Athene Platone doctorem querentibus petebantur.</p>
</div4>
<div4>
<head>vv. 136-138</head>
	<p><emph><foreign lang="ita">Democrito che 'l mondo a caso pone</foreign></emph>. 
Democritus fuit antiquus et famosus philosophus de quo scribit Valerius, libro VIII, capitulo de 
studio et industria, quod amore adipiscende sapientie patrimonium suum ditissimum, parve valde 
retenta summa, patrie donavit. Athenis autem quam pluribus annis moratus omnia temporum 
momenta ad percipiendam et exercendam doctrinam conferens ignotus illi urbi vixit. Tandem 
oculos sibi eruit ut subtiliores cogitationes haberet. Alii dicunt quod hoc fecit ne videret bene malis. 
Tertullianus autem dicit quod cecavit se ipsum quia mulieres sine concupiscentia videre non 
poterat, scilicet porro merito sibi oculos eruit quia magicas tenebras oculis humanis invexit. Nam, 
ut dicit beatus Ysidorus, VII libro <title>Ethimologiarum</title>, artem magicam mundo ignotam 
post mortem Zoroastis primi magi Democritus ampliavit. Posuit autem quod omnia a casu veniant 
et fortuna, et non regantur a providentia Dei. Ideo ait autor: «che 'l mondo a caso 
pone».</p>
	<p><emph>Diogene</emph>. Diogenes, philosophus naturalis, nichil in mundo breviter 
possidebat. Dicit enim Seneca de eo: Potentior erat Dyogenes Alexandro omnia possidente. Plus 
enim erat quod Dyogenes nollet accipere quam quod posset tribuere Alexander. Et hoc est quod 
refert Valerius, libro quarto, capitulo de abstinentia et continentia, dicens quod Alexander, qui 
omnia vicit, Diogenis continentiam vincere non potuit. Ad quem cum in sole sedentem accessisset, 
hortareturque ut si qua vellet beneplacita indicaret, ait: Rogo ut michi a sole non obstes. Dicitur de 
Dyogene quod pallio usus sit propter frigus, peram pro cellario, et clavam ob corpusculi 
fragilitatem habuerit. Beatus quoque Ieronimus de eius continentia sic scribit, libro primo contra 
Iovinianum: Dyogenis virtutem et continentiam mors quoque indicat. Nam cum ad Agonem 
olimpiacum, qui magna frequentia Grecie celebratur, iam senex pergeret, febre in itinere dicitur 
apprehensus. Volentibus autem eum amicis aut in iumentum aut in vehiculum tollere, non 
acquievit; sed transiens ad arboris umbra, locutus est eis dicens: Abite, queso, spectatum pergite. 
Hec me nox aut victorem probabit, aut victum. Si febrem vincero, veniam ad Agonem; si vero me 
vicerit, ad inferos properabo. Fulgentius autem dicit quod Diogenes cum dolore animi torqueretur, 
et videret homines ad amphiteatrum concurrentes aiebat: Qualis hominum stultitia currunt spectare 
feris homines repugnantes, et me pretereunt naturali dolore certantem.</p>
	<p><emph>Anaxagora</emph>. De isto Anaxagora tria mirabilia exempla in memoria 
retinenda narrat Valerius. Primum exemplum libro V, capitulo de parentibus qui obitum filiorum 
forti animo tulerunt; Ait sic Anaxogoras audita morte filii: Nichil michi, inquit, inexpectatum aut 
novum nuntias. Ego enim illum ex me natum sciebam esse mortalem. Et subdit Valerius: Has voces 
utilissimis preceptis imbuta virtus mittit. Quas si quis efficaciter auribus receperit, non ignorabit ita 
liberos esse procreandos ut meminerit his a rerum natura et accipiendi spiritus et reddendi 
eodemque momento temporis legem dari; atque ut mori neminem solere qui non vixerit, ita ne 
vivere aliquem quidem posse qui non sit moriturus. Secundum exemplum, libro VII, capitulo de 
sapienter dictis aut factis. Interroganti namque cuidam Anaxagoram quisnam esset beatus: Nemo, 
inquit, ex his quos tu felices extimas, sed eum in illo numero reperies qui a te ex miseriis constare 
creditur. Tertium exemplum libro VIIII, capitulo de studio et industria: Quali porro studio 
Anaxagoram fragrasse credimus? Qui cum e diutina peregrinatione patriam repetisset, 
possessionesque suas desertas vidisset, &lt;Non essem, inquit, ego salvus nisi iste perissent&gt;. Et 
subdit Valerius: O vocem petite sapientie compotem. Nam si prediorum potius quam ingenii culture 
vacasset, dominus rei familiaris intra penates mansisset, non tantus Anaxagoras ad eos redisset</p>
	<p><emph>Et Tale</emph>. Tales Milesius fuit unus ex septem sapientibus Grecorum qui in 
omni sapientia ceteros philosophos excedebant. Hic primus apud Grecos philosophiam adinvenit. 
Hic enim ante alios celi causas atque vim rerum naturalium contemplata ratione suspexit; quam 
scientiam postmodum Plato in quatuor diffinitiones distribuit, in arismetricam, scilicet, 
geometriam, musicam et astronomiam, sicut scribit beatus Ysidorus, secundo libro 
<title>Ethimologiarum</title>. Huius philosophi habetur illa sancta sententia quam recitat Valerius 
libro VII, capitulo de sapienter dictis aut factis in hec verba: Interrogatus Tales an facta hominum 
deos fallerent, ait: Nec etiam cogitata. Inducens nos ut non solum manus, sed etiam mentes puras 
habere vellemus; cum secretis cogitationibus nostris celeste numen adesse credidissemus. Septem 
vero sapientes sunt isti: Tales Milesius, Pittagoras Miletes, Bias Piareus, Piander Corinthius, Pilon 
Periandrus, Solon Atheniensis, et Ligurgus. Quorum accipe septem versus in quibus summe 
sententie continentur.</p>
<p>
	
<quote rend="block">
<p>Que casta? De qua mentiri fama veretur. TALES</p> 

</quote> 

<quote rend="block">
	<p>Que dos matrone pulcherrima? Vita pudica. PITTAGORAS</p>
</quote>
<quote rend="block">
	<p>Quid stulti proprium? Nec posse et velle nocere. BIAS</p>
</quote>
<quote rend="block">
	<p>Quid sapientis opus? Cum possit, nolle nocere. PIANDER</p>
</quote>
<quote rend="block">
	<p>Quis dives? Qui nichil cupiat. Quis pauper? Avarus. PILON</p>
</quote>
<quote rend="block">
	<p>Quenam summi boni est? Que mens sibi conscia veri. SOLON</p>
</quote>
<quote rend="block">
	<p>Pernities hominum quam maxima? Solus altus homo. LIGURGUS</p>
</quote></p>
	<p><emph>Empedocles</emph>. Iste Empedocles fuit antiquissimus philosophus, cuius tres 
egregias sententias scribit Aristotiles in libro de vegetalibus, dicens: Tria sunt, ut ait Empedocles, in 
tota rerum varietate precipua: nobilis affluentie contemptus; future felicitatis appetitus; mentis 
illustratio. Quorum primo, nil honestius; secundo, nil facilius; tertio, nil ad amborum ademptionem 
efficacius. Dum fuisset a quodam interrogatus Empedocles cur viveret, respondit, ut ait Bernardus 
Silvestris: Vivo ut astra respiciam. Celum subtrahe, nichil ero.</p>
	<p><emph>Eraclito</emph>. Eraclitus fuit philosophus bene vivens, qui quotiens prodibat in 
publicum, considerans circa se multitudinem male viventium imo male pereuntium flebat. Sed e 
contra Tales Democritus deridebat.</p>
	<p><emph>Et Zenone</emph>. Zenon fuit philosophus ystoicus, cuius est illa famosa 
sententia: Sapientis est non posse turbari. Iste Zenon sibi ipsi manus iniecit ut post mortem 
felicissimus viveret, ut ait Lactantius. Beatus enim Augustinus dicit Zenonem et Chrisippum 
principes ystoicorum fuisse. Cuius Chrisippi, ut ait Seneca, est illa sententia: Sapiens nulla re eget; 
stulto nulla re opus est; nulla enim re scit uti, sed omnibus eget. De isto Zenone scribit Valerius, 
libro tertio, capitulo de patientia, quod cum ipse Zenon esset in contemplanda rerum natura maxime 
prudentie atque in exercitandis advigorem iuvenum animis prontissimus, preceptorum fidem sue 
virtutis exemplo mirabili publicavit. Patria enim egressus, in qua frui secura poterat libertate, 
Agrigentum miserabili servitute Falaris obrutum petiit. Tanta fiducia ingenii ac morum suorum 
fretus, ut speraverit et tyranno et Falari vesane mentis feritatem a se deripi posse. Postquam deinde 
apud illum plus consuetudinem dominationis quam consilii salubritatem valere animadvertit, 
nobilissimos eius civitatis adolescentes cupiditate liberande patrie inflammavit. Cuius rei indicium 
cum ad tyrannum manasset, convocato in forum populo, torquere eum vario cruciatus genere cepit, 
sub inde querens quosnam consilii participes haberet. At ille neque eorum quem piam nominavit et 
proximum quemque ac fidissimum tyranno suspectum reddidit, increpitansque Agrigentinis 
ignaviam ac timiditatem, effecit ut subito mentis impulsu concitati Phalarim lapidibus 
prosternerent. Senis ergo unius eculeo impositi non supplex vox nec miserabilis eiulatus, sed fortis 
cohortatio totius urbis animum fortunamque mutavit. Fuit et alius Zenon qui, ut scribit idem 
Valerius, libro et capitulo ut supra: Cum ab Archo tyranno de cuius nece consilium inerat 
torqueretur, supplicii pariter atque indicandorum gratia sociorum doloris victor, sed ultionis 
cupidus, esse dixit quod secreto audire eum valde expediret; laxatoque eculeo, postquam insidiis 
oportunum tempus animadvertit, aurem eius morsu corripuit, nec ante dimisit quam et ipse 
philosophus vita et ille tirannus parte corporis privaretur.</p>
</div4>
<div4>
<head>vv. 139-141</head>
<p><quote rend="block">
<l><emph><foreign lang="ita">Et vidi 'l buono accoglitor del 
quale,</foreign></emph></l>
<l><emph><foreign lang="ita">Diascoride dico.</foreign></emph></l>

</quote></p>
	<p>Hic enim Diascorides librum quendam de rerum qualitatibus compilavit. Ideo autor dicit: 
«accoglitor del quale».</p>
	<p><emph><foreign lang="ita">Et vidi Orpheo</foreign></emph>. Orpheus, sicut scribit 
Ovidius, X libro <title>Methamorphoseos</title>, et Boetius, tertio <title>De 
Consolatione</title>, fuit quidam cytharista de Tracia. Est autem Tracia quedam provincia Grecie. 
In hac itaque provincia natus est Orpheus, qui a poetis fingitur fuisse Phebi filius et Caliope; et ideo 
vates appellatus est. Vates autem aliquando a <emph>vi mentis</emph> dicitur, ut ait Varro, et 
tunc <emph>vates</emph> tantum valet quantum <emph>sacerdos</emph>. Aliquando vates 
dicitur a <emph>video, –es</emph>, et tunc tantum valet quantum 
<emph>propheta</emph>. Aliquando dicitur a <emph>vico, –es</emph>, quod est 
<emph>ligare</emph>, et tunc <emph>vates</emph> tantum valet quantum 
<emph>poeta</emph>. Dicitur itaque Orpheus vates a <emph>viendo</emph>, idest 
<emph>ligando</emph>, quia carmina sua metris et pedibus ligabat. De quo fabulose dicitur quod 
cantu vocis et sono cithare non solum homines, sed etiam animalia ad se trahebat, silvas evocabat, 
et flumina stare faciebat. Hic habuit uxorem Euridicem quam, cum Aristeus quidam pastor amaret, 
et cum ipsa iacere vellet, fugiens per prata, calcato serpente, interiit et ad inferos properavit. Quam 
volens reducere ab inferis, Orpheus modulationibus suis deos celestes placare voluit, sed nequivit. 
Unde ad infernum descendit, et tanta dulcedine infernales deos linivit, quod concessa est ei uxor, 
ista conditione, ut non verteret se retro. Cum vero prope exitum esset, amore allectus flexit oculos 
retro, sicque uxorem perdidit. Ideo ait Boetius: «Quis legem det amantibus, maior lex amor 
est sibi». Quasi dicat: Amor est ita fortis quod nulla lege alia frangi potest. Allegorice vero, 
sicut exponit Fulgentius in mitologia, Orpheus vir sapiens et eloquens suavitate citare, idest 
eloquentie, homines brutales et silvestres reduxit ad normam et regulam rationis. Cetera require in 
Fulgentio.</p>
	<p><emph>Tullio</emph>. Tullius fuit flos et decus romane eloquentie, qui de Arpino traxit 
originem, que fuit rethorum civitas prope Romam, de qua fuit etiam Maximus Valerius et Titus 
Livius, licet quidam dicant ipsum Titum fuisse de Padua. Sed, re vera, ut ait Tullius, non de Padua 
sed de Arpino fuit, de quo etiam fuit ipse Tullius. Unde in suo epythafio sic habetur:

<quote rend="block">
<l><emph>Hic iacet Arpinus, manibus tumulatus amici.</emph></l>
<l><emph>Qui fuit orator summus et eximius,</emph></l>
<l><emph>Quem nece crudeli mactavit civis et hostis.</emph></l>
<l><emph>Nil agis Antoni scripta deserta manent,</emph></l>
<l><emph>Vulnere perpetuo Ciceronem conficis, at te</emph></l>
<l><emph>Tullius eternis vulneribus lacerat.</emph></l>
</quote>
Item alii versus:

<quote rend="block">
<l><emph>Corpus in hoc tumulo magni Ciceronis humatum</emph></l>
<l><emph>Contegitur, clero qui fuit ingenio.</emph></l>
<l><emph>Quique mal gravis hostis caret tutorque horum</emph></l>
<l><emph>Quo pene indigere consule Roma fuit.</emph></l>
<l><emph>Sed vigili cura detectis hostibus urbem</emph></l>
<l><emph>Supplicioque datis prestitit incolumen.</emph></l>
</quote>
Item alii:

<quote rend="block">
<l><emph>Unicus orator lumenque decusque senatus,</emph></l>
<l><emph>Aspice quo iaceat conditus ille loco,</emph></l>
<l><emph>Ille vel orator vel civis maximus idem.</emph></l>
<l><emph>Clarus erat facie, clarior eloquio,</emph></l>
<l><emph>Ac ne quid fortuna viro nocuisse putetur,</emph></l>
<l><emph>Vivus in eternum docta per ora volat.</emph></l>
</quote>
</p>
	<p>Fuit itaque, ut patet, de Arpino, sed Rome educatus et instructus, ad tantam perfectionem 
devenit quod fuit consul et summus oratori in qua quidem arte illo tempore studebatur. Fecit autem 
multos libros, et spetialiter istos: <title>De Officiis</title> libros tres; <title>De Amicitia</title>, 
librum unum; <title>De Senectute</title>, librum unum; <title>De Oratore</title>, libros novem; 
<title>De Paradoxis</title>, librum unum; <title>De Phylippicis</title>, librum unum; 
<title>Rethoricorum</title>, libros duos; <title>De Tusculanis</title>, librum unum; 
<title>Orationum</title>, libros duodecimi; <title>Invectivarum</title>, libros sex; <title>De 
Legibus</title>, libros tres; <title>De Fine Boni et Mali</title>, libros quinque; <title>De Natura 
Deorum</title>, libros tres; <title>De Divinatione</title>, libros duos; <title>De Fato</title>, 
libros novem; <title>De Creatione Mundi</title>, libros novem; <title>Dialogorum ad 
Ortensium</title>, librum unum; <title>De Partitione Oronis</title>, libros novem; <title>De 
Achademicis</title>, librum unum. Tempore vero sui consolatus, a coniuratione Catelline urbem 
mirabili sagacitate defendit sicut narrat Salustius in Catellinario. Unde Lucanus in VII:

<quote rend="block">
<l><emph>Cunctorum voces Romani maximus autor</emph></l>
<l><emph>Tullius eloquii, cuius sub iure togaque</emph></l>
<l><emph>Pacificas sevus tremuit Catellina secures,</emph></l>
<l><emph>Pertulit</emph></l>, etc.
</quote>
Et licet fuerit flos eloquentie romane et urbem in suo consulatu magnifice rexerit, tamen fuit de 
Roma expulsus et in Gaeta occisus. Unde Valerius, libro V, capitulo de ingratis, dicit quod quidam 
qui vocabatur Popilius Lenas, de regione pycena, dum esset accusatus in urbe in causa valde dubia, 
fuit adiutus a Tullio ac etiam liberatus. Hic Popilius postea nec re nec verbo a Cicerone lesus 
audacter, Marcum Antonium rogavit ut ad Tullium Ciceronem, qui erat proscriptus in Gaeta, 
mitteretur ad persequendum ac etiam iugulandum. Impetratisque detestabilis ministerii licteris, 
gaudio exultans Gaetam cucurrit, et virum tam amplissime dignitatis iugulum prebere iussit. Ac 
protinus caput romane eloquentie et pacis clarissimam dextram per summum et securum otium 
amputavit, eaque sarcina, tanquam opimis spoliis, oneratus, alacer in urbem reversus est. Neque 
enim portanti onus scelestum occurrit illud se caput ferre quod pro capite suo quondam peroraverat. 
Sed invalide ad hoc monstrum sigillandum lictere, quoniam qui talem Ciceronis casum satis digne 
deplorare possit, alius Cicero non extat. Et quia Cicero fuit ita bonus et eloquens, ideo quosdam 
flores suorum librorum hic proposui inserendos. In <title>Philippicis</title>: Te miror Antoni, 
quorum exempla imitaris, eorum exitus non pertimescere. Male parata male dilabuntur. Omne 
malum nascens facile opprimitur; inveteratum vero plerumque fit robustius. In libro <title>De 
Officiis</title>: Fundamentum primum iustitie est ne alicui noceatur, deinde ut comuni utilitati 
serviatur. Fortes et magnanimi sunt illi habendi, non qui faciunt, sed qui propulsant iniuriam. Fortis 
et constantis animi est non turbari in rebus asperis. Cavendum est ne assentatoribus sive 
adulatoribus aures patefaciamus, in quo falli facile est. Luxuria, cum in omni etate sit turpis, in 
senibus maxime est turpissima. Male se res habet cura quod virtute effici debet; id pecunia tentatur. 
Omnia ficta tanquam flosculi celeriter decident, nec simulatum quicquam potest esse diuturnum. 
Qui veram iustitie gloriam adipisci voluerit, iustitie fungatur officiis. In libro <title>De 
Amicitia</title>: Amicitia omnibus rebus humanis preponenda est; nichil est enim tam nature 
aptum tamque conveniens ad res prosperas vel adversas. Scipio nichil difficilius esse dicebat quam 
amicitiam usque ad extremum vite diem permanere. Interdum enim dirimitur amicitia contentione, 
luxuria, vel aliquo commodo, quod idem adipisci uterque non potest. Nulla est excusatio peccati si 
amici causa peccaveris. Hec lex in amicitia sanciatur, ut neque rogemus res turpes, neque rogati 
faciamus. Non minoris cure est michi qualis res publica post mortem meam futura sit, quam qualis 
hodie sit. Monendi et obiurgandi sepe amici sunt, tali tamen conditione, ut monitio acerbitate et 
obiurgatio careat contumelia. Caveamus ne nimis cito diligere incipiamus, neque indignos. Digni 
sunt amicitia in quibus est causa cur diligantur. In libro <title>De Senectute</title>: Nemo tam 
senex est qui se per annum posse vivere non putet. Ut contra morbum, sic contra senectutem est 
obpugnandum; utendum est ergo exercitationibus modicis et tamen cibi et potus adhibendi sunt ut 
vires reficiantur, non opprimantur. Avaritia senilis quid sibi velit non intelligo. Quid enim 
absurdius esse potest, quam quo minus restat vie, eo amplius viatici querere? Frustra sperat 
adolescens vivere vel promictit se diu victurum; facilius enim in morbos incidit, gravius egrotat, 
tristius curatur. In his enim melioris conditionis est senex, quia quod sperat adolescens, ipse iam 
consecutus est. Ille vult diu vivere; iste diu vixit. Mors etiam contingit adolescentibus aversante et 
repugnante natura; et ideo gravis. Sicut enim poma ex arboribus, si cruda sunt, vi avelluntur, si vero 
matura et cocta, decidunt; sic vis adolescentibus vitam aufert, senibus maturitas. Non est lugenda 
mors quam immortalitas sequitur. Sapientissimus quisque equissimo animo moritur, nec eum 
vixisse penitet, quia ita vixit ut non frustra se natum existimet. In libro <title>De 
Paradoxis</title>: Sicut in improbo stulto et inerti bene esse non potest, sic vir bonus et sapiens 
miser esse non potest. Omnis sapiens est liber, omnis stultus servus. Nunquid ille est liber cui 
mulier imperat, cui lex imponit, iubet, vel vetatur. Ego istum non tantummodo servum, sed 
nequissimum servum appellandum puto, licet ex amplissima familia natus sit. In libro 
<title>Rethoricorum</title>: Sapientia sine eloquentia parum prodest; eloquentia vero sine 
sapientia nunquam prodest, sed plerunque nimium obest. In libro <title>Tusculanorum</title>: 
Stultitie proprium est aliorum vitia cernere, suaque oblivisci. Quemadmodum misericordia est 
egritudo ex alterius rebus adversis, sic invidentia est egritudo ex alterius rebus secundis. Quid 
dulcius otio licterato? In libro <title>De Natura Deorum</title>: Stulti nec vitare venientia nec ferre 
presentia mala possunt. Amicitiam si ad fructum nostrum referimus et non ad illius commodum 
quem diligimus, non est amicitia, sed mercatura quedam utilitatum suarum: prata, et arva et 
pecudes. Hoc modo diliguntur eo quod ex eis fructum capiunt. Hominum autem caritas gratuita est. 
In oratione sua <title>Pro Marcello</title>: Nulla corporis tanta vis est que non ferro et viribus 
debilitari frangique possit. Animum vero vincere, iracundiam cohibere, victoriam temperare, 
adversarium non tantum modo iacentem extollere, sed etiam ampliare eius pristinam dignitatem, 
hec qui fecerit, non ego eum summis viris comparo, sed simillimum Deo iudico.</p>
	<p><emph>Et Alino</emph> <add resp="ed">...</add></p>
	<p><emph>Et Seneca morale</emph>. Seneca fuit philosophus moralis natione yspanus, de 
quadam civitate que dicitur Corduba, cuius nepos fuit Lucanus poeta. Fuit autem adeo moralis et 
virtute preclarus quod a Nerone imperatore, discipulo suo, quia sua vitia arguebat, ad eligende necis 
fuit compulsus arbitrium. Fuit etiam beati Pauli apostoli vinculo dilectionis a<add resp="ed">d</add>strictus, ut per epystolas constat, quas sibi mutuo destinarunt, quibus epistolis 
beatus Ieronimus provocatus ipsum Senecam in sanctorum cathalogo adnotavit. Et quia fuit ita 
moralis et bonitate conspicuus, ideo quedam sua dicta notabilia exarabo: Si scirem deos 
ignoscituros et homines ignoraturos, adhuc dedignarer peccare. Leta afflictio non est afflictio. Leta 
paupertas non est paupertas. Unum exemplum mali multa mala facit. Remisse imperanti melius 
obeditur. Indiscrete precipit qui nimia vel nimis ardua precipit. Gloriosum genus vindicte est 
ignoscere, et magni animi est iniurias in summa potestate pati. Magnanimus non est ille qui de 
alieno liberalis est. Concordet sermo cum vita. Ad summam totius sapientie volo te esse 
breviloqu<add resp="ed">u</add>m et rariloquum, et summissa voce loquentem. Nulla res carius 
emitur quam que precibus empta est. Providi cultoris est colligere poma antequam marcescant. 
Optimum est mori cum iuvat vivere. Lex prima sapientie est velle mori, secunda vero scire mori. 
Omitte excusationem, nemo peccat invitus. Lauda parce, vitupera parcius; nam sicut reprehensibilis 
est nimia laudatio, sic immoderata vituperatio. Quid enim stultius quam in homine aliena laudare? 
Nemo gloriari nisi de suo debet. Non faciunt meliorem equum aurea frena. In homine laudandum 
est quod ipsius est: generosus est, laudet parentes; dives est, laudet fortunam; pulcer et fortis est, 
expectet paulisper et non erit; bene morigeratus est, nunc demum laudasti hominem. Copia ciborum 
subtilitas impeditur. Si vis amari, ama. Noli decipere, ne decipiaris. Quietissime viverent homines 
si hec duo pronomina tollerentur, meum et tuum. Si ad naturam vivas, nunquam pauper eris; si ad 
opinionem, nunquam dives. Exiguum enim natura desiderat; opinio vere immensum. Palatum tuum 
fames excitet, non sapores. Si prudens fuerit animus tuus, tribus temporibus dispensetur: presentia 
ordina, futura previde, preterita premeditare. Amicum meum non amo si cum offenderit non 
corrigo.</p>
</div4>
<div4>
<head>vv. 142-144</head>
	<p><emph>Euclide geometra</emph>. Euclides fuit maximus philosophus in scientia 
geometrie. Ideo autor in textu: «Euclide geometra».</p>
	<p><emph>Et Tholomeo</emph>. Ptholomeus fuit rex Alexandrie, inter astrologos magnus 
princeps.</p>
	<p><emph>Ypocrate</emph>. Iste Ypocras fuit Grecus, inter medicos summus princeps, qui 
secundum Galienum in libro <title>De Regimine Acutorum</title> commento libri primi, fuit 
primus omnium medicorum qui scientiam medicine amphoristice atque ordinarie adinvenit. Nam, 
licet plures medici ante ipsum fuerint, nullus fuit ante eum qui scientiam medicine ita ordinate et 
utiliter compilarit. Fecit autem in dicta scientia plures libros, et spetialiter istos: <title>Librum 
Amphororum</title>, <title>Librum De Regimine Acutorum</title>, <title>Librum 
Pronosticorum</title>, <title>Librum de Natura Fetus</title>, <title>Librum de Humana 
Natura</title>, <title>Librum de Lege</title>, <title>Librum de Aere et Aqua</title>. In quibus 
libris amphoristice universam tradidit scientiam medicine. Est autem amphoris locutio brevis.</p>
	<p><emph>Avicenna</emph>. Hic fuit saracenus yspanicus et, ut dicitur, rex Saracenorum. 
Fuit autem tempore Averrois, qui omnes libros Aristotilis commentatus est. Fuit enim iste 
Avicenna in scientia naturali peritissimus, nec non et in medicinali probatissimus, nam omnes 
Galieni libros elucidavit; unde se Galieni interpretem attestatur. Fecit enim in medicina librorum 
plura volumina, et maxime <title>Librum Canonum</title>, qui continet quinque libros; 
<title>Librum Canticorum</title>; <title>Librum de Viribus Cordialibus</title>. In quibus libris 
homines optime ordinavit.</p>
	<p><emph>Et Galieno</emph>. Galienus fuit de Grecia, et intantum etiam dum viveret notus 
in mundo, quod Rome insonuit fama eius. Unde ipse refert in <title>Libro de Interioribus</title>: 
Fama, inquit, mea divulgata est Rome, et ab imperatoribus cognitus extiti, non sophisticis 
rationibus, sed quia veritatem dilexi. Huic Galieno hoc nomen &lt;medicus&gt;, quod est omnibus 
medicis generale, attribuit Avicenna. Nam, sicut cum dicimus &lt;prophetam&gt; intelligimus 
David per anthonomasiam, idest per excellentiam, et cum dicimus &lt;apostolum&gt; intelligimus 
Paulum, et cum dicimus &lt;evangelistam&gt; intelligimus Iohannem; et cum dicimus 
&lt;philosophum&gt; intelligimus Aristotilem; et cum dicimus &lt;poeta&gt; intelligimus 
Virgilium; ita, cum Avicenna dicit &lt;medicum&gt;, intelligit Galienum. Fecit autem, ut fertur, a 
medicis in ipsa scientia medicine plus quam C volumina, de quibus habentur fere volumina 
sexaginta, quorum nomina omitto propter tedia evitanda.</p>
	<p><emph><foreign lang="ita">Averrois che 'l gran comento feo</foreign></emph>. Averrois 
fuit philosophus sarracenus, qui omnes libros Aristotilis commentatus est. Ideo ait autor: 
«che 'l gran commento feo».</p>
</div4>
<div4>
<head>vv. 145-151</head>
	<p><emph><foreign lang="ita">I' non posso ritrar di tutti a pieno</foreign></emph>. 
Postquam autor mentionem fecit tantorum principum et baronum, ac etiam in omni scientia 
summorum philosophorum, dicit quod propter materiam longam que eum ad alia narranda 
compellit, non potest de omnibus que vidit plenarie pertractare. Et ideo sequitur in textu: 
«La sexta compagnia in due si scema». Hoc est, illi quatuor summi poete qui eis 
obviam venerunt, et eos per illam partem quietam et luminosam associaverunt, in suo circulo 
remanserunt, quia non est licitum nisi per dispensationem divinam de uno circulo ad alium 
pertransire, et Virgilius autorem ad alium locum ducit, ad locum scilicet tempestuosum et 
tenebrosum. Ideo sequitur in textu:

<quote rend="block">
<l><emph><foreign lang="ita">Per altra via mi mena il savio 
duca,</foreign></emph></l>
<l><emph><foreign lang="ita">fuor de la queta, nell'aura che 
trema.</foreign></emph></l>
<l><emph><foreign lang="ita">Et vegno in parte ove non è chi 
luca.</foreign></emph></l>

</quote>
Et sic descendit de primo circulo in secundum.</p>
<lb/>
	<p>In isto quarto cantu continentur una comparatio et duo notabilia.</p>
</div4>
</div3>

<div3 n="Comparatio">
<div4>
<head>vv. 94-96</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Così vid'i' adunar la bella 
scola</foreign></emph></l>
<l><emph><foreign lang="ita">di quel signor dell'altissimo 
canto,</foreign></emph></l>
<l><emph><foreign lang="ita">che sovra li altri com'aquila 
vola.</foreign></emph></l>

</quote>
In ista comparatione demonstrat autor quante excellentie fuit Virgilius in hac vita, inquantum 
comparat eum aquile volanti, dicens quod quemadmodum aquila volat super omnes aves, ita 
Virgilius volavit, idest locutus est, super omnes poetas.</p>
</div4>
</div3>

<div3 n="Notabilia">
<div4>
<head>vv. 103-105</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Così andamo infino a la 
lumera,</foreign></emph></l>
<l><emph><foreign lang="ita">parlando cose che 'l tacere è 
bello,</foreign></emph></l>
<l><emph><foreign lang="ita">sì com'era il parlar colà 
dov'era.</foreign></emph></l>
</quote>

In hoc notabili admonemur quod ea que in secreto cum sapientibus pertractamus tacere debemus, 
nec ea extra ipsos pandere attentemus.</p>
</div4>
<div4>
<head>vv. 112-114</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Genti v'eran con occhi tardi et 
gravi,</foreign></emph></l>
<l><emph><foreign lang="ita">di grand'autorità ne' lor 
sembianti;</foreign></emph></l>
<l><emph><foreign lang="ita">parlavan rado, con voci 
soavi.</foreign></emph></l>
</quote>

In isto notabili ponit autor tria que reddunt homines, et maxime principes et barones, maiestate 
mirabili reverendos. Primum est tarditas et gravitas oculorum, nam principes et barones debent in 
oculis tarditatem et gravitatem habere. Secundum est autoritas et maiestas in nutibus atque signis. 
Debent enim principes habere gestus et motus corporis ponderosos. Tertium est raritas et suavitas 
in loquendo. Non enim decet magnos viros nisi raro loqui, quia eorum verba melius ab auditoribus 
retinentur. Hec autem in Scipione fuisse, dum loquebatur ad populum, in libro <title>De 
Amicitia</title> Tullius asseverat. Quanta, inquit, o dii immortales, fuit illi gravitas, quanta in 
oratione maiestas.</p>
<lb/>
	<p>Et sic patet quartus cantus prime cantice.</p>
</div4>
</div3>
</div2>

<div2>
<head>V</head>

<div3 n="Incipit">
<argument><p>INCIPIT V CANTUS PRIME CANTICE COMEDIE.</p></argument>

	<p>In isto V cantu poeta descendit in secundum circulum; in quo quidem cantu tracta<add resp="ed">t</add> de peccato luxurie, et de pena que magis luxuriosis competit. Et incipit secundus 
circulus ibi: «Così discesi del cerchio primaio / giù nel secondo». Et finit ibi: 
«Et caddi come corpo morto cade».</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-142</head>
	<p>Postquam in superiori cantu autor de primo circulo pertractavit, nunc in isto cantu intendit 
de secundo tractare. In quo quidem circulo ponit homines luxuriosos qui a quodam vento 
impetuoso continue, sine requie aliqua, moventur et agitantur. In introitu autem ipsi circuli dicit se 
invenisse Minoem tanquam iudicem et assessorem Inferni; qui quidem Minos culpas examinat, et 
examinatas executionibus mandat, quia cuilibet peccatori, secundum culpas, locum assignat. Cum 
autem Dantes in istum circulum descendisset, ait ad eum Minos: «O tu qui venis ad istud 
hospitium dolorosum, respice qualiter intras, et cuius auxilio tu confidis. Caveas bene ne te 
ingressus amplitudo decipiat». Tunc Virgilius: «Quare tantum clamitas», 
inquit, «Ne impedias suum fatale iter». Quasi dicat: A fato est sibi concessum, idest a 
voluntate divina (quia quod pagani vocant fatum, christiani divinam asserunt voluntatem) ut ante 
mortem secreta videat inferorum. Ideo ait in textu: «vuolsi così colà dove si puote / ciò ke si 
vuole, et più non dimandare». Assignata autem causa propter quam possunt secure 
descendere, per istum circulum iter arripiunt, semper ad infima descendendo. Et cum sic ambo 
descenderent, dicit autor venisse ad locum omni luce privatum et omni tempestate repletum. In tali 
vero loco sic obscuro, sic tempestuoso, dicit carnales homines habitare, qui continue pre doloribus 
strident, plorant, lamentantur, et divinam virtutem blasphemant. Dicit etiam quod catervatim per 
illum aerem caliginosum, quemadmodum sturni a vento volvuntur et agitantur; et sicut grues in isto 
mundo de se faciunt longas rigas per aerem eiulando, sic ille anime vadunt per illum infernalem 
aerem semper flendo. Quarum volatum et conditionem dum Dantes attente consideraret, ait ad 
Virgilium: «O magister, que sunt ille gentes que in isto nigro aere castigantur?» Et 
Virgilius ait ad eum: «Prima illorum de quibus nova vis scire fuit imperatrix multarum 
linguarum, que sic ad vitium luxurie fuit fracta, quod fecit in suis legibus licitum quicquid 
libet». Que autem sit ista, habetur in textu ibi: «Ell'è Semiramìs, di cui si 
legge». Cuius conditionem et aliorum sequentium ponam cum ad lictere expositionem 
accedam.  Cum vero sic illas animas volantes respiceret, vidit ibi duas singulari societate 
coniunctas; quarum fortunam scire volens, ait magistro suo: «O poeta, libenter loquerer illis 
duobus qui sic insimul vadunt». Et poeta ait ad eum: «Respice quod quando erunt 
magis prope nos, tunc eos exora ut, propter amorem qui eos exagitat atque ducit, ad nos veniant 
locuturi». Dantes autem, statim quod vidit locum et tempus secundum preceptum sui 
magistri, illos benigne rogavit, ut secum loqui aliquantulum dignarentur. Tunc ille anime volatu 
celerrimo ad eum descendunt, cum eo dulciter fabulantur, et eorum conditionem atque fortunam 
suspiriis explicant atque verbis. Ad quorum verba tanta compassione motus est Dantes, quod 
defecit tanquam si moreretur; et tandem cecidit sicut mortuum corpus cadit. Ideo ait ipse in textu: 
«Et caddi come corpo morto cade».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
	<p><emph><foreign lang="ita">Così discesi del cerchio primaio / giù nel 
secondo</foreign></emph>. Semper autor de uno circulo descendit in alium quousque pertingat 
ad centrum. Quia primus circulus cingit secundum, et secundus tertium, et tertius quartum, et sic de 
singulis; semper minuitur atque stringitur locus. Et quamvis iste circulus secundus sit minor primo, 
non tamen habet minorem penam, immo maiorem: quia quanto magis descenditur, tanto maior pena 
sentitur. Ideo sequitur: «ma tanto più dolor, che punge a guaio».</p>
</div4>
<div4>
<head>vv. 4-6</head>
<p><emph><foreign lang="ita">Stavi Minòs orribilmente et ringhia</foreign>:</emph></p>
	<p>Minos ponitur hic tanquam iudex Inferni, qui habet omnes culpas examinare et singulis 
culpis loca debita assignare. Unde versus: Cognitor est veri Minos adigitque fateri. Et Virgilius, VI 
<title>Eneydorum</title>:

<quote rend="block">
<l><emph>Quesitor Minos urnam movet; ille silentum</emph></l>
<l><emph>Conciliumque vocat vitasque et crimina discit.</emph></l>
</quote>
</p>
	<p>Statius etiam VI <title>Thebaidos</title> istum Minoem ponit iudicem inferorum dicens:

<quote rend="block">
<l><emph>Forte sedens media regni infelicis in arce</emph></l>
<l><emph>Dux Herebi populus poscebat crimina vite,</emph></l>
<l><emph>Nil hominum miserans iratusque omnibus umbris</emph></l>.
</quote>
</p>
	<p>Iste Minos nil aliud est nisi divina examinatio et sententie iudicialis executio. Sed quare iste 
autor et etiam alii poete divinam examinationem et iudicialis iustitie sententiam potius Minoi quam 
alicui alii attribuunt poetando? Respondeo: Minos, rex Cretensis, fuit filius Iovis ex Europa. Iupiter 
autem a paganis pro summo deo adorabatur et colebatur. A Deo autem procedit summa iustitia, et 
ideo pagani summam iustitiam aput inferos attribuunt ipsi filio Iovis. Preterea, Minos fuit rex 
iustissimus aput paganos et qui primus in mundo aput ipsos paganos leges et iudicia ordinavit. 
Septem nanque fuerunt homines excellentissimi qui suis gentibus primo iura finxerunt. Primus fuit 
Moyses, qui primus hebraico populo divinas leges sacris licteris explicuit. Secundus fuit Minos, qui 
primus Cretensibus tempore paganorum iura finxit. Tertius fuit Foroneus, qui primus Grecis leges 
iudiciaque constituit. Quartus fuit Mercurius, qui primus leges Egyptiis tradidit. Quintus fuit Solon, 
qui primus leges Atheniensibus ministravit. Sextus fuit Ligurgus, qui primus Lacedemonis iura ex 
Apolinis autoritate confinxit. Septimus vero fuit Numma Pompilius, qui Romulo successit in regno, 
quique primus leges Romanis dedit. Cum itaque Minos et fuerit filius Iovis et fuerit iustissimus 
homo, et legem et iustitiam ordinaverit, merito iudex aput inferos ordinatur. Quante autem iustitie 
fuerit, patet per Ovidium, VII et VIII libro <title>Metamorphoseos</title>. Septimo enim libro 
ponit ipse Ovidius quod Minos filium suum Androgeum magistris Atheniensibus tradidit 
erudiendum. Qui Androgeus in brevi non solum discipulos, sed etiam magistros, arte et sapientia 
superavit. Unde, ei invidentes, magistri Athenienses de summa turri arcis Minerve ipsum 
precipitaverunt. Propter quod scelus motus, ipse Minos cum exercitu valido Athenas obsedit, ipsam 
cepit, et tali pena punivit quod annis singulis Athenienses mitterent Minotauro septem pueros pro 
tributo. Unde Ovidius: «Bella parat Minos... Androgeique necem iustis ulciscitur 
armis». Octavo etiam libro ponit ipse Ovidius quod Minos quandam civitatem que vocabatur 
Alchatoe obsedit. In hac autem civitate quidam rex regnabat nomine Nisus, qui Nisus habebat in 
capite quendam crinem aureum, scilicet ut fabule ponunt, de quo crine fatatum erat quod quamdiu 
haberet illum, haberet et regnum. Ovidius: «Crinis inherebat magni fiducia regni». 
Habebat autem iste Nisus unam filiam que vocabatur Silla. Hec puella quandam turrim dum 
ascendisset, et regem Minoem in exercitu conspexisset, eius statim pulcritudine capta fuit, et ipsius 
amoris iaculo mirabiliter vulnerata, et secum colloquens ait: O ego tunc felix si pennis lapsa per 
auras Gnosiaci possem castris insistere regis. Tandem thalamos taciturna paternos intrat et (heu 
facinus!) fatali crine parentem nata suum spoliat, predaque potita nephanda fert secum spolium 
sceleris, progressaque porta, pervenit ad regem, quem sic alloquitur ipsa: Suasit amor facinus: 
proles ego regia Nisi Silla tibi trado patriamque meosque penates. Premia nulla peto nisi te: cape 
pignus amoris purpureum crinem, nec me nunc tradere crinem, sed patrium tibi crede caput. 
Scelerataque dextra munera porrexit; Minos porrecta refugit turbatusque novi respondit ymagine 
facti. Dii te summoveant o nostri infamia secli. Orbe suo, tellusque tibi celumque negetur. Et his 
dictis Minos ab obsidione recessit. Tanto enim stupore et dolore constrictus fuit iustissimus iste rex, 
viso capite Nisi, quod filia sceleratis manibus amputarat, quod statim ad propria remeavit. Itaque 
cum iste iustissimus paganus fuerit, merito ab omnibus poetis iudex ponitur inferorum.</p>
</div4>
<div4>
<head>vv. 10-12</head>
	<p><emph><foreign lang="ita">Cingesi con la coda tante volte</foreign></emph>. Per caudam 
cum qua se cingit in iudicando Minos, accipere debemus intentionem cuiuslibet peccatoris, quia per 
solam intentionem, et non per operationem, punit divina iustitia peccatorem. Nam, secundum 
Aristotilem, si duo homines carnaliter peccant, unus propter concupiscentiam, alter vero propter 
avaritiam, primus censendus est luxuriosus, sed secundus avarus. Unde beatus Ambrosius: Intentio 
tua operi tuo nomen inponit.</p>
</div4>
<div4>
<head>vv. 19-21</head>
<p><emph><foreign lang="ita">Non t'inganni l'ampiezza de l'entrare</foreign>.</emph></p>
	<p>Secundum enim Evangelium, lata est via que ducit ad perditionem. Et Ovidius, ubi loquitur 
de isto descensu ad inferos, ait:

<quote rend="block">
<l><emph>Mille capax aditus, et apertas undique portas,</emph></l>
<l><emph>Urbs Ditis habet.</emph></l>
</quote>
Virgilius etiam libro <title>Eneydorum</title>: Facilis, inquit, descensus Averni.</p>
</div4>
<div4>
<head>vv. 28-36</head>
	<p><emph><foreign lang="ita">I' venni in luogo d'ogni luce muto</foreign></emph>. Hic 
incipit autor penas hominum carnalium designare. Quam quidem penam distinguit tripliciter: Primo 
enim ponit quod omni luce carent, ibi: «I' venni in luogo d'ogni luce muto», etc.; 
secundo ponit quod a vento tempestuoso continue agitantur et commoventur, ibi:

<quote rend="block">
<l><emph><foreign lang="ita">La buffera infernal, che mai non 
resta,</foreign></emph></l>
<l><emph><foreign lang="ita">volta li spirti con la sua 
rapina;</foreign></emph></l>
etc.
</quote>
Tertio ponit quod strident, plorant, lamentantur, et virtutem divinam blasphemant, ibi:

<quote rend="block">
<l><emph><foreign lang="ita">Quando vengon davanti a la 
ruina,</foreign></emph></l>
<l><emph><foreign lang="ita">quivi le strida, il compianto, il 
lamento;</foreign></emph></l>
<l><emph><foreign lang="ita">bestemmian quivi la virtù 
divina.</foreign></emph></l>

</quote></p>
	<p>Et nota quod iste tres pene tribus operationibus co<add resp="ed">r</add>respondent, quibus 
luxuriosi pleni fuerunt in mundo. Primo enim omni luce rationis privantur. Unde Philosophus in 
libro <title>Ethycorum</title> ait quod in actibus venereis impossibile est aliquid intelligere. Et 
poeta:

<quote rend="block">
<l><emph>Quid deceat vel non, non videt ullus amans.</emph></l>
</quote>
Secundo, moventur luxuriosi in hoc mundo omni vento tentationis, quia animus eorum semper est 
in continuo motu et continua tempestate. Unde eis competit illud Isaie: Cor impii quasi mare 
fervens quod quiescere non potest. Tertio, carnales homines in hac vita semper gaudia carnis 
querunt, et ideo in Inferno contraria patiuntur. Et licet omnes peccatores peccando dicantur 
blasphemare nomen Dominicum, spetialiter luxuriosi, humanam naturam corrumpendo Deum 
blasphemare dicuntur. Unde beatus Paulus apostolus de hominibus carnalibus: Per vos nomen 
Domini blasphematur inter gentes. Ideo in textu ait autor: «bestemmian quivi la virtù 
divina».</p>
</div4>
<div4>
<head>vv. 37-39</head>
	<p><emph><foreign lang="ita">Intesi c'a così fatto tormento</foreign></emph>, etc. Hic autor 
de peccatis mortalibus incipit pertractare, quia propter peccata solum mortalia, homo eternaliter 
condemnatur. Et primo incipit a luxuria, que est primum peccatum descendendo, sed ultimum 
ascendendo. Sed antequam ad ipsam luxuriam veniamus, duo breviter sunt vicenda: Et primo, quid 
sit peccatum; secundo, quare sunt septem peccata capitalia et non plura vel pauciora. Circa primum 
nota quod peccatum habet tres diffinitiones: Prima est beati Augustini in libro <title>De Natura 
Boni</title> et in libro <title>Unde Malum</title>; et est talis: «Peccatum est aversio a 
bono incommutabili, et conversio ad bonum commutabile». Et hec diffinitio data est 
secundum quod peccatum est in voluntate. Secunda diffinitio est beati Ambrosii, sic dicentis: 
«Peccatum est prevaricatio legis divine et celestium inobedientia mandatorum». Hec 
diffinitio tangit peccatum prout est in voluntate et opere. Tertia diffinitio est beati Augustini, 
<title>Contra Faustum</title>; ait enim sic: «Peccatum est omne dictum, vel factum, vel 
concupitum, contra legem Dei». Et hec diffinitio tangit omnem illam materiam in qua, vel 
contra quam, peccamus. Et dicitur peccatum quasi &lt;ad penam aptum&gt;, ut dicit Haymo super 
Ysaiam. Circa secundum nota quod peccata criminalia sive capitalia, a quibus omnia alia 
derivantur, sunt VII, iuxta septenarium quod in homine reperitur. Homo enim componitur ex anima 
et corpore; sed nos videmus quod in anima sunt tres potentie, et in corpore quatuor elementa. Iuxta 
igitur istud septenarium sunt VII peccata capitalia, que ab isto hominis septenario derivantur. Tria 
pertinent ad animam, et quatuor ad corpus; quorum primum est superbia, incipiendo a gravioribus. 
Et est superbia deformitas sive corruptio potentie rationalis, sive obcecatio intellectus. Unde 
Apostolus, Ad Romanos I: Obscuratum est insipiens cor eorum. Et Ad Ephesios IIII: Tenebris 
obscuratum habentes intellectum. Quod autem superbia sit excecatio rationis, patet per beatum 
Gregorium: Tumor, inquit, mentis est obstaculum veritatis. Et beatus Augustinus, VII libro 
<title>Confessionum</title>: Tumore mentis mee Domine, separabar a te et nimis inflata facies 
mea claudebat oculos meos. Hec potentia data est anime ad Deum cognoscendum, sed cum 
obcecata fuerit, Deum videre non potest. Secundum peccatum est invidia, que est deformitas sive 
corruptio potentie concupiscibilis, que potentia data est anime propter bonum appetendum, 
secundum Augustinum, et Boetium in libro <title>De Consolatione</title>: Insita est, inquit, 
mentibus nostris naturaliter veri boni cupiditas, sed ad devia falsus error adducit. Cum ergo amor 
boni sit in potentia concupiscibili, odium boni, quod est invidia, erit in ipsa eadem potentia, quia 
opposita sunt in eadem, ut dicit Phylosophus. Et est invidia prima ex superbie filiabus, quia ex eo 
quod aliquis appetit aliquid sibi singulariter, hoc idem invidet alii, ut dicit beatus Gregorius. 
Tertium peccatum est ira, que est deformitas sive corruptio potentie irascibilis, que potentia data est 
anime ad vitia detestanda, non virtutes. Ex ira nascitur turbatio mentis, que triplex est: Prima, cum 
quis irascitur vel turbatur contra vitia, et hec perturbatio est meritoria; Psalmista: Zelavi super 
iniquos, pacem peccatorum videns. Hec perturbatio non solum conceditur, sed precipitur. 
Psalmista: Irascimini et nolite peccare; idest, cum sic irascibimini, non peccabitis. Secunda est cum 
quis irascitur subito, sed in ira non perseverat; de qua Apostolus: Sol non occidat super iracundiam 
vestram. Ista subita animi perturbatio est permissa, quia sine subitis motibus animi presens hec vita 
non ducitur; quia, ut ait beatus Ieronimus: Qui nulla animi perturbatione movetur, ut simpliciter 
dicam, vel Deus vel lapis est. Et Tullius, in libro <title>De Amicitia</title>: Si cadit in sapientem 
animi dolor, qui profecto cadit, nisi ex eius animo extirpatam humanitatem arbitremur, etc. Et 
sequitur: Quid enim interest, motu animi sublato, non dico inter hominem et pecudem, sed inter 
hominem et truncum aut saxum? Tertia vero mentis perturbatio est cum quis irascitur contra 
bonum, de qua prima canonica Iohannis primo: Qui odit fratrem suum homicida est, vel cum 
subitus ire motus diu in homine perseverat, et tunc talis vertitur in odium. Unde beatus Bernardus: 
Odium est ira inveterata. Hec tria vitia, scilicet superbia, que deformat in anima vim rationalem, 
invidia, que deformat vim concupiscibilem, et ira, que deformat vim irascibilem, dicuntur vitia 
spiritualia, que, ut dicit beatus Gregorius, sunt minoris infamie et maioris culpe.</p>
	<p>Sequuntur peccata carnalia, que sunt quatuor: quorum primum est accidia, que oritur ab 
elemento terre; nam <emph><foreign lang="grc">melon</foreign></emph> Grece, &lt;terra&gt; vel &lt;nigrum&gt; Latine, inde 
<emph>melancolici</emph>, &lt;qui magis sunt accidiosi&gt;. Et licet accidia peccatum carnale 
dicatur quia procedit a corpore, tamen, quia medium est inter tria et tria, et medium sapit naturam 
extremorum, ut dicit Philosophus, dicendum est vitium anime et corporis; quia ut ait beatus 
Augustinus: Licet accidiosus nichil operis exterius faciat, tamen sub cordis sui pondere vehementer 
desudat. Unde accidia est molestia anime et corporis; corrumpit enim utrumque. Unde Salomon: 
Ad tristitiam festinat mors. Et iterum: Spiritus tristis exiccat ossa. Secundum peccatum est avaritia, 
que oritur ab elemento terre, que frigida est et sicca. Unde senes in quibus calor et humor naturalis 
deficit maxime sunt avari. Unde beatus Ieronimus: Cum cetera vitia in homine senescant, sola 
avaritia iuvenescit. Tertium peccatum est gula, que oritur ab elemento ignis et aque. Ignis enim 
calidus est et siccus, et fames est appetitus calidi et sicci, ut dicit Philosophus. Aqua autem est 
frigida et humida, et sitis est appetitus frigidi et humidi, ut dicit Philosophus. Quartum peccatum est 
luxuria, que oritur ab elemento aeris et aque. Hec enim duo elementa cum sint media, magis sunt 
temperata, et magis sunt de substantia sanguinis de quo est genitura corporis humanis. Quod autem 
luxuria ortum habeat ab aqua et aere, patet per Divinam Scripturam. De primo, Genesis XLIIII: 
Ruben effusus est sicut aqua. De II Ecclesiastici 9: Cave ne sanguine tuo labaris in peccatum. Et sic 
patet quare sunt tantum VII peccata criminalia sive capitalia.</p>
	<p>Cum igitur autor velit de istis VII tractare, incipit a minori, scilicet a luxuria. De qua tria 
breviter sunt videnda: Primo, quid sit; secundo, que et quot mala ex inde proveniant; tertio, de 
spetiebus eius. Quantum ad primum: Luxuria est, ut ait beatus Augustinus in libro <title>De 
Civitate Dei</title>, libido que est in genitalibus. Vel aliter: Luxuria est de immundis 
cogitationibus et desideriis descendens lubrica et effrenata mentis prostitutio. Quantum ad 
secundum, nota tria mala que principaliter facit, que in isto versiculo continentur: Tollit opes, 
famam, sensum, viresque libido. Primo, tollit opes: Proverbiorum XXVIIII: Qui nutrit scortum 
perdit substantiam suam. Exemplum de filio prodigo qui luxuriose vivendo consumpsit suam 
substantiam, ut habetur Luce 19: Secundo, tollit famam; nam, ut ait beatus Gregorius: Luxuria est 
minoris culpe sed maioris infamie. Et quia maioris est infamie, ideo magis fit in occulto; nullum 
enim peccatum ita querit latebras sicut istud. Unde ait Iob: Oculus adulteri observat caliginem. 
Tertio, tollit sensum et vires; luxuria enim, ut dicit beatus Ysidorus, carnem frangit, et fractam ducit 
celerius ad senectam. Dicunt enim medici quod id in quo maxima est delectatio est maxima nature 
consumptio. Et ratio huius est: In genitura enim, secundum Philosophum, fit decisio ex omnibus 
iuncturis et venis et musculis. Unde dicit quidam philosophus quod plus debilitat corpus unus 
coitus quam due minutiones; et ratio huius est quia cerebrum perturbat et minuit. Nam secundum 
naturales, semen est sanguis purissimus descendens a cerebro, qui per colationem venarum albescit. 
Unde illi qui immoderate luxurie deserviunt fatui fiunt, ut patet in Salomone, qui cum esset senex, 
stultus factus est, et depravatum est cor eius per mulieres ut sequeretur deos alienos. Quantum ad 
tertium nota quod V peccata a luxuria oriuntur: Primum est fornicatio, secundum est adulterium, 
tertium est defloratio sive strupum, quartum est incestus, quintum est peccatum contra naturam. 
Que autem sint ista peccata et unde dicantur, breviter videamus. Fornicatio est duplex: alia est enim 
spiritualis, alia corporalis. Spiritualis fornicatio, large sumpta, comprehendit omne peccatum 
mortale, ut in Psalmista: Perdidisti omnes qui fornicantur abste. Stricte vero sumpta est ydolatria, ut 
ibi: Fornicati sunt cum diis alienis. Corporalis vero fornicatio, large sumpta, est omnis illicitus 
actus carnis; stricte vero sumpta, est peccatum quod committit cum soluta solutus. Et dicitur 
fornicatio, quasi &lt;forme necatio&gt;. Necat enim animam, que est forma corporis, secundum 
Philosophum, vel necat formam, idest pulcritudinem corporis: <emph><foreign lang="grc">formos</foreign></emph> enim 
Grece, Latine &lt;pulcrum&gt;; inde <emph>formosus</emph>, idest &lt;valde pulcer&gt;. Unde 
sponsa in Canticis: Nigra sum, sed formosa. Vel dicitur &lt;fornicatio&gt; a 
<emph>fornice</emph>, qui est &lt;arcus triumphalis&gt;, et solet erigi in victoriis. Unde 
Salomon in Proverbiorum 28: Rex sapiens incurvat super impio fornicem. Ad cuius similitudinem 
solent fornicatores sibi erigere tentoria, ut delectabilius peccent. Secunda speties luxurie est 
adulterium. Et est adulterium peccatum quod committitur in alienam uxorem vel in alienum 
maritum; et dicitur adulterium quasi &lt;ad alterum ire&gt;, eo quod vir vel uxor dividant se et 
vadant ad alios, qui prius erant una caro, ut dicitur Genesis 2°: Erunt duo in carne una. Vel dicitur 
adulterium quasi &lt;violatio thori&gt;, quia in isto peccato violatur thorus et copula maritalis. 
Tertia speties dicitur defloratio; et est defloratio peccatum quod committitur in virginem, et dicitur 
defloratio quasi &lt;floris ablatio&gt;, vel &lt;floris corruptio&gt;. Tollitur enim vel corrumpitur in 
isto peccato flos pudicitie virginalis. Vel secundum canonones dicitur stuprum, idest stupor; 
magnus enim stupor est virginem deflorare, que quidem reparari non potest. Unde beatus 
Ieronimus: Cum cetera possit Deus, non potest de corrupta facere incorruptam. Licet enim 
Magdalenam glorificaverit, non tamen ei abstulit quin peccatrix fuerit. Quarta speties dicitur 
incestus, et est incestus peccatum quod committitur in consanguineum vel consanguineam. Et 
dicitur incestus quasi &lt;incista&gt;, ab <emph>in</emph> quod est &lt;contra&gt; et 
<emph>cista</emph>, idest &lt;in cistam&gt;, &lt;prohibitam introire&gt;. Quinta speties est 
peccatum contra naturam, quod committitur quatuor modis: primo inter masculum et masculum; 
secundo inter feminam et feminam; tertio inter masculum et feminam; quarto inter hominem et 
bestiam. Et dicitur contra naturam, quia in qualibet spetie huius peccati natura impeditur ne 
multiplicetur, secundum preceptum Dei: Crescite et multiplicamini, et replete terram.</p>
	<p><emph><foreign lang="ita">Che la ragion sommetton al talento</foreign></emph>. Homo 
enim carnalis rationem subicit voluntati: qua ratione subiugata, homo, qui prius erat rationalis, 
efficitur totus carnalis, idest bestialis, admodum bestie que carnaliter vivit.</p>
</div4>
<div4>
<head>vv. 40-45</head>
	<p><emph><foreign lang="ita">Et come li stornei</foreign></emph>. In hac parte autor duas 
comparationes inducit: in prima quarum exemplificando demonstrat quomodo anime carnalium a 
vento impetuoso continue impelluntur; in secunda vero ponit quomodo ipse anime per illum aerem 
eiulando discurrunt. De prima sic ait:

<quote rend="block">
<l><emph><foreign lang="ita">Et come li stornei ne portan 
l'ali</foreign></emph></l>
<l><emph><foreign lang="ita">nel freddo tempo, a schiera larga et 
piena,</foreign></emph></l>
<l><emph><foreign lang="ita">così quel fiato li spiriti 
mali</foreign></emph></l>

</quote></p>
	<p>Sturnus est avis modica mira pennarum varietate depicta. Hec avis societatem diligit, rostro 
et pedibus se defendit, gregatim incedit, et in tanta multitudine tempore hyemis volat quod aerem et 
solem obnubilare videtur.</p>
</div4>
<div4>
<head>vv. 46-48</head>
<p>De secunda vero ait:

<quote rend="block">
<l><emph><foreign lang="ita">Et come i gru van cantando lor 
lai,</foreign></emph></l>
<l><emph><foreign lang="ita">faccendo in aer di sè lunga 
riga,</foreign></emph></l>
etc.
</quote></p>
	<p>Grus de propria voce nomen sumpsit; tali enim voce sonat, ut dicit Ysidorus: Est autem avis 
magnarum alarum et fortis volatus, aeris alta petens, ut videat quas velit pergere regiones, ut dicit 
Ambrosius in <title>Exameron</title>. Est autem avis diligens suam spetiem, et in societate 
vivens, habens regem, et ordine licterato volans. Ductor autem agminis quasi castigando et 
arguendo voce ad rectos cogit volatus, et si forte raucescat, succedit alia grus que officium supplet 
idem. Grues autem voce preconia terram petunt ut quiescant, et cum sederint ad custodiam sui 
vigiles ordinant, ut alie securius conquiescant. Vigiles autem super unum crus stant erecte, et cum 
alio pede a terra suspenso sive elevato lapillum tenent, ut si casu aliquo dormitarint, per lapsum 
lapilli excitentur, ut dicit Aristotiles.</p>
</div4>
<div4>
<head>vv. 52-54</head>
<p><quote rend="block">
<l><emph><foreign lang="ita">La prima di color di cui 
novelle</foreign></emph></l>
<l><emph><foreign lang="ita">tu vuo' saper, mi disse quelli 
allotta,</foreign></emph></l>
<l><emph><foreign lang="ita">fu imperadrice di molte 
favelle.</foreign></emph></l>

</quote>
Ista est Semiramis, uxor Nini regis, qui Ninivem condidit et a suo nomine appellavit. Hec civitatem 
Babilonie, quam Nembroth edificaverat, ampliavit, murosque urbis bitumine et cocto latere refecit, 
ut dicit beatus Ysidorus XV libro <title>Ethymologiarum</title>. Hoc idem asserit Ovidius ubi 
loquitur de Babillonia, quarto <title>Methamorphoseos</title> libro, dicens: Coctilibus muris 
cinxit Semiramis urbem. Hec regina, ut dicit magister in istoriis scolasticis, primo bracas et usum 
bracarum adinvenit. Tante autem incontinentie fuit, quod mortuo Nino viro suo, filium quem de eo 
suscepit in virum accepit. Sed, ut suam posset libidinem paliare, fecit in Babilonia leges, ut omnis 
mulier que vellet, filium posset accipere in maritum.</p>
</div4>
<div4>
<head>vv. 55-60</head>
<p>Ideo dicit autor:

<quote rend="block">
<l><emph><foreign lang="ita">A vitio di luxuria fu sì 
rotta,</foreign></emph></l>
<l><emph><foreign lang="ita">che licito fè illibito in sua 
legge,</foreign></emph></l>
etc.
</quote></p>
	<p>Orosius etiam hoc asserit libro primo sic dicens: Semiramis, libidine ardens, sanguinem 
sitiens, cum omnes quos concubitu oblectasset occideret, tandem filio nupsit flagitiose concepto, et 
privatam ignominiam publico scelere obtexit. Precepit enim ut inter parentes et filios, nulla delata 
reverentia nature de coniugiis appetendis cui libitum esset liberum fieret. Hucusque Orosius. 
Tandem ab eodem filio quem flagitiose in virum accepit interfecta est, postquam XLII annis 
regnaverat, ut ait Iustinus libro primo. Et quamvis fuerit sic luxuriosa et scelerata, fuit nichilominus 
in armis mirabiliter bellicosa. Ait nanque Valerius libro 9, capitulo de ira, quod ipsa Semiramis 
Assiryorum regina, cum ei circa cultum capitis sui occupate nuntiatum esset Babiloniam defecisse, 
altera parte crinium adhuc soluta, protinus ad eam expugnandam cucurrit; nec prius decorem 
capillorum in ordinem quam tantam urbem in potestatem suam redegit. Quocirca statua eius 
Babilonie posita est illo habitu, quo ad ulctionem exigendam precipiti celeritate tetendit.</p>
</div4>
<div4>
<head>vv. 61-63</head>
	<p><emph><foreign lang="ita">L'altr'è colei che s'ancise amorosa</foreign></emph>. Ista fuit 
Dido, filia Beli, non illius Beli qui fuit pater Nini regie, sed alterius Beli, illius scilicet qui fuit filius 
Agenoris. Hec Dido habuit fratrem regem, nomine Pigmalionem, qui dedit eam in uxorem Sicheo 
regi Tyri. Sed postquam Pigmalion interfecit cognatum suum, cupiditate potiundi regni, ad 
admonitionem viri sui qui sibi in somnis apparuit, accepit Cyneres sui viri et thesaurum 
incomparabilem et cum multitudine puerorum suorum in Affricam transmeavit, ibique urbem 
Cartaginem condidit. Applicantem autem Eneam ad litora sua benigne recepit, ipsumque in virum 
accepit, et eius amore vulnerata, quia Eneas contradicente Didone recessit, se propiis manibus 
interfecit, ut libro quarto <title>Eneydorum</title> scribit Virgilius. Sed beatus Ieronimus in primo 
libro <title>Contra Iovinianum</title> dicit quod Dido se interfecit amore casto et non amore 
polluto. Ait enim sic: Dido soror Pigmalionis multo auri et argenti pondere congregato, Affricam 
navigavit, ibique urbem Cartaginem condidit. Et cum a Iarba rege Libie, in coniugium peteretur, 
paulisper distulit nuptias donec conderet civitatem. Que non multo post extracta in memoriam 
mariti quondam Sichei, pira maluit ardere quam nubere. Casta mulier Cartaginem condidit, et 
rursum eadem urbs in castitatis laude finita est. Nam Astrubalis uxor capta et incensa urbe cum se 
cerneret a Romanis esset capiendam, apprehensis ex utroque latere parvulis filiis, in subiectum 
domus sue devolavit incendium. Hucusque Ieronimus.</p>
	<p><emph><foreign lang="ita">Et ruppe fede al cener di Sicheo</foreign></emph>. Ista Dido 
voverat cineribus viri sui nunquam cognoscere secundum virum. Sed postquam Eneam recepit 
hospitio et ipsum suo copulavit coniugio, ut vult ipse Virgilius et Ovidius, fidem rupit quam 
promiserat viro suo. Ideo autor, sequens opinionem Virgilii, ait: «et ruppe fede al cener di 
Sicheo». Unde Virgilius, quarto <title>Eneydorum</title>:

<quote rend="block">
<l><emph>Non servata fides cineri promissa Sichei.</emph></l>
</quote>
</p>
	<p><emph><foreign lang="ita">L'altra è Cleopatra luxuriosa</foreign></emph>. Cleopatra, ut 
in Sacra Pagina invenitur, fuit regina Egypti, quam Ptholomeus frater eius in uxorem accepit, ut 
scribit Valerius libro 9, capitulo de luxuria, dicens: Quid huius Ptholomei nequitia nequius? 
Sororem enim suam natu maiorem comuni fratri nuptam sibi nubere coegit. Postea deinde filia eius 
per vim strupata filiam ipsam dimisit, ut vacuum locum nuptiis puelle faceret. Huic enim Cleopatre 
Ptholomeus frater eius atque maritus communem filium nomine Menephiten membratim 
dilaceratum obtulit tanquam munus, ut scribit idem Valerius eodem libro, capitulo de crudelitate, 
dicens: Iterum Ptolomeus emergit paulo ante libidinose amentie teterrimum exemplum. Idem est 
inter precipua crudelitas indicia referendus. Quid enim hoc facto truculentius? filium suum nomine 
Menephiten quem ex Cleopatra, eadem sorore et uxore, sustulerat, liberalis forme, optime spei 
puerum, in conspectu suo occidi iussit; protinusque caput eius et pedes precisos et manus in cistam 
clamide opertos pro munere natalitio matri misit, perinde quasi ipse cladis, quam illi inferebat, 
expers, ac non infelicior, quod in omni orbitate Cleopatram miserabilem cunctis, se invisum 
reddiderat. Adeo ceco furore summa quoque effervescit crudelitas, cum monumentum ex se ipsa 
reperit: nam cum animadvertit quanto suo odio patria teneretur, timori remedium scelere petivit 
quoque tutius plebe trucidata regnaret, frequens iuventute gymnasium armis et igni circundedit, 
omnesque, qui in eo erant, partim ferro et partim flamma necavit. Hucusque Valerius. Re vera ista 
fuit crudelissima et luxuriosissima omnium feminarum. Omnes enim Romanos principes Egyptum 
intrantes, ad sui luxuriam provocabat, et hoc non solum propter suam concupiscentiam explendam, 
sed etiam quia mortem orientalium moliebatur regum ut ipsis mortuis ipsa sola cum Romanorum 
favore regnaret. Divum siquidem Iulium Cesarem, dum Egyptum intraret, ad sui concupiscentiam 
intantum Cleopatra inflammavit, quod illud proverbium ore divino promebat, sicut legitur in 
Policrate: In bello corpora gladiis, in pace voluptatibus vulnerantur. Et subitur ibidem: Senserat 
gentium triumphator voluptatem nullo alio modo tam facile superari posse quam fuga, eo quod 
ipsum qui gentes domuerat, venereis nexibus innodavit Cleopatra mulier impudica. Tandem Cesar 
Augustus intrans Egyptum, dum ipsa ornatu impudico ei obviam veniens ipsum sua pulcritudine 
inflammare ad luxuriam conaretur, ipsam despexit. Qua propter, videns se ipsam ab Augusto 
contemptam, mortem voluntariam ipsa subivit, ut dicetur infra in tertia cantica, cantu VI.</p>
</div4>
<div4>
<head>vv. 64-66</head>
	<p><emph>Helena vidi</emph>. Helena pulcherrima mulierum fuit regina Grecorum. Fuit 
enim uxor regis Menelay, fratris scilicet regis Agamenonis. Hanc Helenam propter incomparabilem 
pulcritudinem suam, rapuit Theseus dux Athenarum, sed fratres eius Castor et Pollux rapta matre 
Thesei Elenam rehabuerunt. Deinde capta est a Paride, filio Priami regis Troyanorum. Quod autem 
duabus vicibus rapta sit, patet per illud Pictagore, sicut scribit Ovidius in libro 
<title>Metamorphoseos</title>, dicens:

<quote rend="block">
<l><emph>Cum Helena in speculo rugas aspexit aniles</emph></l>
<l><emph>flevit, et secum cur sit bis rapta requirit.</emph></l>
</quote>
</p>
	<p>Hec autem secunda captio fuit causa troyane destructionis, sicut per prophetiam Cassandre 
et per evidentiam facti patet. Cassandra enim, filia regis Priami et soror ipsius Paridis, habens 
scientiam futurorum, predixit quod si Elena regina Grecorum Troyam duceretur a Paride, esset 
destructio omnium Troyanorum. Sicut inducit Ovidius in libro <title>Epistularum</title> ipsam 
Cassandram loquentem ad Oenonem dicens:

<quote rend="block">
<l><emph>Quid facis Oenone, quid harene semina mandas?</emph></l>
<l><emph>Non profecturis litora bobus aras?</emph></l>
<l><emph>Graia iuvenca venit, que te patriamque domumque</emph></l>
<l><emph>Perdat! io prohibe! graia iuvenca venit!</emph></l>
<l><emph>Heu quantum Phrigii sanguinis illa vehit.</emph></l>
</quote>
</p>
	<p>Facti vero evidentia manifestat quod Agamenon omnes Grecorum principes ad colloquium 
advocavit, et exposita captione cognate, omnes coniurant unanimiter contra Troyam. Et cum auxilio 
totius Asie atque Europe, ipse Agamenon civitatem Troyanam X annis obsedit, sicut scribit Dares 
Phrigius in ystoria Troyanorum atque Grecorum. Hoc etiam asserit beatus Ieronimus, <title>Contra 
Iovinianum</title> libro I, sic dicens: Propter unius muliercule raptum Europe atque Asie 
decennalia bella consurgunt. Tandem completis X annis Greci Troyam ceperunt, Helenam 
rehabuerunt, et civitatem combusserunt. Ideo ait autor in textu: «Helena vidi, per cui tanto 
reo tempo si volse».</p>
	<p><emph><foreign lang="ita">Et vidi 'l grande Acchille</foreign></emph>. Quia plures 
fuerunt qui hoc nomine sunt vocati, ideo ait autor: «vidi 'l grande Acchille». Iste est 
enim ille magnus Achiles qui pro maiori parte Troyanorum bellicosos iuvenes obtruncavit, et 
spetialiter, ut scribit Dares Phrigius, Hectorem fortissimum Troyanorum omnium prelio singulari 
devicit, et cum ipsius Hectoris balteo ipsum Hectorem circa muros troyanos vidente Priamo patre 
traxit. De isto siquidem baltheo unum maximum infortunium scribitur a poetis. Dicunt enim quod 
cum Hector et Aiax uno die ad colloquium convenissent, sibi tantum mutuo placuerunt quod 
militare munus unus alteri est largitus. Aiax enim suum baltheum Hectori, et Hector suum ensem 
donavit Aiaci, quod utrique infortunium cessit huiusmodi infortunata largitio. Nam Hector tractus 
est ipsius Ayacis baltheo ab Achille. Et Aiax furia ductus ense Hectoris se peremit. De qua furia 13 
<title>Methamorphoseos</title> scribit Ovidius.

<quote rend="block">
<l><emph>Hectora qui solus, qui ferrum ignemque Iovemque</emph></l>
<l><emph>Sustinuit totiens, unam non sustinet iram,</emph></l>
<l><emph>Invictumque virum dicit dolor, arripit ensem</emph></l>
<l><emph>Et meus hic certe est! an et hunc sibi poscit Ulixes?</emph></l>
<l><emph>Hoc, ait, utendum est in me michi, quique cruore</emph></l>
<l><emph>Sepe Frigum maduit, domini nunc cede madebit,</emph></l>
<l><emph>Ne quisquam Aiacem possit superare nisi Aiax.</emph></l>
<l><emph>Dixit et in pectus tamen demum vulnera passum,</emph></l>
<l><emph>Qua patuit ferro, letalem condidit ensem,</emph></l>
<l><emph>Ne valuere manus infixum educere ferrum.</emph></l>
</quote>
</p>
	<p>Videns autem Hecuba suum primogenitum filium, qui erat lux et gloria Troyanorum, ab 
Achille peremptum, femineo cogitatu ipsum Achillem Polixene amore languentem ad colloquium 
convocavit, promittens sibi dare ipsam Polixenam in uxorem, si a troyana vellet obsidione recedere. 
Achilles autem, quia amore ipsius Polixene tenebatur, in quodam templo Apolinis prope muros 
urbis ad colloquium cum regina convenit, quem Paris, instructus a matre, sagitta peremit. Ideo ait 
autor in textu: «che con amore al fine combatteo». Nam amore ipsius Polixene pacem 
cum Troyanis Grecorum exercitui suadebat, bellare vetabat, et se a preliis abstinebat. Sed cum uno 
die Hector totum Grecorum exercitum trucidaret, Achilles, rogatus a principibus, bellum intravit et 
Hectorem interfecit. Unde Hecuba sub amoris pretextu ipsum Achillem, ut dictum est, morte 
insidiosa peremit. Sed postea capta Troya, Pyrrus, ipsius Achillis filius, ipsam Polyxenam supra 
patris tumulum immolavit, ut habetur infra, cantu <add resp="ed">XXX</add>.</p>
</div4>
<div4>
<head>vv. 67-69</head>
	<p><emph>Vidi Pari</emph>. Iste Paris fuit binomius, nam vocatus est Paris et Alexander. Iste 
enim fuit Priami regis filius et Hecube regine troyane, de quo Paride unam mirabilem fabulam 
composuerunt antiqui poete. Sed re vera, si ipsa fabula allegorice exponatur, non fabula a poetis 
ficta sive composita, sed vera prophetia sive parabula a sanctis prophetis conscripta et a Sancto 
Spiritu inspirata reputabitur a lectore. Dicunt enim, immo fingunt poete, quod dum ipse Paris esset 
in Yda troyana et solus esset in camera sua, fuit sibi proiectum unum pomum aureum 
incomparabiliter pretiosum. Quo proiecto, tres dee mirabiliter pulcre ad ipsum Paridem de celo 
venerunt: Iuno scilicet, et Venus, atque Minerva; unaqueque ipsum rogando ut ipsum pomum sibi 
liberaliter condonaret, et si hoc liberaliter faceret, quelibet eidem Paridi in munere valde munifico 
responderet. Iuno enim ait sibi: «Ego, ut nosti, sum dea divitiarum. Si istud igitur pomum 
michi dederis, thesauros innumerabiles et divitias tibi dabo». Post Iunonem Venus alloquitur 
Paridem in hoc modum: «Cum amoris dea et colar et dicar, et a meis sagittis atque 
vulneribus nullus se possit abscondere, si michi pomum dederis, dabo tibi in uxorem Helenam, 
Grecorum pulcerrimam omnium mulierum». Dehinc ait Minerva: «Cum sim dea 
sapientie et de capite Iovis nata, si pomum michi elargiri volueris, dabo tibi sapientiam, qua 
mediante non solum terrena sed et celestia, ipsumque etiam Iovem, de cuius capite nata sum, sine 
difficultate cognosces». Tunc Paris, allectus pulcritudine Elene et abiecta sapientia atque 
divitiis, Veneri pomum dedit.</p>
	<p>Allegoria vero istius fabule talis est: Paris enim tenet figuram cuiuslibet hominis; quilibet 
enim homo, quia ad ymaginem et similitudinem Dei factus est, Paris dicitur, idest &lt;par Deo&gt;. 
Pomum autem aureum est liberum arbitrium, incomparabiliter pretiosum. De quo thesauro ait 
poeta:

<quote rend="block">
<l><emph>Non bene pro toto libertas venditur auro;</emph></l>
<l><emph>Non sit alterius qui suus esse potest.</emph></l>
</quote>
</p>
	<p>Per istas vero tres deas accipimus tres vitas in quibus se occupat universa gentium 
multitudo. Nam per Iunonem vitam activam accipimus, per Minervam vitam contemplativam, per 
Venerem autem vitam voluptuosam atque delitiosam. Per Iunonem dico accipimus vitam activam, 
nam Iuno pro dea divitiarum accipitur a poetis. Habet enim ipsa bona temporalia congregare, et hoc 
secundum paganos. Secundum vero christianos, vita activa habet ipsa bona temporalia dispensare. 
Per Minervam autem, que est dea sapientie, et de capite Iovis a Grecis fingitur esse nata, accipimus 
vitam contemplativam, qua mediante cognoscimus Deum et substancias separatas. Per Venerem 
vero, matrem cupidinis atque ioci, vitam voluptuosam accipimus, sive carnalem. Igitur Paridi tres 
iste dee apparent, quelibet suum pomum aureum appetendo, dum quelibet istarum trium vitarum ad 
se conatur liberum hominis arbitrium inclinare. Et hoc est quod dicitur a Deo ipsi homini in suo 
proprio arbitrio constituto: Ecce ignem et aquam apposui tibi ad quod volueris extende manum 
tuam. In arbitrio hominis est flectere suum arbitrium sive ad actum vite active, sive ad actum vite 
contemplative, sive ad actum vite voluptuose. Paris autem, tenens figuram hominis in libero arbitrio 
constituti, dat pomum aureum Veneri, dum liberum flectit arbitrium non ad bene agendum, non ad 
Deum contemplandum, sed ad carnalia exercendum. Et ideo mare transnatat, in Greciam applicat, 
et Helenam amat; amatam autem per violentiam rapit, cum rapta in patriam redit; unde bellum 
decennale consurgit.</p>
	<p><emph>Tristano</emph>, etc. Iste Tristanus fuit mirabiliter filocaptus: unde cum ista 
multitudine hic ab autore ponitur. Cuius Tristani gesta non explico, quia sunt omnibus quasi nota; 
nam note sunt hystorie que in illo libro leguntur qui vulgo &lt;Rotunda Tabula&gt; 
nuncupatur.</p>
</div4>
<div4>
<head>vv. 97-99</head>
<p><quote rend="block">
<l><emph><foreign lang="ita">Siede la terra dove nata 
fui</foreign></emph></l>
<l><emph><foreign lang="ita">su la marina dove 'l Po 
discende</foreign></emph></l>
<l><emph><foreign lang="ita">per aver pace co' seguaci 
sui.</foreign></emph></l>

</quote>
Ista terra est quedam civitas, in partibus Ytalie sita, que vocatur Ravenna, caput quidem provincie 
Romandiole. Fuit autem antiquitus civitas famosissima, iuxta quam Padus, Lombardie fluvius, in 
mare descendit. Ideo ait autor: «su la marina dove 'l Po discende». Quod autem 
sequitur: «per aver pace co' seguaci sui», sic construe licteram: Padus ideo descendit 
in mare ut pacem habeat cum sequacibus suis, idest cum illis fluminibus que intrant in eum. Tunc 
enim flumina pacem habere dicuntur cum in mare descendunt, et tunc a suo fluxu et cursu rapido 
quietantur.</p>
</div4>
<div4>
<head>vv. 100-108</head>
<p><quote rend="block">
<l><emph><foreign lang="ita">Amor, c'al cor gentil ratto 
s'apprende,</foreign></emph></l>
<l><emph><foreign lang="ita">prese costui de la bella 
persona,</foreign></emph></l>
etc.
</quote></p>
	<p>Autor in istis VIIII rithimis V sententias ponit. Prima est ista: quod in omni corde nobili et 
generoso de levi amor accenditur. Et quia in omni corde sic apto accenditur amor, ideo unus 
istorum, amore cogente, captus est pulcritudine et venustate istius mulieris, cuius verba diriguntur 
ad Dantem. Ideo ait in textu: «Amor c'al cor gentil ratto s'apprende», etc. Secunda 
sententia est quod amor nulli amato parcit quin, versa vicissitudine, diligat se amantem; hoc 
scilicet, supposito quod ille qui amatur ad suam notitiam veniat quod ametur. Unde infra, in 
secunda cantica, cantu XXII, ait autor: «pur che la fiamma sua paresse fuori». Ideo 
ait hic in textu: «Amor c'a null'amato amar perdona, / mi prese del costui piacere». 
Tertia sententia est ista, quod quando amor in corde fortiter radicatur, nunquam hominem 
derelinquit. Huic sententie videtur Seneca concordare qui ait: Amor arbitrii animo summitur, non 
ponitur, idest non deponitur. Quasi dicat: Licet homo ad suum arbitrium amorem induat, non tamen 
ad suum arbitrium illum deponere potest. Ideo ait in textu: «mi prese del costui piacer sì 
forte / che, come vedi, ancor non m'abandona». Quarta sententia est quod amor carnalis et 
voluptuosus amantes deducit ad mortem, et hoc intellige sive ad mortem culpe, iuxta sententiam 
Salvatoris in Evangelio dicentis: Qui viderit mulierem ad concupiscendum eam, iam mechanematus 
est cum ea, sive ad mortem gehenne, iuxta verbum Apostoli: Neque adulteri regnum Dei 
possidebunt; sive ad mortem temporalem, iuxta leges civiles, que mandant adulteros iudicari; et 
etiam iuxta istius autoris sententiam, qui ponit hic istos causa adulterii fuisse peremptos. Ideo ait in 
textu: «Amor condusse noi ad una morte». Quinta sententia est quod quilibet peccator 
cum suo simili condemnatur, scilicet luxuriosus cum luxurioso, ut isti duo; gulosus cum guloso, ut 
Ciaccus cum gente sua, ut habetur infra; et proditor cum proditore, sicut iste qui proditorie fratrem 
germanum occidit, quem Caym, quando morietur, expectat. Ideo ait in textu: «Caym 
l'attende chi vita ci spense».</p>
</div4>
<div4>
<head>vv. 112-114</head>
<p><quote rend="block">
<l><emph><foreign lang="ita">Quanti dolci penseri, quanto 
disio,</foreign></emph></l>
<l><emph><foreign lang="ita">menò costoro al doloroso 
passo!</foreign></emph></l>

</quote></p>
<p>Vere omnis dulcedo et omnis delectatio que in actu venereo prelibatur, in amaritudinem convertitur 
et dolorem. Unde Salomon in Proverbiis: Favus distillans labia meretricis, novissima autem illius 
amara quasi absinthium. Et beatus Ieronimus: Voluptas presens non satiat, futura cruciat, preferita 
non delectat.</p>
</div4>
<div4>
<head>vv. 121-123</head>
<p><quote rend="block">
<l><emph><foreign lang="ita">Et ell'a me, nessun magior 
dolore</foreign></emph></l>
<l><emph><foreign lang="ita">che ricordarsi del tempo 
felice</foreign></emph></l>
<l><emph><foreign lang="ita">ne la miseria;</foreign></emph></l>

</quote>
Huic sententie concordat Boetius, secundo libro <title>De Consolatione</title>, dicens ad 
Philosophiam: Hoc est quod recolentem vehementius quoquit: Nam in omni adversitate fortune 
infelicissimum genus infortunii est fuisse felicem. Et nota quod non dicit infelix, sed 
infelicissimum. Nam, ut ait commentator, duo sunt genera infortunii, unum continuum, aliud 
interpollatum. Primum scilicet continuum est infelix; secundum vero, scilicet interpollatum, est 
infelicissimum, eo quod primum consuetudine minus nocet. Unde Seneca ad Serenum de 
tranquillitate animi ait: Tolerabilius faciliusque est non acquirere quam amittere. Ideoque letiores 
videbis quos nunquam fortuna respexit, quam quos deseruit. Idem ad Hesbiam matrem suam de 
consolatione filii: Unum habet assidua infelicitas bonum, quod quos semper vexat indurat.</p>
</div4>
<div4>
<head>vv. 124-126</head>
<p><quote rend="block">
<l><emph><foreign lang="ita">Ma s'a conoscer la prima 
radice</foreign></emph></l>
<l><emph><foreign lang="ita">del nostro amor tu ài cotanto 
affecto,</foreign></emph></l>
<l><emph><foreign lang="ita">dirò come colui che piange et 
dice.</foreign></emph></l>

</quote>
Istud videtur sumptum de primo <title>Eneydorum</title> libro, ubi Eneas loquitur Didoni:

<quote rend="block">
<l><emph>Sed si tantus amor casus cognoscere nostros</emph></l>
<l><emph>Et breviter Troye suppremum audire laborem,</emph></l>
<l><emph>Quamquam animus meminisse horret luctuque 
refugit.</emph></l>
</quote>
</p>
</div4>
<div4>
<head>vv. 73-75</head>

	<p>In isto quinto cantu autor tangit duas historias, unam antiquam et unam modernam, quatuor 
comparationes, et duo notabilia. Modernam tangit ibi: «I' cominciai: &lt;Poeta volontieri / 
parlerei a que' due&gt;», etc. Antiquam vero tangit ibi: «Noi leggiavam un giorno per 
diletto / di Lancialotto», etc. Ad quorum evidentiam est sciendum quod in Ravenna fuit 
quidam nobilis homo qui vocabatur Guido de Polenta, dominus quidem civitatis Ravenne atque 
Cervine. Hic autem Guido habuit filiam pulcherrimam, nomine Franciscam, quam dedit in uxorem 
Gianciotto, filio domini Malateste de Arimino. Iste autem Gianciottus habebat unum germanum qui 
vocabatur Paulus, pulcritudinis multe venustum, et morum honestate preclarum. Accidit itaque 
quod Paulus fuit captus pulcritudine sue cognate, et ipsa, versa vice, istius Pauli amore fuit 
mirabiliter vulnerata. Principium vero huius infortunati amoris fuit quod quadam die, dum causa 
delectationis legerent de amore Lancialotti, et quomodo ipse Lancelottus reginam fuit osculatus, 
Paulus, toto corpore contremiscens, Franciscam cognatam suam fuit dulciter osculatus. Et sic ille 
liber quem legebant fuit medius inter eos copulans et concordans, sicut fuerat dominus Galeottus 
inter Lancialottum medius et reginam. Ideo dicitur in textu: «Galeotto fu il libro et chi lo 
scrisse». Gianciottus autem, suspitione plenus et stimulo dyabolico concitatus, ipsos ambos, 
germanum videlicet et uxorem, propriis manibus interfecit. Unde ait in textu: «Amor 
condusse noi ad una morte».</p>
</div4>
</div3>

<div3 n="Comparationes">
<div4>
<head>vv. 28-30</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">I' venni in luogo d'ogni luce 
muto,</foreign></emph></l>
<l><emph><foreign lang="ita">che mughia come fa mar per 
tempesta,</foreign></emph></l>
<l><emph><foreign lang="ita">se da contrari venti è 
combattuto.</foreign></emph></l>

</quote>
Istam similitudinem sic expone tu Lucane, qui multotiens parambulas semitas maris. Iste enim 
locus, in quo carnales homines cruciantur, caret omni luce, ibique homines mugiunt pre dolore, 
quemadmodum mugit mare tempore tenebroso, quando scilicet ventis contrariis agitatur.</p>
</div4>
<div4>

<head>vv. 40-42</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Et come li stornei ne portan 
l'ali</foreign></emph></l>
<l><emph><foreign lang="ita">nel freddo tempo, a schiera larga et 
piena,</foreign></emph></l>
<l><emph><foreign lang="ita">così quel fiato li spiriti 
mali.</foreign></emph></l>

</quote></p>
	<p>Ponit hic autor quod, quemadmodum sturni tempore hiemis in acie larga et plena volitant 
valde stricti, ita ille ventus animas carnalium per illum aerem caliginosum impellit.</p>
</div4>
<div4>
<head>vv. 46-48</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Et come i gru van cantando lor 
lai,</foreign></emph></l>
<l><emph><foreign lang="ita">faccendo in aer di sè lunga 
riga,</foreign></emph></l>
<l><emph><foreign lang="ita">così vid'i' venir, traendo 
guai,</foreign></emph></l>
<l><emph><foreign lang="ita">ombre,</foreign></emph></l>
etc.
</quote>
Vult hic dicere autor quod, sicut grues ordinate volantes vadunt semper per aerem eiulando, sic ille 
anime damnate catervatim a vento impulse sunt in continuo eiulatu. Ista comparatio sumpta videtur 
de V libro Lucani, ubi sic ait: «Effingunt varias casu monstrante figuras».</p>
</div4>

<div4>
<head>vv. 82-84</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Quali colombe dal disio 
chiamate</foreign></emph></l>
<l><emph><foreign lang="ita">con l'ali alzate et ferme al dolce 
nido</foreign></emph></l>
<l><emph><foreign lang="ita">vegnon per l'aer, dal voler 
portate;</foreign></emph></l>
<l><emph><foreign lang="ita">cotal uscir de la schiera ov'è 
Dido,</foreign></emph></l>

</quote>
Utitur hic autor similitudine columbarum, que quando audiunt desideria filiorum piulantium et 
cibum unde pascantur expectantium, statim volatu celerrimo descendunt ad eos; tali itaque 
similitudine et forma predicti ad vocem Dantis exiverunt de acie ubi est Dido et venerunt ad eos, 
cum eis affectuosissime locuturi.</p>
</div4>
</div3>

<div3 n="Notabilia">
<div4>
<head>vv. 7-9</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">I' dico che qual anima 
malnata,</foreign></emph></l>
etc.
</quote>
In hoc notabili declaratur quod divine cognitioni sive nostre conscientie, quorum typum tenet 
Minos, nichil occultare valemus.</p>
</div4>

<div4>
<head>vv. 100-102</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Amor c'al cor gentil ratto 
s'apprende,</foreign></emph></l>
etc.
</quote>
In hoc notabili demonstratur quod homo generosus et nobilis absque amore esse non potest.</p>
</div4>

<div4>
<head>vv. 102-105</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Amor c'a null'amato amar 
perdona,</foreign></emph></l>
etc.
</quote>
Hic ostenditur quod tanta est vis amoris, quod quicumque amatur amat vice reciproca se 
amantem.</p>
</div4>

<div4>
<head>vv. 121-123</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Nessun magior 
dolore</foreign></emph></l>
<l><emph><foreign lang="ita">che ricordarsi del tempo 
felice</foreign></emph></l>
<l><emph><foreign lang="ita">ne la miseria.</foreign></emph></l>
</quote>

Lictera plana est et sententia valde vera.</p>

	<p>Et sic patet quintus cantus prime cantice.</p>
</div4>
</div3>
</div2>

<div2>
<head>VI</head>

<div3 n="Incipit">
<argument><p>INCIPIT VI CANTUS PRIME CANTICE COMEDIE.</p></argument>

	<p>In isto VI cantu poeta descendit in tertium circulum, et incipit tertius circulus ibi: «Io 
sono al terzo cerchio, de la piova»; et finit ibi: «venimmo al punto dove si digrada: / 
quivi trovamo Pluto, il gran nimico». In isto quidem circulo ponit autor quendam canem 
habentem tria capita; qui quidem canis Cerberus nominatur. Qui Cerberus tenet figuram et 
similitudinem peccati primorum parentum.</p>
</div3>
<div3 n="Deductio">
<head>DEDUCTIO TEXTUS DE VULGARI IN LATINUM.</head>

<div4>
<head>vv. 10-115</head>
	<p>Postquam in superiori cantu autor de secundo circulo pertractavit, in quo carnales homines 
puniuntur, nunc in isto cantu intendit de tertio circulo pertractare; in quo ponit homines gulosos, et 
penam describit que magis competit eis. Ingrediens autem istum tertium circulum, dicit quod in 
introitu ipsius invenit quendam canem qui habebat tria capita, qui cum omnibus tribus super illas 
animas canine latrabat. Et antequam per circulum vadat, duo ponit: primum est qualitas pene istius 
circuli; secundum est conditio istius canis. Quantum ad primum, describit penam per istum modum: 
quod ibi est pluvia eterna, frigida, atque adeo gravis quod nec regula nec qualitas ibi modo aliquo 
innovatur. Et ad maiorem declarationem istius pluvie, dicit quod ibi sunt tria que maximam 
generant tempestatem, scilicet grando grossa, aqua turbulenta, ac etiam nix. Quantum ad secundum, 
dicit quod ille canis habet tria capita, oculos rubeos, os unctum atque crudele, ventrem largum, et 
manus ungulatas, cum quibus laniat spiritus, deglutit, et lacerat. Propter istam vero tempestatem illi 
spiritus qui ibi puniuntur ululant velut canes, et ut unum latus a tempestate defendant, aliud latus 
obiciunt tempestati, et per istum modum sepe sepius se volvunt in miseras tempestates. Sed quando 
Cerberus de descensu eorum advertit, iracunda totus plenus, contra eos aperuit ora et dentibus 
subsannavit. Tunc Virgilius manus suas terra complevit, ipsamque in eius fauces iniecit. Et dum ille 
dyabolicus canis circa devorationem intenderet, ambo ad infima descenderunt. Cum vero illum 
circulum peragrarent, dicit autor quod omnes anime per terram sub tali tempestate iacebant, et nulla 
se breviter erigebat preter unam; que quando vidit iuxta se Dantem, statim ad sedendum celeriter se 
erexit, et ait ad eum: «O tu qui transis per istum infernum, recognosce me, si scis; tu prius 
fuisti factus quam ego consumptus». Et Dantes ad eum: «Angustia quam tu habes 
forsitan te abstrait de mente mea, adeo quod nunquam recolo te vidisse. Sed dic michi quis es tu qui 
in tam dolenti loco es positus, et ad talem penam subiectus, quod si alia maior est, nulla tamen est 
magis displicibilis seu gravis». Tunc illa anima se manifestavit autori per tria signa: Primo 
per civitatem unde fuit oriunda, ibi: «La tua città, ch'è piena / d'invidia», etc. 
Secundo, per nomen suum, ibi: «Voi cittadini mi chiamaste Ciacco». Tertio, per 
culpam quam commisit in mundo, et propter quam damnatus est in Inferno, ibi: «per la 
dannosa colpa de la gola, / come tu vedi, a la piogia mi fiacco». Postquam vero cum isto 
Ciacco de quibusdam que in lictera exponentur locutus est autor, ab eo recessit et in septimum 
circulum de isto VI descendit. Ideo ait autor in textu: «Noi agiramo a tondo quella strada, / 
parlando più assai ch'i' non ridico: / venimmo al punto dove si digrada: / quivi trovamo Pluto, il 
gran nimico».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-12</head>
<p><quote rend="block"><l><emph><foreign lang="ita">Al tornar de la 
mente, che si chiuse,</foreign></emph></l>
etc.
</quote></p>
	<p>In superiori cantu dicit autor quod, audiens infortunatum amorem illorum duorum qui erant 
singulari societate coniuncti, tanta fuit pietate commotus quod defecit velut adeo moreretur, et 
cedidit in mente sua propter dolorem quem sensit, sicut mortuum cadit corpus. Nunc autem in isto 
cantu dicit quod mens sua, que ita propter pietatem defecerat, ad sui status rectitudinem est reversa, 
dicens: «Al tornar de la mente, che si chiuse». Et est continuatio ad precedentia. Et 
dum sic in se ipsum reversus est, vidit in isto tertio circulo nova tormenta et novos ibidem pariter 
tormentatos. Que quidem tormenta enumerando declarat, dicens: «I' son al terzo cerchio, de 
la piova / eterna», etc. Ubi est notandum quod, quemadmodum in hac vita gulosi loca amena 
et omnia que possint delectare desiderant, ut sunt cibi delicatissime preparati, prata, fontes et 
viridaria, et odio atque fastidio habent tam cibos non bene paratos quam loca non bene apta, ac 
etiam pluviam, fumum, ventum, et malum tempus, ita e contrario in Inferno habent penuriam omnis 
cibi et omnis potus, et habent loca tristia plena continua pluvia, continuo ventu, et continua aque 
turbide tempestate, grandinis etiam atque nivis.</p>
</div4>

<div4>
<head>vv. 13-15</head>
	<p><emph><foreign lang="ita">Cerbero, fiera crudele et diversa</foreign></emph>. Cerberus 
est quidam canis infernalis habens tria capita. De quo Seneca, primo libro 
<title>Tragediarum</title>, ait:

<quote rend="block">
<l><emph>Sevus umbras territat Stygius canis,</emph></l>
<l><emph>Qui trina vasto capita concutiens sono,</emph></l>
<l><emph>Regnum infernale tuetur.</emph></l>
</quote>
Item V eodem libro:

<quote rend="block">
<l><emph>Triceps catenas Cerberus movit graves.</emph></l>
</quote>
Et Virgilius, 6 <title>Eneydorum</title> ait:

<quote rend="block">
<l><emph>Cerberus hec ingens latratu regna trifauci</emph></l>
<l><emph>Personat adverso recubans inmanis in antro.</emph></l>
</quote>
Et ponitur in isto circulo ab autore pro peccato gule: nam Cerberus dicitur quasi &lt;carvaros&gt;, 
idest &lt;carnes vorans&gt;. Dicitur autem habere tria capita propter tres partes orbis quas gula 
primi parentis destruxit, scilicet Asiam, Affricam, et Europam; vel ideo dicitur habere tria capita, 
quia gulositas et ebrietas tria bona humani generis devorat et consumit, scilicet personam, 
temporalia bona, et famam. Propter primum ait Salomon in Proverbiis: Propter crapulam multi 
perierunt, et qui abstinens est addiciet vitam. Propter secundum ait idem Salomon, eodem libro: 
Qui nutrit scortum perdit substantiam suam. Propter tertium ait Seneca: Quosdam ventri obedientes 
loco animalium numeremus, non hominum. Vel ideo tria capita Cerberus habere dicitur, quia 
gulosorum affectus dividitur in tres partes: in qualitatem videlicet, quantitatem, et in quantum 
continuum. Appetitus enim qualitatis est affectare bonos cibos et non curare de quantitate. 
Appetitus autem quantitatis est affectare multos cibos et non curare de qualitate. Appetitus vero 
quanti continui potest dividi in duas partes, scilicet in quantum continuum et in quantum discretum. 
Quantum enim continuum est semper sive continue cibos querere, et circa ipsorum procurationem 
continue desudare et continue comedere. Quantum vero discretum est aliquando multum et 
aliquando parvum et procurare et comedere.</p>
</div4>

<div4>
<head>vv. 16-18</head>
	<p><emph><foreign lang="ita">Li occhi à vermigli</foreign></emph>. Sex signa ponit hic 
autor in isto Cerbero propter VI mala que a vitio gule procedunt. Primo ponit quod habet oculos 
rubeos, ibi: «Li occhi ha vermigli»; et hoc quia gula et ebrietas oculos rubore 
conmaculant et interdum visum gulosorum extinguunt. Secundo ponit quod habet os brutali more 
perunctum, ibi: «la barba unta et atra». Et hoc quia gulosi turpiter et incomposite 
comedentes ora solent et barbam inficere cibo pingui, quare a continentibus peius quam stercora 
reputantur. Unde narrat Seneca quod Dyogenes philosophus, cum invitatus a quodam nobili viro 
fuisset, qui barbam et pectus habebat propter nimiam gulositatem cibis infectam, in faciem eius 
spuit, dicens se non vidisse in tota domo aliquid turpius in quo spuere posset. Tertio ponit quod 
habet ventrem largum et amplum, ibi: «il ventre à largo»; et hoc quia gulositas solum 
officio ventris intendit. De qua solicitudine ait Salomon: Sanguisuge due sunt filie dicentes affer 
affer. Nam gulositas admodum sanguisuge impleri non potest, quia uno ferculo devorato, ad aliud 
semper anelat. Quarto ponit quod habet manus ungulatas, ibi: «et unghiate le mani»; 
et hoc quia propter gulositatem homo aliquando efficitur rapax et raptor aliorum bonorum. Unde 
gula, ut manifeste videmus, multotiens parit furtum. Quinto ponit quod lacerat spiritus, ibi: 
«graffia li spiriti»; et hoc quia gulositas et ebrietas ad litem semper intendunt. Sexto 
ponit quod eosdem spiritus glutit, idest «ingoia et squatra»; et hoc quia gulosus et 
ebriosus famam et laudem bonorum denigrando consumit. Unde Psalmista: Sepulcrum patens est 
guttur eorum, linguis suis dolose agebant: iudica illos, Deus. Quanta vero mala peccatum gule 
homini inferat, beatus Augustinus ostendit, sic dicens: Gula per ebrietatem et crapulam aufert 
memoriam, dissipat sensum, confundit intellectum, libidinem concitat, linguam involvit, sanguinem 
corrumpit, omnia membra debilitat, vitam diminuit, et omnem salutem exterminat.</p>
</div4>

<div4>
<head>vv. 34-36</head>
	<p><emph><foreign lang="ita">Noi passavam su per l'ombre c'adona / la grave 
pioggia</foreign></emph>. Nota quod in duobus locis ponit autor in presenti cantica damnatas 
animas pedibus conculcasse. Primo hic, unde sequitur: «et ponavam le piante / sopra lor 
vanità». Secundo infra, cantu XXXII, circulo 9, prima parte Cociti, ibi: «se voler fu o 
destino o fortuna, / non so; ma, passegiando tra le teste, / forte percossi 'l piè nel viso ad 
una». Ubi est prudenter et sagaciter advertendum quod autor, gradiens per Infernum, in nulla 
parte animas calcat nisi animas gulosorum et proditorum; et hoc ad innuendum quod nulla peccata 
sunt ita vilia et abominabilia sicut ista. Nam peccatum gule est peccatum vile, immo vilissimum. 
Peccatum vero proditionis est peccatum non solum abominabile, sed etiam abominabilissimum. 
Primum enim facit hominem simillimum bestiis, et ideo vile. Secundum vero facit hominem 
similem dyabolo, et ideo abominabile. Et propter ista duo calcat animas gulosorum et proditorum, 
innuens atque monstrans quam sit vile, immo vilissimum, primum, et quam sit detestabile et 
abominabile secundum similiter reputandum.</p>
	<p><emph><foreign lang="ita">Sopra lor vanità che par persona</foreign></emph>. Quia 
anima spiritus est, et quod spiritus est, corpus non est, ideo anima, cum non sit corpus, tangi non 
potest. Et ideo, licet autor animas gulosorum calcaret, nichil tamen sub pedibus invenire pronuntiat. 
Ideo ait in textu: «sopra lor vanità che par persona, ponavamo le piante». Anime enim 
ideo vane dicuntur quia tangi non possunt, licet aliquando videri possint.</p>
</div4>

<div4>
<head>vv. 40-42</head>
	<p><emph><foreign lang="ita">Tu fosti, prima ch'io disfatto, fatto</foreign></emph>. Hoc est: 
Tu Dantes, primo fuisti natus quam ego mortuus, et ideo, quia te vidi in mundo, te modo hic in 
Inferno cognosco.</p>
</div4>

<div4>
<head>vv. 46-48</head>
<p><quote rend="block">
<l><emph><foreign lang="ita">Ma dimmi chi tu se' che 'n sì 
dolente</foreign></emph></l>
<l><emph><foreign lang="ita">luogo se' messo, et a sì facta 
pena,</foreign></emph></l>
<l><emph><foreign lang="ita">che, s'altra è magio, nulla è sì 
spiacente.</foreign></emph></l>

</quote></p>
	<p>Vult hic dicere autor quod, licet alia peccata sint maiora quam gula, tamen nullum est ita 
displicibile et ita vituperabile. Nam gula de homine rationali facit totaliter bestialem. Et hoc 
manifeste apparet in ira Dei, qua exarsit contra primos parentes, quando propter peccatum gule fecit 
eis tunicas pelliceas, dicens yronice: Ecce Adam factus est quasi unus ex nobis. Quasi diceret: Ecce 
Adam, qui Deo voluit similari, factus est velut animal brutum; et hoc demonstrat indumentum, 
quod consui super cutem suam.</p>
</div4>

<div4>
<head>vv. 52-54</head>
	<p><emph><foreign lang="ita">Voi cittadini mi chiamasti Ciacco</foreign></emph>. Ciaccus, 
lingua tusca, &lt;porcum&gt; sonat. Nam gulosus per peccatum gule porci actibus similatur. Porcus 
enim, secundum beatum Ysidorum, dicitur quasi spurcus, quia spurcitiis utitur; sic gulosi, cum 
omnia velint munda in mensa sua, ipsi solum sunt inmundissimi. Unde beatus Tadeus in epistula 
sua: Hii sunt in epulis suis macule convivantes sine timore; et vere macule, quia ex delicatis cibariis 
et potibus magis ceteris maculantur. Porcus, postquam furfure et fece ventrem impleverit, luto se 
immergit. Sic gulosus, post vitium crapule, currit ad vitium luxurie. Unde beatus Petrus in epistula 
sua: Sus lota involutabro luti. Item porcus locum fedat ubi habitat; sic gulosi per vomitum se 
deturpant et statim ad illum redeunt, dum semper ad gule ingluviem properant et festinant; et in hoc 
similantur cani, de quibus idem Apostolus: Canis reversus ad vomitum suum. Item porcus est piger, 
tardus et nunquam laborat, cum cetera animalia suo more laborent. Sic gulosi sunt tardi et pigri. De 
quibus Paulus ad Titum: Cretenses male bestie, ventres pigri. Item gulosi multum dormiunt et 
iacent, unde requiescunt cum Moab in fecibus suis, ut habetur Ieremie XLVIII capitulo. Preterea 
Adam positus fuit in paradiso ut operaretur. Sed quia prius comedit quam aliquid operis fecerit, a 
loco delitiarum deiectus est, quia teste Apostolo: Qui non laborat non manducet. Item porcus 
comedit glandes sub quercu, sed unde cibus veniat non attendit. Sic gulosi cibum devorant, sed 
gratiam largitori non reddunt. Contra quos dicitur Deuteronomii LXVI; Adorato Domino tuo, 
epulaberis in omnibus bonis que Dominus Deus tuus dedit tibi. Et est mirabile de gulositate 
miserrimi hominis, qui prius alimenta expetit quam laboret, vel Deo laudes exsolvat, cum non sit 
tam parve avicula in silva que non prius cantet laudes Deo quam de ramis descendat et ad cibum 
intendat. Item, cum porcus fuerit bene inpinguatus tunc occiditur; sic gulosus incrassatus ferculum 
fit Inferni. Hoc figurat Agag pinguissimus et tremens qui in frustra concisus est a Samuele in 
Galgalis, ut in libro Regum habetur. Agag enim interpretatur solennis festivitas, et bene gulosos 
significat qui festum ventris querunt cum fame mentis, quia ab omni spirituali cibo ieiuni semper 
existunt. Merito igitur iste gulosus qui hic ponitur ab autore Ciaccus a suis civibus est vocatus. 
Unde ipse met ait:

<quote rend="block">
<l><emph><foreign lang="ita">Voi cittadini mi chiamasti 
Ciacco:</foreign></emph></l>

</quote>
Sequitur:

<quote rend="block">
<l><emph><foreign lang="ita">per la dannosa colpa de la 
gola,</foreign></emph></l>
<l><emph><foreign lang="ita">come tu vedi, a la piogia mi 
fiacco.</foreign></emph></l>

</quote></p>
	<p>Circa peccatum gule quatuor utiliter investigare valemus: Primo, quid sit peccatum gule; 
secundo, quot sunt speties eius; tertio, quot modis in gula peccatur; quarto, quid facere debemus 
dum comedimus ne in peccatum gule cadamus. Circa primum sciendum est quod gula est 
immoderatus edendi et bibendi appetitus. Vel aliter: gula est immoderata qualiumcunque ciborum 
hyantis concupiscentie satisfactio. Et ideo, quia modum et mensuram non habet, merito ab autore 
damnosa culpa vocatur. Tauri enim, secundum beatum Ieronimum, paucorum iugerum pascuis 
aluntur; una silva pluribus elefantis sufficit. Homo vero mari et terra satiari non potest. Nam, ut 
manifeste videmus, omnes pisces maris, fluviorum, lacuum, et stagnorum, omnes volucres aeris, 
omnes bestias agri, omnes feras silvarum, omnes herbas et fructus terre et quicquit terra 
alimentorum gignit, gula hominis vorat pariter et consumit. Circa secundum nota quod sex sunt 
gule speties: Prima speties est ebrietas; et est ebrietas, ut dicit beatus Ambrosius, vile sepulcrum 
rationis, et subdit: Quid enim aliud est quam spontaneus furor? Cum quo concordat Seneca dicens: 
Ebrietas est voluntaria insania. Patet ergo per istas diffinitiones quod ebrietas tollit de anima 
ymaginem Dei, que rationali potentie est impressa, aufert usum rationis et infatuat eam, et ideo 
hominem assimilat bestiis, ut nec discretionem habeat nec verecundiam. Ecclesiastes 3°. Ostendit 
Dominus de filiis hominum quod similes sunt bestiis. Secunda speties gule est mentis ebetudo, quia 
gula tollit acumen ingenii, quia ex multa fumositate cerebrum perturbat. Ieronimus, in libro de vita 
et honestate clericorum: Venter pinguis non gignit tenuem sensum. Tertia speties est voracitas, que 
transit mensuram edendi, et modum quem in se ipso reprehendit; Ecclesiastes VII: Quis ita vorabit 
et delitiis affluet ut ego, sed qui devorant devorabuntur, secundum Ieremiam XXX; quoniam 
illorum finis est infernalis vorago. Quarta speties est languor, idest humorum distemperantia ex 
superfluitate proveniens, quia in multis escis non deerit infirmitas, ut habetur Ecclesiastici 
XXXVIII. Et poeta: Languorem peperit cibus imperfectus ab herculis ardentis stomaco. Quinta 
speties est oblivio, que est preteritorum immemoratio. Gulosus enim et ebriosus multotiens nescit 
vespere quid fecit in mane. Genesis XL: Pincerna pharaonis oblitus est interpretis sui. Sexta speties 
est crapula, que est ciborum indigestio vel eorundem deiectio. Secundum enim Ysidorum XX libro 
<title>Ethymologiarum</title>: Crapula est immoderata voracitas, quasi cruda epula, cuius 
cruditate gravatur cor, et stomacus indigestus efficitur. Unde ex ipsa crapula multi infirmantur et 
moriuntur. Ecclesiastici XXXVII: Propter crapulam multi perierunt, et qui abstinens est adiciet 
vitam. Plures enim occidit cibus et potus quam gladius, secundum Almansorem. In huius figura 
dicit autor in textu de gulosis:

<quote rend="block">
<l><emph><foreign lang="ita">Urlar li fa la piogia come 
cani;</foreign></emph></l>
<l><emph><foreign lang="ita">de l'un de' lati fanno a l'altro 
schermo;</foreign></emph></l>
<l><emph><foreign lang="ita">volgonsi spesso i miseri 
profani.</foreign></emph></l>

</quote>
Nam ex istis spetiebus gule consequuntur homines viscerum tortiones et membrorum dolores, unde 
sequuntur dolorosi clamores. Circa tertium nota quod in peccatum gule V modis incurrimus, quos 
ponit beatus Gregorius in <title>Moralibus</title>, quique in hoc versu comprehenduntur: 
«Prepropere, laute, nimis, ardenter, studiose». Primus modus est horam prandendi 
prevenire; ideo dicit prepropere. Unde Ionatas, filius regis Saulis, sententiam mortis meruit, quia 
gustavit mel ante tempus constitutum edendi. Ideo Ecclesiastes X: Ve terre cuius rex puer est, et 
cuius principes mane comedunt. Terra est ipse homo, cuius rex est ipsa ratio. Principes vero eius 
sunt V sensus, qui voluptatem suggerunt, et necessitati intendunt, ut dicit Gregorius. Secundus 
modus est cum quis delicate cibaria querit. Ideo dicit laute: Hoc modo peccavit dives epulo, qui 
epulabatur quotidie splendide, ut habetur Luce XVI. E contra dicit Seneca: Palatum tuum fames 
excitet, non sapores. Tertius modus est cibi nimietas. Ideo dicit nimis. Hoc vitio Sodoma maculata 
fuit, de qua dicitur Ezechielis XVI: Hec fuit iniquitas Sodome, saturitas panis et otium. Ubi dicit 
Gregorius: Sodoma salutem perdidit, quia cum superbie vitio mensuram moderate refectionis 
excessit. Ieronimus: Pluvia illa oportuna est, que sensim descendit. Subitus autem et nimis preceps 
hymber terram subvertit, et similiter nimius potus nocet. Quartus modus est aviditas comedendi; 
ideo dicit ardenter. Hoc redarguitur in Exau, qui pre fame se iam morientem reputavit dicens, ut 
habetur Genesis 69: En morior. Gregorius: Exau primogenitorum gloriam perdidit quia magno estu 
lenticulam concupivit. Contra quod dicitur Ecclesiastici XXXVI: Noli esse avidus in omni 
epulione. Quintus modus est studiositas, que pertinet ad solicitudinem et curiositatem cibos 
preparandi. Ideo dicit studiose. Pro quo peccato redarguunt filii Heli, qui ut habetur primo Regum 
VII: Carnem crudam rapiebant a populo ut eam sibi delicatius prepararent. De tali studio dicit 
beatus Ysidorus: Tota die epulas ruminant, qui ad explendam gulam vespere delitias parant. Et sic 
patet tertium. Circa vero quartum et ultimum est sciendum quod XV nos habere oportet in mensa si 
in gula peccare nolimus. Que in his versibus continentur:

<quote rend="block">
<l><emph>Sit timor in dapibus, benedictio, lectio, tempus,</emph></l>
<l><emph>Sermo brevis, vultus hillaris, pars detur egenis,</emph></l>
<l><emph>Absint delitie, detractio, crapula, murmur,</emph></l>
<l><emph>Ebrietas, nimius affectus, et hystrionatus,</emph></l>
<l><emph>Finitoque cibo reddatur gratia Christo.</emph></l>
</quote>
</p>
	<p>Ista XV autoritate sunt Sacre Pagine fulcienda. De primo Ecclesiastici 9: In timore Dei sint 
tibi et convivia. De secundo habetur in Evangelio: Benedixit et fregit. De tertio, Gregorius super 
Iob, primo, ubi Iob oravit pro filiis suis convivantibus, ait: Semper solet epulas comitari loquacitas 
et voluptas. Ideo contra loquacitatem est silentium, contra voluptatem vero lectio, que docet 
abstinentiam. De quarto admonemur in Actibus Apostolorum: Oram prandii non prevenire; intellige 
absque necessitate. De V ait Cato: Pauca in convivio loquere. De VI ait Paulus ad Corinthios 9°: 
Hyllarem datorem diligit Deus. Et Ovidius: Super omnia vultus accessere boni. De VII, Esdre VIII: 
Comedite pinguia et bibite vinum et mittite partes eis qui non habent. De VIII, Ecclesiastes X: 
Vescendum est ad reficiendum non ad luxuriandum. De VIIII ait Augustinus:

<quote rend="block">
<l><emph>Si quis amat dictis absentum rodere famam,</emph></l>
<l><emph>Hanc mensam indignam noverit esse sibi.</emph></l>
</quote>
De X, Luce XXI: Attendite ne graventur corda vestra crapula et ebrietate. De XI, Ecclesiastici 
tertio: In nequissimo pane murmurabit civitas. De XII, Paulus ad Effeser, V: Nolite inebriari vino in 
quo est luxuria. De XIII, Ecclesiastici XXXVIII: Non te effundas super omnem escam. De XIIII, 
Esodi XXXVII: Sedit populus manducare et bibere, et surrexerunt ludere, idest ydolum adorare. 
Nam hystriones pascere vel ystrioniter vivere est demonibus immolare. Ieronimus: Paria sunt 
demonibus sacrificare et hystrionibus dare. De XV vero et ultimo, habetur in Psalmo: Edent 
pauperes et saturabuntur, et laudabunt Dominum qui requirunt eum, etc. Et sic patent quatuor 
superius requisita. Sed quia dubitabile est an liceat convivare propter peccatum gule, sciendum 
quod quatuor de causis convivia fiunt. Prima est causa misericordie; secunda causa benivolentie; 
tertia causa mercimonii; quarta causa lascivie. Circa primum nota quod convivia fiunt aliquando 
causa misericordie, et de hoc habetur Luce quarto: Cum facis prandium voca pauperes, claudos, et 
debiles, et tale convivium tunc est meritorium vite eterne. Unde sequitur in autoritate premissa et 
habebis mercedem in celo. Circa secundum nota quod convivia aliquando fiunt causa benivolentie 
amicorum, scilicet cum quando invitat quis amicos et parentes, et tunc tale convivium, si fiat causa 
amicitie vel parentele, est indifferens. Si autem fiat propter pacem et concordiam, tunc est 
meritorium, ut dicit Augustinus super epistulam ad Corinthos. Circa tertium nota quod convivia 
aliquando fiunt causa mercimonii, ut homo sic remuneretur, et tunc est indifferens, sicut Balthassar, 
rex Babillonie, fecit convivium optimatibus suis, ut habetur Danielis V. Circa quartum vero et 
ultimum nota quod convivia aliquando fiunt causa lascivie, ut mali vitia sua et loquantur et 
expleant; tale convivium meritorium est pene eterne. Ideo monet Salomon in Proverbiis: Noli esse 
in conviviis potatorum nec in commessationibus eorum qui carnes conferunt ad vescendum. Glosa: 
Illi carnes conferunt ad vescendum qui in conviviis conferunt vitia proximorum.</p>
</div4>

<div4>
<head>vv. 58-75</head>
<p><quote rend="block">
<l><emph><foreign lang="ita">I' li risposi; «Ciacco, il tuo 
affanno</foreign></emph></l>
<l><emph><foreign lang="ita">mi pesa sì, c'a lagrimar mi 
'nvita;</foreign></emph></l>
<l><emph><foreign lang="ita">ma dimmi, se tu sai, a che 
verranno</foreign></emph></l>

</quote>
Usque ibi:

<quote rend="block">
<l><emph><foreign lang="ita">le tre faville c'ànno i cuori 
accesi».</foreign></emph></l>

</quote></p>
	<p>Istum Ciaccum, licet fuerit gulosus, tamen, quia sapiens homo fuit, autor de quibusdam 
secretis ac etiam futuris interrogat, et maxime de tribus. Sed ante benivolentiam eius captat, ibi: 
«il tuo affanno mi pesa sì», etc. Primo enim querit ad quid devenient Florentini, ibi: 
«ma dimmi, se tu sai, a che verranno / li cittadini de la città partita». Secundo querit 
si in Florentia, illo scilicet tempore quo ita erat divisa, posset iustus aliquis inveniri, ibi: 
«s'alcun v'è giusto». Tertio querit que est causa tante divisionis et discordie inter 
cives, ibi: «et dimmi la cagione / perchè l'à tanto discordia assalita». Ad primum ait 
autori Ciaccus quod post longam altercationem venient ad sanguinem, ibi: «Dopo lunga 
tencione / verranno al sangue». Et postquam inter se sanguinem fuderint, una pars ab alia 
expelletur, ibi «e la parte salvagia / caccerà l'altra con molta offensione». Que 
clausula sic intelligi debet: In civitate enim Florentina erant tunc temporis due partes: una 
vocabatur pars Alborum, secunda vero dicebatur pars Nigrorum. Primam partem, scilicet Albam, 
vocat autor partem silvestrem, et hoc quia erant novi, non antiqui cives; nam Circuli, qui erant 
caput istius partis, noviter de comitatu venerant, et cives effecti erant. Unde autor infra, tertia 
cantica, XVI cantu, loquens de Circulis ait: «sarìan sì i Cerchi nel pivier d'Acone». 
Aliam vero partem per oppositum vocat partem utriusque partis civitatem 
intravit, Albos deiecit et Nigros erexit. Ideo ait autor in textu: «Poi appresso convien che 
questa cagia / infra tre soli», idest infra trium annorum spatium, «et che 
l'altra», idest pars Nigrorum, «sormonti», idest ascendat, «con la forza 
di tal che testè piaggia». Postea sequitur:

<quote rend="block">
<l><emph><foreign lang="ita">Alte terrà lungo tempo le 
fronti,</foreign></emph></l>
<l><emph><foreign lang="ita">tenendo l'altra sotto gravi 
pesi,</foreign></emph></l>

</quote>
Hoc est dicere, ista pars Nigrorum per longum tempus regnabit, tenendo frontes erectas more 
regnantium, et aliam partem, scilicet Alborum, tenebit pondere gravi depressam tanquam omnino 
devictam, dato quod exinde dedigneris et plores; et hoc dicit quia ipse erat de parte Alborum, que 
fuit postea una cum ipso pariter expugnata. Ad secundam vero interrogationem dicit quod in 
civitate Florentie non sunt nisi duo iusti, ibi: «Iusti son due, ma non vi sono intesi»; 
quorum nomina non declarat. Sed nos istos duos iustos intelligere possumus primum Dantem, 
autorem istius altissime et profundissime Comedie, secundum vero Guidonem de Cavalcantibus: 
qui duo soli illo tempore, quo civitas Florentie fuit intus et extra bellis conquassata civilibus, iusti et 
amatores patrie sunt reperti, et rei publice defensores. Quorum primus, propter ingratitudinem et 
alia peccata que in civitate Florentina vigebant, fuit, prout superius annotatur, expulsus, et alter 
immatura morte preventus. Ad tertiam autem interrogationem dicit quod tria peccata, que vigent et 
regnant in Florentia, sunt causa et materia sue divisionis: Primum peccatum est superbia, secundum 
invidia, tertium vero avaritia. Ista enim tria peccata corda Florentinorum, velut tres facule 
ardentissime, succenderunt. Unde ait autor in textu: «superbia, invidia et avaritia sono / le tre 
faville c'ànno i cuori accesi».</p>
</div4>

<div4>
<head>vv. 76-84</head>
	<p><emph>Farinata et Teghiaio</emph>. Postquam autor de quibusdam futuris atque secretis 
fuit certificatus a Ciacco, adhuc eum interrogat, volens de statu quorundam nobilium certitudinem 
obtinere, qui eiusdem civitatis fuerunt, utrum sint damnati vel salvati. Ideo ait in textu:

<quote rend="block">
<l><emph><foreign lang="ita">«Ancor vo' che 
m'insegni,</foreign></emph></l>
<l><emph><foreign lang="ita">et che di più parlar mi facci 
dono,</foreign></emph></l>
<l><emph><foreign lang="ita">Farinata et Teghiaio, che fur sì 
degni,</foreign></emph></l>
<l><emph><foreign lang="ita">Iacopo Rusticucci, Arrigo e 'l 
Mosca,</foreign></emph></l>
<l><emph><foreign lang="ita">et li altri c'a ben far puoser li 
'ngegni,</foreign></emph></l>
<l><emph><foreign lang="ita">dimmi ove sono, 
etc.».</foreign></emph></l>

</quote>
Cui respondens Ciaccus ait ipsos esse damnatos, ibi: «Ei son tra l'anime più nere». Et 
quia fuerunt culpis gravioribus onerati, ideo magis ad infima sunt retrusi. Ideo ait in textu: 
«diverse colpe giù li grav'al fondo: / se tanto scendi», etc. Diversas culpas ideo dicit, 
quia non uniformiter, sed diversimode sunt damnati. Postquam vero Ciaccus autorem de eo quod 
petiit certum fecit, dicit quod si ad yma descenderit, eos poterit invenire, ibi: «se tanto 
scendi, là i potrai vedere».</p>
</div4>

<div4>
<head>vv. 94-99</head>
<p><quote rend="block">
<l><emph><foreign lang="ita">Lo buon maestro a me: «Più non si 
desta</foreign></emph></l>
<l><emph><foreign lang="ita">di qua dal suon de l'angelica 
tromba,</foreign></emph></l>
<l><emph><foreign lang="ita">quando vedrà la nimica 
podesta»:</foreign></emph></l>

</quote></p>
	<p>Hic respondet Virgilius uni tacite questioni. Posset queri: Isti qui sunt sub tali tempestate 
damnati, nunquit ad aliqualem eorum recreationem vel pene mitigationem valent se erigere vel 
movere? Cui respondet Virgilius quod hinc ad diem iudicii nullus potest caput vel aliquod 
membrum de tali tempestate levare. Et confitetur hic Virgilius resurrectionem mortuorum cum 
Paulo Apostolo qui ait: Omnes quidem resurgemus, sed non omnes immutabimur. In momento, in 
ictu oculi, in novissima tuba; canet enim tuba et mortui resurgent. Ideo ait in textu: «di qua 
dal suon de l'angelica tromba». Michael enim Arcangelus tubam debet tam terribiliter 
personare, quod ad suum sonum omnes mortuos excitabit, et tunc anima quelibet induet suum 
corpus. Ideo ait in textu:

<quote rend="block">
<l><emph><foreign lang="ita">ciascun rivederà la trista 
tomba,</foreign></emph></l>
<l><emph><foreign lang="ita">ripillierà sua carne et sua 
figura,</foreign></emph></l>
etc.
</quote>
</p>
</div4>

<div4>
<head>vv. 100-102</head>
<p><quote rend="block">
<l><emph><foreign lang="ita">Sì trapassammo per sozza 
mixtura</foreign></emph></l>
<l><emph><foreign lang="ita">de l'ombre et de la 
piogia,</foreign></emph></l>
etc.
</quote></p>
<p>Hoc est dicere, sic videndo et sic loquendo transivimus per turpem animarum mixturam et pluvie. 
Nam iste tertius circulus est mixtus et compositus ex duobus, scilicet ex animabus gulosorum et 
terribili tempestate, ibi ab alto continue descendente.</p>
</div4>

<div4>
<head>vv. 112-115</head>
<p><quote rend="block">
<l><emph><foreign lang="ita">Noi agirammo a tondo quella 
strada,</foreign></emph></l>
<l><emph><foreign lang="ita">parlando più assai ch'i' non 
ridico;</foreign></emph></l>
<l><emph><foreign lang="ita">venimmo al punto dove si 
digrada;</foreign></emph></l>
<l><emph><foreign lang="ita">quivi trovammo Pluto, il gran 
nimico.</foreign></emph></l>

</quote></p>
	<p>Hic finit tertius circulus. In isto cantu continentur una comparatio, unum vaticinium, una 
questio, et duo notabilia. Sed quia vaticinium iam est superius explicatum, ideo ad alia breviter 
transeamus.</p>

</div4>
</div3>

<div3 n="Comparatio">
<div4>
<head>vv. 28-30</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Qual è quel cane c'abaiando 
agogna,</foreign></emph></l>
etc.
</quote></p>
	<p>Volens autor demonstrare quomodo et qualiter quieverunt latratus illi terribiles quos 
Cerberus super animas damnatas emittit et tam magis super eum emisit, dicit quod quemadmodum 
canis, dum latrat, si proiciatur in os eius aliquod frustrum panis, statim quietatur, intendens 
solummodo ad cibum quem dentibus conterit devorandum, sic Cerberus, postquam Virgilius terram 
in eius ora proiecit, statim siluit a latratu. Per hoc innuens quod gulosus nisi proiectum fuerit 
aliquid in os eius, ut ait Propheta, sanctificat super eos bellum.</p>
</div4>
</div3>

<div3 n="Questio">
<div4>
<head>vv. 103-111</head>
<argument><p>QUESTIO.</p></argument>
	<p>Peragrans autor regiones Inferni, et audiens a magistro quod omnes sunt surrecturi et carnem 
propriam assumpturi, interrogat eum dicens: «Dic, queso, magister, ista tormenta que video, 
nunquid post magnam ultimi diei sententiam augmentabuntur, an minorabuntur, an erunt ita 
quoquentia sicut modo»? Cui ait Virgilius: «Revertere ad tuam scientiam naturalem, 
que vult quod quanto res est magis perfecta, tanto magis bonum sentiat similiter et 
dolorem». Quasi dicat: Anima per se sola non est perfecta nisi suo corpori, quod est suum 
perfectibile, coniungatur. Cum itaque homines post generalem resurrectionem in anima et corpore 
remunerabuntur et punientur, manifestum est quod, quanto maiorem perfectionem habebunt, tanto 
beate anime maiorem gloriam obtinebunt, et damnate maiorem penam similiter sustinebunt. Ideo ait 
in textu:

<quote rend="block">
<l><emph><foreign lang="ita">«Ritorna a tua 
scienza,</foreign></emph></l>
<l><emph><foreign lang="ita">che vuol, quanto la cosa è più 
perfecta,</foreign></emph></l>
<l><emph><foreign lang="ita">più senta 'l bene, et così la 
doglienza.</foreign></emph></l>

</quote>
Postea sequitur:

<quote rend="block">
<l><emph><foreign lang="ita">Tutto che questa gente 
maledetta</foreign></emph></l>
<l><emph><foreign lang="ita">in vera perfection giammai non 
vada,</foreign></emph></l>
<l><emph><foreign lang="ita">di là più che di qua esser 
aspecta».</foreign></emph></l>

</quote>
In quibus verbis respondet Virgilius duabus questionibus que fieri possunt. Prima est talis: Tu 
dixisti superius quod quanto res est magis perfecta, tanto magis sentit bonum et malum. Sed cum 
perfectio sit optimum quid, et in Inferno non sit aliquod bonum nedum optimum, qualis erit ista 
perfectio in damnatis? Respondeo: Duplex est perfectio in corporibus suscitatis: una qua corpus ab 
anima animatur; altera qua a corpore suscitato omnis defectus penitus resecatur. Primam 
perfectionem habebunt anime damnatorum quando cum suis corporibus coniugentur. Secundam 
vero anime beatorum quando ab eis omnis defectus protinus abscidetur, iuxta illud versus: Non 
esurient neque sitient amplius, et non cadet super illos sol neque ullus estus, quin priora transierunt. 
Et ideo primo non est vera perfectio, de qua ait Apostolus: Omnes quidem resurgemus, sed non 
omnes immutabimur. Ideo ait in textu:

<quote rend="block">
<l><emph><foreign lang="ita">Tutto che questa gente 
maledecta</foreign></emph></l>
<l><emph><foreign lang="ita">in vera perfection giammai non 
vada.</foreign></emph></l>

</quote></p>
	<p>Secunda vero questio potest esse talis: Quod est maius spatium temporis, an illud quo anime 
sunt a corporibus separate, an illud quo erunt cum eisdem corporibus reconiuncte. Et respondet cum 
fide catholica Mantuanus, quod spatium illud quo anime stant a corporibus separate durabit usque 
ad diem iudicii. Illud vero spatium quo anime erunt cum corporibus reconiuncte erit interminabile, 
quia per infinita secula seculorum. Ideo ait: «di là più che di qua esser aspecta», idest 
anime expectant maius esse post diem iudicii quam ante. Et hoc esse quod expectant potest 
dupliciter intelligi: primo quantum ad esse persone, quia erunt in anima simul et corpore, nunc 
autem sunt solum in anima; secundo quantum ad esse temporis, quia illud tempus erit 
interminabile; istud vero est terminabile.</p>
</div4>
</div3>

<div3 n="Notabilia">
<div4>
<head>vv. 43-45</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">L'angoscia che tu ài</foreign></emph></l>
<l><emph><foreign lang="ita">forse ti tira for de la mia 
mente,</foreign></emph></l>
<l><emph><foreign lang="ita">sì che non par ch'i' ti vedesse 
mai.</foreign></emph></l>
</quote>

In hoc notabili evidenter apparet quomodo angustie deformant hominem a statu pristino consueto in 
tantum quod dum videtur a notis recognosci non potest.</p>
</div4>

<div4>
<head>vv. 46-48</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Ma dimmi chi tu se' che 'n sì 
dolente</foreign></emph></l>
<l><emph><foreign lang="ita">luogo se' messa, et a sì fatta 
pena,</foreign></emph></l>
<l><emph><foreign lang="ita">che s'altra è maggio, nulla è sì 
spiacente.</foreign></emph></l>
</quote>
</p>
	<p>In hoc notabili demonstratur quantum sit vile et displicibile gule peccatum, quia licet alia 
vitia sint maiora, nullum tamen reddit hominem ita vilem. Et ideo Seneca: Quosdam ventri 
obedientes loco animalium numeremus, non hominum.</p>
<p/>
	<p>Et sic patet sextus cantus prime cantice.</p>
</div4>
</div3>
</div2>


<div2>
<head>VII</head>

<div3 n="Incipit">
<argument><p>INCIPIT VII CANTUS PRIME CANTICE COMEDIE.</p></argument>
	<p>In isto cantu autor descendit in quartum circulum, et incipit quartus circulus ibi: «Noi 
discendemo ne la quarta lacca»; et finit ibi: «Or discendiamo omai a magior 
pieta». Ubi tractat de peccato avaritie et prodigalitatis, et de pena que prodigis competit et 
avaris; que pena est continua revolutio ante et retro magnorum ponderum et saxorum.</p>
</div3>

<div3 n="Deductio">
<div4>
<head>vv. 1-108</head>
<head>DEDUCTIO TEXTUS DE VULGARI IN LATINUM.</head>
	<p>In superiori nanque cantu autor prosecutus est de gulosis et in fine ponit quod, illo tertio 
circulo pertractato, venit ad punctum ubi descenditur; et in illo descensu, hoc est in introitu quarti 
circuli, Plutonem invenit, quem vocat maximum inimicum, supple generis humani. Ideo ait in 
textu:

<quote rend="block">
<l><emph><foreign lang="ita">venimo al punto dove si 
digrada:</foreign></emph></l>
<l><emph><foreign lang="ita">quivi trovamo Pluto, il gran 
nimico.</foreign></emph></l>

</quote>
Nunc vero in isto VII cantu dicit quod iste Pluto, dum ipse autor in quartum circulum introiret, ad 
imperatorem Inferni voce fracta clamavit dicens: <emph>Pape Satàn, pape Satàn aleph</emph>! 
Tunc Virgilius autorem ne timeret dulciter confortavit dicens: «Non tibi noceat timor tuus, 
quia potestas istius, licet sit magna, non tamen impedimentum prestabit quin istam ripam 
descendere possis». Postquam vero magister discipulum confortavit, se volvit ad illum 
dicens: «Tace, maledicte lupe, et cum tua rabie interius te consuma; non enim sine causa per 
nos ad yma descenditur». Et statim respondet tacite questioni: Poterat enim dicere Pluto: De 
cuius licentia vos itis ad yma? Et ille: De licentia certe illius altissime voluntatis que habitat in illo 
loco in quo Michael fecit vindictam de strupo illo superbo; idest primo angelo qui tunc strupum 
commisit quando divinam potentiam affectavit. Et nota quod in nulla parte Inferni Deus simpliciter 
nominatur; et iste est mos omnium poetarum, Deum cum damnatis nullatenus nominare. Unde 
Statius, VIII <title>Thebaydos</title>: Testor inane chaos – quid enim iurandus Apollo? 
Audiens autem Pluto rationem quam Virgilius assignavit, ad terram taliter est prostratus qualiter 
vela navium fracto mali gubernaculo presternuntur, et tunc secure in quartum circulum 
descenderunt. Ubi dicit autor se invenisse maximam gentium multitudinem, que una contra aliam 
magna saxa volvebant. Et videbatur ipsi autori quod omnes de isto circulo qui erant ad sinistram 
suam essent clerici, propter quod ait ad Virgilium: «Dic michi magister, que gens est ista et 
si fuerunt clerici omnes isti quos hic cernimus a sinistra». Et Virgilius ad eum dicit quod 
omnes fuerunt clerici, peccato quidem duplici maculati, avaritia scilicet et prodigalitate. Sed 
postquam istum quartum circulum peragrassent, penam avarorum mentaliter contemplando, et de 
fortuna que temporalia bona commutat diutius disputando, ad unum fontem turbidum devenerunt; 
qui quidem fons per unum fossatum ad yma descendit, et in quadam planitie requiescit. Et tunc ista 
aqua efficitur quedam palus, in cuius medio est quedam civitas infernalis que Ditis ab omnibus 
antiquis sapientibus nuncupatur. Sed antequam istam paludem, que Ditis circuit civitatem, autor 
intrasset, dicit quod circuerunt aliquantulum dicte paludis ripam. Ideo ait in textu:

<quote rend="block">
<l><emph><foreign lang="ita">Così girammo de la lorda 
pozza</foreign></emph></l>
<l><emph><foreign lang="ita">grand'arco, tra la ripa secca e 'l 
mezzo,</foreign></emph></l>
<l><emph><foreign lang="ita">con li occhi volti a chi del fango 
ingozza.</foreign></emph></l>
<l><emph><foreign lang="ita">Venim'al piè d'una torre al da 
sezzo.</foreign></emph></l>

</quote>
</p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
	<p><emph>«Pape Satàn, pape Satàn aleppe!» / cominciò Pluto</emph>. In isto 
circulo in quo peccatum avaritie condemnatur, autor ponit Plutonem tanquam episcopum avarorum. 
Interpretatur enim Pluto &lt;terra&gt;, sive &lt;divitie&gt;. Unde beatus Ysidorus, VIII libro 
<title>Ethymologiarum</title> ait: <emph>Pluto</emph> grece, latine &lt;Diespiter&gt; vel 
&lt;<emph>Ditis</emph> pater&gt;, quem alii Orcum vocant, quasi receptorem mortium. Ab 
antiquis autem poetis presul vocabatur terrarum. Et ideo autor sub istius episcopatu ponit et subicit 
clericos et laycos prodigos et avaros. Qui quidem Pluto, dum vidit ad considerationem sui regni 
hominem descendere sapientem, videns suum iter impedire non posse, tria breviter facit: Nam 
primo miratur et expavescit; secundo dolet et contristatur; tertio auxilium maioris implorat. Quod 
miratus et pavore plenus fuerit patet per illud verbum quod protulit, &lt;Pape&gt;, quod quidem 
verbum est interiectio admirantis. Quod doluerit et contristatus fuerit patet per illud aliud verbum 
cum dixit &lt;aleph&gt;. Aleph enim interiectio est dolentis, que tantum sonat aput Hebreos 
quantum <emph>A</emph> aput Latinos. Nam in omni alfabeto cuiuscunque lingue prima lictera 
est <emph>A</emph>, quam Hebrei dicunt <emph>aleph</emph>, et Greci 
<emph><foreign lang="grc">alpha</foreign></emph>, et in omni lingua interiectio est dolentis. Quod vero auxilium maioris 
clamaverit, patet quia Luciferum imperatorem Inferni in auxilium sui voce fracta clamavit, cum 
dixit: «Sathàn, Sathàn».</p>
	<p><emph><foreign lang="ita">Con la voce chioccia</foreign></emph>. Nota hic duo pulcra 
moralia: Primum est quod, non valens Pluto in suo episcopatu impedire autorem, autoritatem sui 
maioris implorat; quemadmodum episcopi nostri ea que ipsi non possunt ad Dominum Papam 
significant, quia ipsi de minoribus et ipse habet de maioribus iudicare. Secundum est quod Pluto, 
dum clamare voluit, non alta voce sed fracta clamavit. Et hoc est ad derisionem prelatorum 
nostrorum qui, statim quod sunt facti episcopi, dum cantant missas habent voces debiles atque 
fractas admodum campane, que dum est fracta non clare sonat. Ideo ait in textu: 
«<emph><foreign lang="ita">con la voce chioccia</foreign></emph>».</p>
</div4>
<div4>
<head>vv. 22-24</head>
	<p><emph><foreign lang="ita">Come fa l'onda là sovra Caribdi</foreign></emph>. In mari 
nanque Sicilie sunt duo marina pericula, unum quod vocatur Caribdis, alterum vero Sylla. Et est 
Caribdis dicta quasi &lt;<emph>carinas abdens</emph>&gt;, eo quod gurgitibus occultis naves 
absorbet et glutit. Nam ibi mare voraginosum existit et quasi reflexum in se et tortuosum, et ideo 
naves inde transeuntes in se attrait et deglutit. Ter in die fluctus eicit et ter sorbet. Nam aquas 
accipit ut evomat, vomit ut sursum eiciat, ut dicit Ysidorus. Et Ovidius: Evomit et potat dira 
Caribdis aquas. Unde Caribdis causatur ex repercussione aquarum ad invicem coeuntium, que tunc 
in celum ascendere videntur; dum vero retrocedunt, videntur descendere in abyssum. Silla enim est 
ingens saxum in mari Sicilie eminens, habens multa promuntoria sive capita ad que collisi fluctus 
horrendum strepitum faciunt. Unde fabulose canes ibi latrare dicuntur. Ovidius: Silla rapax canibus 
Siculo latrare profundo. Cui naves casu aliquo inpingentes, a naufragio non evadunt. Ista autem duo 
pericula sunt navibus et navigatoribus inimica, nam dum naute unum vitare cupiunt, in aliud sepius 
impelluntur. Iuxta illud: Incidit in Sillam cupiens vitare Caribdim. Exemplificat itaque autor et dicit 
quod quemadmodum in Caribdi una aqua cum alia frangitur, sic illa gens avarorum et prodigorum, 
dum una contra aliam saxa volvit, ex percussionibus retrocedit.</p>
</div4>
<div4>
<head>vv. 25-27</head>
	<p><emph><foreign lang="ita">Qui vid'i' gente più c'altrove troppa</foreign></emph>. Nota 
quod de nullo peccato dicit autor tantam multitudinem in Inferno vidisse, quantam vidit in isto 
circulo de multitudine avarorum. Et hoc quia iuxta Prophetam, a maiore usque ad minorem omnes 
avaritie student.</p>
</div4>

<div4>
<head>vv. 46-48</head>
	<p><emph><foreign lang="ita">Piloso al capo papi et cardinali</foreign></emph>. Cum 
omnes clerici habeant capita rasa, quare ponit autor quod pape et cardinales capita pilosa habeant? 
Respondeo: Capilli enim, qui sunt superfluitates corporis, divitias et bona temporalia prefigurant. 
Et quia clerici debent a se avaritiam et amorem pecunie removere, ideo capita rasa gerunt; et quia 
clericis secularibus sunt possessiones concesse, ideo concessum est eis longiores portare capillos 
quam religiosis, quibus nichil conceditur possidere. Habent igitur omnes clerici capita pilosa, quia 
omnes bona temporalia avare desiderant, avare procurant, avare tenent, avare dispergunt, et avare 
dimittunt.</p>
</div4>
<div4>
<head>vv. 55-57</head>
	<p><emph><foreign lang="ita">In eterno verranno a li due cozzi</foreign></emph>. Hic 
dogmatizat Virgilius penam Inferni esse eternam, et subdit quod omnes avari clauso pugillo de 
sepulcro resurgent. Unde dicit in textu: «Questi surgeranno del sepulcro / col pugno 
chiuso». Et hoc quia avare bona temporalia clauserunt in hac vita, et ideo in alia vita nichil 
poterunt de eo quod congregarunt penitus invenire. Unde Psalmista: Thesaurizat et ignorat cui 
congregabit ea, quia relinquent alienis divitias suas; et sepulcra illorum que sunt omnino vacua, 
domus illorum in eternum. Et iterum: Nichil invenerunt omnes viri divitiarum in manibus suis.</p>
	<p><emph><foreign lang="ita">Et questi con i crini mozzi</foreign></emph>. Hic tangit 
clericos prodigos et avaros qui capitibus rasis in derisionem eorum de sepulcro in resurrectione 
generali resurgent: et sic implebitur illa cominatio quam facit eis Dominus per Prophetam dicens: 
In die illa decalvabit Dominus verticem filiarum Syon, idest animas clericorum qui debent super 
populum cura solicita vigilare. Nam Syon specula interpretatur, et signat ecclesiam, in qua tanquam 
in specula ponuntur clerici ut super populum vigilent et ipsum custodiant et defendant.</p>
</div4>

<div4>
<head>vv. 58-60</head>
	<p><emph><foreign lang="ita">Mal dare et mal tener lo mondo pulcro</foreign></emph>. Hic 
autor tractat de duobus vitiis sibi invicem oppositis, de avaritia videlicet et prodigalitate: circa que 
tria breviter videamus. Et primo, utrum ista vitia sunt opposita; secundo, de ipsis vitiis; tertio, quid 
istorum gravius iudicatur. Circa primum sequamur sanctum Thomam doctorem. Queritur enim, 
secundum eundem, utrum prodigalitas et avaritia opponantur, et videtur quod non; triplici 
argumento. Primum enim tale est: Opposita enim non possunt esse simul in eodem, sed aliqui sunt 
simul prodigi et liberales; ergo prodigalitas non opponitur avaritie. Preterea, opposita sunt circa 
idem; sed avaritia, secundum quod opponitur liberalitati, est circa passiones quasdam quibus homo 
afficitur ad pecuniam; prodigalitas autem non videtur esse circa aliquas anime passiones; non enim 
afficitur circa pecunias nec circa aliquid aliud huius; non ergo prodigalitas opponitur avaritie. 
Preterea, peccatum principaliter recipit spetiem a fine; sed prodigalitas semper videtur ordinari ad 
aliquem finem illicitum, propter quem bona sua expendit, et precipue propter voluptates. Unde et 
Luce XV dicitur de filio prodigo quod dissipavit substantiam suam luxuriose vivendo. Ergo videtur 
quod prodigalitas opponatur magis temperantie et insensibilitati quam avaritie et illiberalitati. Sed 
contra est quod Philosophus in secundo et quarto <title>Ethycorum</title> ponit, prodigalitatem 
oppositam liberalitati et illiberalitati, quam nunc avaritiam dicimus. Respondeo dicendum quod in 
moralibus attenditur oppositio vitiorum ad invicem et ad virtutem secundum superabundantiam et 
defectum diversimode. Nam in affectione divitiarum avarus superabundat plus debito eas diligens; 
prodigus autem deficit minus debito earum solicitudinem gerens. Circa exteriora vero, ad 
prodigalitatem pertinet excedere quidem in dando, deficere autem in retinendo et acquirendo; ad 
avaritiam autem pertinet, e contrario, deficere quidem in dando, superabundare autem in accipiendo 
et retinendo. Unde patet quod prodigalitas avaritie opponitur. Ad primum ergo dicendum quod 
prodigalitas attenditur circa passiones pecunie, non sicut abundans in eis, sed sicut deficiens. Ad 
secundum dicendum quod nichil prohibet eidem in esse opposita secundum diversa; ab illo tamen 
aliquid magis denominatur quod est principalius. Sicut autem in liberalitate, que medium tenet, 
precipua est datio, ad quam acceptio et retentio ordinantur, ita etiam avaritia et prodigalitas 
precipue attenduntur secundum dationem. Unde ille qui superabundat in dando vocatur prodigus, 
qui autem deficit in dando, qui tamen non excedit in accipiendo, ut Philosophus dicit in quarto 
<title>Ethicorum</title>. Similiter etiam contingit quod aliquis excedat in dando, et ex hoc est 
prodigus, et simul cum hoc excedat in accipiendo; vel ex quadam necessitate, quia dum 
superabundant in dando, deficiunt eis propria bona, unde coguntur in debite acquirere, quod 
pertinet ad avaritiam; vel etiam propter animi inordinationem, dum enim non dant propter bonum, 
quia, contempta virtute, non curant undecumque et qualitercumque accipiant. Et sic enim secundum 
istud sunt prodigi et avari. Ad tertium dicendum quod prodigus non semper abundat in dando 
propter voluptates, circa quas est intemperantia; sed quandoque quidem ex eo quod taliter est 
dispositus ut divitias non curet, quandoque autem propter aliquid aliud, ut frequentius tamen 
temperantias declinant. Tamen, quia ex quo superflue expendunt in aliis, etiam in rebus voluptuosis 
expendere non verentur, ad quas magis inclinat concupiscentia carnis; tunc etiam, quia non 
delectantur in bono virtutis, querunt sibi delectationes corporales, et inde est quod Philosophus dicit 
in quarto <title>Ethycorum</title>, quod multi prodigorum fiunt intemperati.</p>
	<p>Circa secundum, primo videamus de avaritia, secundo de prodigalitate. Circa vero avaritiam 
tria summarie videamus: primo, ipsius diffinitionem; secundo, ipsius dannificationem; tertio, ipsius 
parturitionem. Quantum ad primum, taliter avaritia diffinitur: Est enim avaritia, secundum 
Augustinum <title>De Civitate Dei</title>, immoderata libido habendi. Secundum vero theologos, 
avaritia est multa perquirere et superflua pauperibus non erogare. Secundum autem Philosophum, 
avaritia est glorie sive quarumlibet rerum insatiabilis et inhonesta cupido. Et dicitur &lt;avarus&gt; 
quasi &lt;eris&gt;, vel &lt;auri cupidus&gt;. Non est enim avaritia auri vitium, sed hominis 
perverse amantis illud, ut XIII <title>De Civitate Dei</title> dicit Augustinus. Vel avaritia dicitur 
ab <emph>a</emph> quod est &lt;sine&gt;, et <emph>varex</emph>, quod est nervus in poplice, 
qui succisus facit claudicare; et avaritia facit hominem claudum ad celestia et curvum ad terrena: 
<emph>Abacuch</emph> tertio: Incurvati sunt colles mundi, idest divites, superbi ab itineribus 
eternitatis eius, quia non procedunt ad ullas divitias future beatitudinis. Quantum vero ad 
secundum, nota quod avaritia iniuriatur Deo, ledit suum subiectum, et defraudat proximum. 
Iniuriatur enim Deo, quia aufert ei summum amorem, debitum honorem, et divinam ordinationem. 
Primo, aufert sibi summum amorem, qui sibi debetur a creatura rationali, quia cum Deus sit summe 
bonus, summe est ab homine diligendus; bonitas quidem est causa amoris summi, et summa bonitas 
est causa summi amoris. Ideo Deus summe diligendus est. Unde <emph>Mathei</emph> XXII 
precipitur: Diliges Dominum Deum tuum ex tota anima tua et ex tota mente tua. Quam autoritatem 
sic exponit Augustinus: Ex tota anima, idest ex tota voluntate, sine contradictione; ex tota mente, 
idest ex tota memoria sine oblivione. Hec omnia aufert avarus Deo et convertit in terram: ideo in 
celo nullum habet premium. Ieronimus: Rogo quo pudore mercedem laboris vel obsequii speret in 
celo cui in terra orta fuit solicitudo. Secundo, aufert Deo summum honorem, scilicet latriam que est 
servitus Deo debita a sua creatura, et facit eos aureos et argenteos contra legem; 
<emph>Exodi</emph> XX. Unde merito ipsa avaritia ydolatria appellatur, <emph>Ad 
Effeser</emph> V: Avaritia que est ydolorum servitus. Et poeta: Quod quis colit et veneratur, hoc 
illi deus est. Tertio, avaritia nititur pervertere divinam ordinationem. Deus enim ordinavit sursum 
celum et terram deorsum, sed avaritia preponit terram celo et lutum stellis. Materia nempe auri et 
argenti lutum est, ut dicit Philosophus. Cum ipsa terra sit sex elementorum lutum, eius est aurum et 
argentum. Fit etiam aurum per artificium ex stercoribus quorundam animalium; unde anime recte 
disposite procul abiciendum est aurum, et non amore aliqualiter complectendum. Modici enim 
flores herbarum multo sunt nobiliores auro et argento, que humana facit cupiditas pretiosa. Item 
avaritia ledit suum subiectum, idest hominem in quo regnat. Homo enim avarus in acquirendo 
divitias sustinet multos labores; in custodiendo ipsas metum patitur et timorem; in perdendo vero 
eas vel in morte relinquendo affligitur dolore. Unde versus:

<quote rend="block">
<l><emph>Dives divitias non congregat absque labore,</emph></l>
<l><emph>Non tenet absque metu, non perdit absque dolore.</emph></l>
</quote>
</p>
	<p>Sed nota quod V modis peccat avarus in divitiis: primo, nimis ardenter appetendo; secundo, 
iniuste vel illicite acquirendo; tertio, avare retinendo; quarto, prodigaliter dispergendo; quinto et 
ultimo, in morte non debite relinquendo. Omnia ista sunt autoritatibus fulcienda. De primo 
Psalmista: Filii hominum usquequo gravi corde? ut quid diligitis vanitatem, et queritis mendacium? 
De secundo, Abacuch secundo: Ve qui congregat avaritiam domui sue; usquequo aggravat contra se 
dempsum lutum. De tertio, <title>Ecclesiastici</title> V: Est et alia infirmitas quam vidi sub sole: 
divitie congregate in malum Domini sui. De quarto, Luce XV: Reprobatur filius prodigus qui 
consumpsit substantiam lasciviose vivendo. De V et ultimo, habetur in Psalmo: Relinquent alienis 
divitias suas. Item avaritia dannificat proximum. Nullus enim avarus multum dives effici potest 
sine multorum depauperatione. Unde Seneca, in epistula LXXVII ad Lucilium contra divitias sic 
arguit: Ex malis bonum non fit; divitie ex multis paupertatibus fiunt; ergo divitie bone non sunt. 
Circa tertium vero nota quod avaritia parturit multos filios, videlicet fraudem, dolum, inimicitiam, 
lites, mendacia, periuria, usuras, symonias, inquietudinem, et proditionem. De quibus cum 
occurrerit suis locis dicetur. Circa prodigalitatem vero est notandum quod prodigalitas ita est 
opposita avaritie, ut ex superioribus patet, quod quemadmodum avaritia omnia tenaciter tenet, ita 
prodigalitas omnia vane dispergit. Sed circa hoc queritur quod istorum duorum sit gravius 
peccatum. Et sic deveniemus ad ultimum.</p>
	<p>Videtur enim quod prodigalitas sit gravius peccatum quam avaritia, quod sic probatur: per 
avaritiam enim homo nocet proximo, quia bona sua ei non comunicat; per prodigalitatem vero 
homo nocet sibi ipsi. Dicit enim Philosophus in quarto <title>Ethycorum</title> quod corruptio 
divitiarum per quas homo vivit est quedam ipsius esse perditio. Gravius autem peccat qui sibi ipsi 
nocet quam alii, secundum illud <title>Ecclesiastes</title> XIIII: Qui sibi nequam est, cui bonus 
erit. Ergo prodigalitas erit gravius peccatum quam avaritia. Sed contra est quod Philosophus dicit 
2° <title>Ethycorum</title>, quod prodigus multum videtur melior illiberali, idest avaro. 
Respondeo dicendum quod prodigalitas secundum se considerata minus peccatum est quam 
avaritia. Et hoc triplici ratione: Primo quidem, quia avaritia magis differt a virtute opposita quam 
prodigalitas. Magis enim ad liberalitatem pertinet dare, in quo superabundat prodigus, quam 
retinere, in quo superabundat avarus. Secundo, quia prodigus est multum utilis quibus dat; avarus 
autem nulli, sed nec sibi ipsi, ut in quarto <title>Ethycorum</title> habetur. Tertio, quia ut ait 
Seneca, illud peccatum est gravius cuius est insanabilior egritudo. Sed prodigalitas curatur vel 
curari potest duobus modis: primo, paupertate, quia si prodigus efficitur pauper, erogare non potest; 
secundo modo, senectute, quia naturaliter avaritia sequitur senectutem. Sed avaritia nullo istorum 
modorum curatur; nam si avarus efficitur pauper, magis in avaritia induratur. Si autem efficitur 
senex, magis in ipso senio iuvenescit. Ad argumentum vero in contrarium positum, dicendum quod 
differentia prodigi et avari non attenditur secundum hoc quod est peccare in se ipsum et in alium. 
Nam prodigus peccat in se ipsum dum bona sua consumit, unde vivere debet. Peccat etiam in 
alterum consumendo bona ex quibus aliis providere deberet; et precipue hoc apparet in clericis, qui 
sunt dispensatores bonorum Ecclesie, que sunt pauperum, quos defraudant prodige expendendo. 
Similiter etiam avarus peccat in alios inquantum deficit in dationibus; peccat et in se ipsum 
inquantum deficit in sumptibus. Unde dicitur <title>Ecclesiastes</title> V: Vir cui Deus dedit 
divitias nec tribuat ei potestatem ut comedat ex eis. Sed tamen in hoc superabundat prodigus, quia 
sicut et sibi quibusdam aliis nocet, quod tamen aliquibus prodest. Avarus autem nec aliis nec sibi 
prodest, quia non audet uti etiam ad suam utilitatem bonis suis. Propter ista itaque duo peccata ait 
autor in textu:

<quote rend="block">
<l><emph><foreign lang="ita">Mal dare et mal tener lo mondo 
pulcro</foreign></emph></l>
<l><emph><foreign lang="ita">à tolto loro, et posti a questa 
zuffa:</foreign></emph></l>

</quote>
</p>
	<p>Ista enim duo peccata avaris et prodigis auferunt Paradisum, et ponunt eos ad illam rixam 
que superius est taxata. Ideo ait in textu: «à tolto loro lo mondo pulcro». Et qualis sit 
illa rixa adiungit dicens: «qual ella sia, parole non ci apulcro», idest verba ad hoc 
exprimendum non pulcrifico.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">Or puoi, filliuol, veder la corta 
buffa</foreign></emph></l>
<l><emph><foreign lang="ita">de' ben che son commessi a la 
fortuna,</foreign></emph></l>
etc.
</quote></p>
	<p>Hic tangit autor quomodo bona fortunalia non sunt stabilia, immo fluxa. Ad cuius rei 
clariorem evidentiam est sciendum quod, sicut dicunt philosophi, quelibet spera sive celum 
movetur, gubernatur, et regitur per unam substantiam separatam, idest per unum angelum. Motus 
vero primi mobilis causatur a mente divina, unde Philosophus: Oportet, inquit, virtutem moventem 
celum habere potentiam infinitam, et sicut Deus omnia celestia per se aut per angelos gubernat et 
regit, ita rebus temporalibus rectorem et gubernatorem instituit. Iste autem rector et gubernator non 
est aliud nisi velle suum; et ista sua voluntas bona temporalia dat, dividit et commutat secundum 
beneplacitum suum. Unde beatus Augustinus ait: Voluntas Dei est prima et summa causa omnium 
corporalium atque spiritualium motionum. Nichil enim fit sensibiliter et visibiliter quod non de 
invisibili atque intelligibili summi imperatoris aula aut iubeatur aut permittatur, secundum 
ineffabilem iustitiam premiorum atque penarum gratiarum et retributionum in ista totius creature 
amplissima quadam immensaque re publica. Hucusque Augustinus. Et Daniel ait ad regem 
Nabuchodonosor: Est excelsus in regno hominum et cui voluerit dabit illud. Ista autem dispensatio 
et divisio sive provisio temporalium bonorum a paganis antiquitus, et etiam a mundanis hodie, 
fortuna vocatur. Quam, re vera, catholicus verus, licet credat mutabilitatem in rebus esse fortunam, 
confiteri non debet. Unde Augustinus: Linguam corrige, sententiam tene. Quasi dicat: Licet in 
sententia teneas omnia temporalia esse mutabilia atque fluxa, hoc dicas a velle divino non a fortuna 
vel fato procedere. Fortuna enim nichil aliud est nisi temporalis dispositio provisorum, vel ipsarum 
rerum temporalium mutabilitas secundum quod a voluntate divina procedit; et hoc non solum 
sentiunt catholici sed etiam prudentissimi paganorum. Nam Seneca, licet fortunam nominet, tamen 
Deum mutare omnia dicit. Ait enim secundo libro <title>Tragediarum</title>:

<quote rend="block">
<l><emph>Quicquid a nobis minor extimescit</emph></l>
<l><emph>Maior hoc vobis dominus minatur;</emph></l>
<l><emph>Omne sub regno graviore regnum.</emph></l>
<l><emph>Nemo confidat nimium secundis.</emph></l>
<l><emph>Nemo desperet meliora lapsis,</emph></l>
<l><emph>Miscet hoc illis, prohibetque Cloto</emph></l>
<l><emph>Stare fortunam; rotat omne fatum.</emph></l>
<l><emph>Nemo tam divos habuit faventes;</emph></l>
<l><emph>Crastinum <add resp="ed">ut</add> posset sibi 
polliceri:</emph></l>
<l><emph>Res deus nostras celeri citatas</emph></l>
<l><emph>Turbine versat.</emph></l>
</quote>
</p>
	<p>Hucusque Seneca. Pingebatur autem ab antiquis ipsa fortuna in rota, in forma mulieris 
oculos cecos habentis. In forma mulieris ideo pingebatur, quia bona temporalia fragilia sunt et 
fluxa. Ideo ceca, quia bona temporalia hominem excecant, dum se extollit in prosperis et deprimit 
in adversis. Vel ceca ideo pingebatur, quia ad modum hominis ceci bona sua inordinate dispergit. 
Unde quarto <title>Tragediarum</title> ait Seneca:

<quote rend="block">
<l><emph>Res humanas ordine nullo</emph></l>
<l><emph>Fortuna regit, spargitque manu</emph></l>
<l><emph>Munera ceca, peiora fovens;</emph></l>
<l><emph>Vincit sanctos dira libido,</emph></l>
<l><emph>Fraus sublimi regnat in aula.</emph></l>
<l><emph>Tristis virtus perversa tulit</emph></l>
<l><emph>Premia recti; castos sequitur</emph></l>
<l><emph>Mala paupertas vitioque potens</emph></l>
<l><emph>Regnat adulter.</emph></l>
</quote>
</p>
	<p>Pingebatur et gemino vultu. Nam anterior facies erat alba propter prosperitatem, sed 
posterior nigra propter adversitatem. In rota autem ideo pingebatur, quia in rota sunt quatuor 
diversitates. Est enim una pars recte summa; est alia infima; est tertia que descendit de summo 
deorsum; est et quarta que scandit ab ymo sursum. Similiter in temporalibus quidam sunt in summa 
prosperitate, quidam in infima adversitate, quidam descendunt a prosperitate in adversitatem, 
quidam vero de adversitate eriguntur in prosperitatem. Autor autem, cum antiquis cupiens 
concordare fortunam, idest mutabilitatem rerum temporalium, sub nomine cuiusdam dee designat. 
Et est hic quedam figura que dicitur prosopopeia. Est autem prosopopeia formatio nove persone. 
Ista vero fortuna omnia bona temporalia mutat. Et ideo qui bonis temporalibus inmituntur oportet, 
secundum sententiam beati Gregorii, ut cum ipsis corruentibus corruant. Unde Philosophia ait ad 
Boetium, secundo <title>De Consolatione</title>: «Si ventis vela committeres, non quo 
voluntas peteret, sed quo flatus impelleret promovereris. Si arvis semina crederes, feraces inter se 
annos sterilesque pensares. Fortune te regendum dedisti; domine moribus oportet obtemperes. Tu 
vero volventis rote impetum retinere conaris?» Et infra, eodem libro, ait ipsa fortuna ad 
Boetium: «Rotam volubili orbe versamus, infima summis, summa infimis mutare 
gaudemus». Et poeta:

<quote rend="block">
<l><emph>Ex humili ad summa parvum fastigia rerum</emph></l>
<l><emph>Extollit quotiens, volvit fortuna iocari.</emph></l>
</quote>
</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">Chè tutto l'oro ch'è sotto la 
luna</foreign></emph></l>
<l><emph><foreign lang="ita">et che già fu, di quest'anime 
stanche</foreign></emph></l>
<l><emph><foreign lang="ita">non ne potrebe far posar pur 
una.</foreign></emph></l>

</quote></p>
<p>Vere omnes thesauri qui sunt sub luna mentem avari hominis satiare non possent; et hoc quia, 
ut ait Seneca: Avaro tam deest id quod habet quam quod non habet. Ea vero que sunt supra lunam, 
sicut sunt celestia, possunt mentem hominis quietare. Unde beatus Augustinus ait: Quicquid Deus 
potest michi dare non me satiaret nisi se ipsum dare promitteret. Et alibi: Inquietum est cor nostrum 
donec requiescat in te. Et Psalmista: Satiabor cum apparuerit gloria tua.</p>
</div4>

<div4>
<head>vv. 82-84</head>
	<p><emph><foreign lang="ita">Che d'è occulto come in erba l'angue</foreign>.</emph> Vult 
hic dicere autor quod iudicium fortune est nobis occultum sicut occultatur aliquando anguis, idest 
serpens, in herba, quam dum homo vult carpere, pungitur a serpente. Vel sicut venenum est 
occultum in herba, que licet appareat pulcra, odorifera, et suavis, si est venenosa interficit 
comedentem. Et sic bona temporalia, licet videantur pulcra, delectabilia et utilia, multotiens tam 
anime quam corpori sunt nociva. Quod noceant anime patet quia bona temporalia Dei oblivionem 
inducunt. Unde Psalmista: Incrassatus est dilectus et recalcitravit: incrassatus, inpinguatus, 
dilatatus. Dereliquit Deum factorem suum et recessit a Deo salutari suo. Quod vero noceant corpori 
patet quia quanto homo ascendit in altum, tanto magis cum cadit descendit ad ymum. Unde poeta 
Claudianus: Tolluntur in altum ut lapsu graviore ruant. Idcirco beatus Gregorius dicit quod cum 
omnis fortuna sit timenda, magis est timenda prospera quam adversa. Adversa enim multotiens 
hominem corrigit et ad Deum deducit. Unde idem Gregorius: Mala, inquit, que nos hic premunt ad 
Deum nos ire compellunt; sed prospera, ut iam dictum est, totum contrarium operatur.</p>
</div4>

<div4>
<head>vv. 85-87</head>
<p><quote rend="block">
<l><emph><foreign lang="ita">Vostro saver non à contrasto a 
lei:</foreign></emph></l>
<l><emph><foreign lang="ita">questa provede giudica et 
persegue</foreign></emph></l>
<l><emph><foreign lang="ita">suo regno come il loro li altri 
dèi.</foreign></emph></l>

</quote></p>
	<p>Dicit hic autor quod nulla humana sapientia potest obviare vel resistere voluntati divine. 
Unde Apostolus: Non est sapientia contra Dominum. Et Salomon ait ad Deum: Non est qui tue 
possit resistere voluntati. Quod autem dicit: «Questa provede / suo regno come il loro li altri 
dèi», sic est exponendum: Quemadmodum enim Dei, idest Angeli, movent sua regna, idest 
celos, ita Fortuna movet regnum sibi commissum. Angeli enim dicuntur Dii, ut ibi: Deus stetit in 
synagoga Deorum, idest Angelorum.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Quest'è colei ch'è tanto posta in 
croce</foreign></emph></l>
<l><emph><foreign lang="ita">pur da color che le dovrian dar 
lode,</foreign></emph></l>
<l><emph><foreign lang="ita">dandole biasmo a torto et mala 
voce.</foreign></emph></l>

</quote></p>
	<p>More mundanorum loquitur hic autor, contra clericos verba dirigens; qui quidem, ut 
manifeste videmus, pro maiori parte indigni, de infima paupertate ad ditissimas prelaturas, et de 
infimo statu ad statum excellentissimum extolluntur, et semper istam fortunam condemnant, a qua 
tota die bonus et sapiens eicitur, et malus et inscius sublevatur. Unde poeta: Tolluntur ad astra 
nefandi.</p>
</div4>

<div4>
<head>vv. 97-99</head>
<p><emph><foreign lang="ita">Or discendiamo omai a magior pieta</foreign>.</emph></p>
	<p>Hic finit quartus circulus. Et finito hoc circulo, dicit Virgilius ad autorem: Descendamus 
admodo ad videndum maiora tormenta. Maiora enim dicit, quia quanto magis descendit, tanto 
magis maiora invenit et graviora peccata. Et assignat causam quare debent descendere, nec hic 
debeant ulterius immorari, dicens: «Già ogni stella cade che saliva / quando mi 
mossi». Ad cuius evidentiam est sciendum quod autor, quando intravit Infernum, dies 
recedebat et nox veniebat. Unde supra, secundo cantu: «Lo giorno se n'andava et l'aer 
bruno», idest nox – supple «veniebat»; et non erat ei concessum stare 
in Inferno nisi quantum Christus stetit in Limbo. Unde illa hora qua tenebre facte sunt super 
universam terram, quando scilicet Christus in Limbum descendit, autor ingressus est Infernum; et 
illa hora qua Christus resurrexit a mortuis, autor de Inferno exivit. Et nota quod totum illud tempus 
quod autor in Inferno consumpsit, ab illa scilicet hora qua intravit, usque ad illam qua inde exivit, 
computat unam noctem. Et hoc quia ibi nulla est dies sed perpetua nox; in celo autem est dies sine 
nocte; in mundo autem sunt dies et noctes. Et quia istud tempus breve erat ad tot et tanta videnda, 
ideo ait Virgilius autori: «Quando nos incepimus nostrum iter, nox surgebat, et ille stelle que 
ascendebant a parte orientali iam incipiunt cadere versus occidentem; idcirco oportet nos iter 
nostrum accelerare». Ideo sequitur in textu: «e 'l troppo star si vieta».</p>
</div4>

<div4>
<head>vv. 100-102</head>
	<p><emph><foreign lang="ita">Noi ricidemo 'l cerchio a l'altra riva</foreign></emph>. Hic 
incipit quintus circulus, et finit in cantu sequenti, ibi: «Venimo in parte la 've il nocchier 
forte, / «Usciteci», gridò, «qui è l'entrata». Qualiter autem in V 
circulum de quarto descendat, ostendit per hunc modum: quod ipsi reciderunt circulum ad aliam 
ripam; non enim totum ipsum perscrutati fuerunt, sed ipsum reciderunt, et sic recidendo devenerunt 
ad unum fontem qui ebullit et effunditur per unum fossatum, quod quidem ab ipso fonte derivatur. 
Qualis autem sit ipsa aqua que ab isto fonte descendit, ostendit dicens: «L'aqua era buia assa' 
vie più che persa». Hoc idem ponit Statius, primo <title>Thebaydos</title>: Tuque 
umbrifero Styx livida fundo. Ipsi vero iuxta descensum istius aque descenderunt ad yma. Et cum in 
ymo fuissent, dicit autor quod ista aqua facit in quadam planitie unam paludem que dicitur Stix, in 
qua dum ipse autor actente consideraret, vidit unam gentem nudam, lutosam, et valde 
melancolicam; que gens in illa palude lutosa unus alium percutiebat non solum cum manibus, sed 
etiam cum capitibus, pectoribus, atque plantis; et quod dolorosius est, membratim se dentibus 
detruncabant. Tunc Virgilius dixit autori: Fili, vide animas illorum quas ira devicit; et volo etiam 
quod pro certo credas quod sub ista aqua est gens aliqua que respirat, et sic respirando facit istam 
aquam pullulare ad summum, sicut oculus tibi dicit quocunque se girat. Ille vero misere anime que 
sic erant in lymo defixe suam sortem narrabant dolendo dicentes: «Nos fuimus tristes et 
accidiosi in illo aere dulci qui a sole alacer efficitur, nunc vero in isto lymo misero 
contristamur». Virgilius autem et autor iuxta paludem iter arripientes a fossato recedunt, et 
contemplando fangosos sive lymosos in ripa ipsius paludis inveniunt finaliter quandam terram.</p>

	<p>In isto VII cantu autor ponit duas comparationes et duo notabilia.</p>
</div4>
</div3>

<div3 n="Comparationes">
<div4>
<head>vv. 13-15</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Quali dal vento le gonfiate 
vele</foreign></emph></l>
<l><emph><foreign lang="ita">cagiono avolte, poi che l'arbor 
fiacca,</foreign></emph></l>
<l><emph><foreign lang="ita">tal cadde a terra la fiera 
crudele.</foreign></emph></l>

</quote></p>
</div4>

<div4>
<head>vv. 22-24</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Come fa l'onda là sovra 
Caribdi,</foreign></emph></l>
<l><emph><foreign lang="ita">che si frange con quella in cui 
s'intoppa,</foreign></emph></l>
<l><emph><foreign lang="ita">così convien che qui la gente 
riddi.</foreign></emph></l>

</quote>
Iste due comparationes superius exposite sunt in glosis.</p>
</div4>
</div3>

<div3 n="Notabilia">
<div4>
<head>vv. 10-12</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Non è sanza cagion l'andare al 
cupo.</foreign></emph></l>
</quote>

In hoc notabili in fide catholica confirmamur, que credit et predicat quod nichil in mundo accidit 
sine causa. Nichil enim fit sensibiliter et visibiliter quod non de invisibili atque intelligibili summi 
imperatoris aula aut iubeatur aut permittatur, ut ait Augustinus.</p>
</div4>

<div4>
<head>vv. 25-27</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Qui vid'i' gente più c'altrove 
troppa.</foreign></emph></l>
</quote>
Vere nullum peccatum est quod ita repleverit orbem terrarum sicut est peccatum avaritie et 
prodigalitatis, quia, iuxta Prophetam, a maiori usque ad minorem omnes avaritie student.</p>

	<p>Et sic patet septimus cantus.</p>
</div4>
</div3>
</div2>


<div2>
<head>VIII</head>

<div3 n="Incipit">
<argument><p>INCIPIT VIII CANTUS PRIME CANTICE COMEDIE.</p></argument>
	<p>In isto octavo cantu autor sequitur quod incepit in fine superioris cantus tractare, scilicet de 
V circulo, quod incepit superius, ibi: «Noi ricidemo 'l cerchio a l'altra riva», et finit 
infra in isto, ibi: «venimo in parte dove 'l nocchier forte: / «Usciteci», gridò: 
«qui è l'entrata». Et tractat in isto circulo de quatuor peccatis, scilicet de accidia, ira, 
invidia, et superbia, et de pena que optime competit eis. Figure autem istorum quatuor peccatorum 
sunt iste: Stix tenet figuram accidie; Flegias tenet figuram ire; fumus paludis tenet figuram invidie; 
limus vero paludis tenet figuram superbie.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>

<div4>
<head>vv. 1-64</head>
	<p>Ut in superiori cantu patet, postquam autor de quarto circulo, in quo puniuntur avari et 
prodigi, pertractavit, dicit se per unum fossatum de quarto in quintum circulum descendisse. Qui 
quidem V circulus non est aliud nisi una palus obscura, livida, fetida, et lymosa, iuxta quam dum 
animas contemplando transirent, devenit ad quandam turrim que in ripa istius paludis erat. In cuius 
cachumine antequam ad ipsam turrim appropinquaret vidit duas faculas accensas, sicut in processu 
istius cantus declarat, et etiam unam aliam tertiam, que respondit istis, vidit tam a longe 
demonstrari quod vix poterat eam oculus contemplari. Tunc ait autor ad Virgilium: «Iste 
ignis quid dicit, et qui sunt illi qui eos fecerunt?» Et Virgilius ad eum: «Iam», 
inquit, «super sucidas undas discernere potes id quod ab istis faculis expectatur, si fumus 
paludis illud non tibi celat». Et statim facta responsione Virgilii, dicit autor se vidisse versus 
eos unam naviculam venientem sub gubernaculo unius solummodo galeoti, qui veniendo clamabat: 
«Or se' giunta, anima fella». Cui Virgilius ait: «O Fregias, o Fregias, tu clamas 
in vacuum ista vice, quia nil aliud habebis nisi quod lutum transibis». Et his dictis, descendit 
in barcam, et post ipsum secutus est Dantes; et statim fuit propter gravidinem corporis onerata. Ideo 
dicit: «et sol quando fui dentro parve carca». Et quia tunc magis onerata erat, ideo 
magis de aqua secabat. Hoc videtur de VI libro <title>Eneydorum</title> extractum, ubi de 
descensu Enee in barcam loquitur Mantuanus dicens: «Gemuit sub pondere cimba / subtilis 
et multam accepit rimosa paludem». Natura enim navium est quod quando non sunt onerate 
modicum secant aquas, quando vero sunt onerate tunc magis, propter honera, demerguntur et aquas 
secant; et sic cum navicula Fregias portat solummodo animas, tunc leviter transit aquas; sed cum 
portavit Dantem, quia in anima et corpore erat, ideo navicula aquas dicitur secuisse. Unde in textu 
dicitur: «Tosto che 'l duca et io nel legno fui, / secando se ne va l'antica prora / dell'acqua più 
che non fa con altrui». Et dum sic per illam aquam mortuam navigarent, unus qui erat in illa 
palude submersus surrexit et ait ad Dantem: «Quis es qui ante horam – supple mortis 
– venis?» Et Dantes ad eum: «Si ego venio, non remaneo. Sed tu quis es, qui 
factus es ita turpis?» Cui ille respondit: «Sicut tu vides, sum unus qui plango». 
Et cum Dantes sibi respondisset dicens: «Cum planctu et luctu, spiritus maledicte, 
remaneas», ille ut naviculam submergeret ambas manus ad ipsam extendit. Quod ut 
Virgilius perpendit, statim illum in aquam reiecit dicens: «Vade istac cum aliis 
canibus». Et postea cum brachiis amplexatus est sibi collum, et dans sibi osculum ait: 
«O anima que abhorres et dedignaris superbos, benedicta sit illa que te concepit. Iste enim, 
sicut fuit in mundo persona arrogans et superba, et nullum bonum memoriam suam ornat, sic sua 
umbra est hic furiosa. Et dico tibi quod multi superius, hoc est in mundo, se reputant magnos reges, 
qui in ista palude stabunt sicut porci in volutabro suo». Tunc Dantes ait ad Virgilium: 
«Magister, multum delectarer videre istum in ista aqua lymosa submergi». Et 
Virgilius ad eum: «Antequam aliam ripam videas, erit de hoc tuus animus satiatus». 
Et ecce non multo post ab aliis damnatis iste damnatus capitur, deridetur, et in aqua submergitur, 
clamantis omnibus: Ad Phylippum Argenti de Florentia, spiritum bizarrum, idest inconversabilem 
ac iracundum. Et ille, iracundia ductus, semetipsum dentibus attrettabat.</p>
</div4>

<div4>
<head>vv. 65-81</head>
	<p>His omnibus visis, dicit autor quod illum spiritum in tali pugna derisoria dereliquit, et ad 
quamdam civitatem ferro ignito muratam, que dicitur Ditis, sic navigando pervenit. Ad quam cum 
appropinquassent, Fregias ad eos alta voce clamavit dicens: «Exite de navi. Hic est introitus 
civitatis». Et tunc illi ambo, scilicet Virgilius et Dantes, de navicula descenderunt. Et hic 
finitur quintus circulus.</p>
</div4>

<div4>
<head>vv. 82-130</head>
	<p>Quo finito, facit autor preambulum ad sextum, dicens quod ad clamorem Fregias vidit super 
portas civitatis plus quam mille demones, qui superstitiose dicebant: Quis est iste qui sine morte, 
hoc est antequam moriatur, vel sine morte, idest sine peccato, vel sine morte, idest sine pena 
Inferni, vadit per regnum mortue gentis<add resp="ed">?</add> Virgilius autem fecit signum quod 
secrete alloqui vellet eos. Tunc illi dixerunt ei: «Veni tu solus et ille recedat, qui tam 
audaciter per istum regnum intravit. Solus revertatur per fatuam stratam. Probet si per eam scit 
reverti, quia tu hic remanebis, qui eum per tam obscuram duxisti contratam». Quod audiens, 
autor tanto fuit timore ac pavore simul arreptus, quod nunquam inde credidit ad propria remeare, et 
totus pavidus ad Virgilium ait: «O mi care dux, qui plus quam septem vicibus me in 
periculis securasti, et de eisdem me protinus extraxisti, noli me hic dimittere, queso, taliter 
desolatum; et si transire nobis ulterius est negatum, reinveniamus statim vestigia nostra 
simul». Cui Virgilius ait: «Noli timere, quod nostrum iter non potest nobis quisquam 
auferre, a tali nobis domino est concessum. Sed hic me expecta, et spiritum tuum fessum conforta 
et ciba spe bona, quod ego te in mundo infimo non relinquam». Et his dictis, a Dante recedit 
et versus ianuam civitatis, demonibus locuturus, accedit. Qui cum eis modicum loquendo stetisset, 
et nichil cum eis profecisset, quia in faciem eius portas clauserunt, melancolia plenus reversus est 
ad autorem, dicens: «Licet ego irascar, tu fili, noli timere, quia ego vincam pugnam, malis 
gratibus quorumcumque qui intus ad defensionem se volvant. Non enim est nova michi ista eorum 
superbia, quia iam usi sunt ea michi in illa porta sacrata que adhuc sine clavibus aperitur. Super 
quam portam tu vidisti mortuam scripturam, et iam citra eam per descensum descendit transeundo 
per circulos sine duce unus talis, quod per eum aperietur nobis civitas, iuxta votum. Unde ait autor 
in textu: «tal che per lui ne fi' la terra aperta».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
<p><quote rend="block">
<l><emph><foreign lang="ita">I' dico, seguitando, c'assai 
prima</foreign></emph></l>
<l><emph><foreign lang="ita">che noi fossim'al più de l'alta 
torre,</foreign></emph></l>
<l><emph><foreign lang="ita">li occhi nostri n'andar suso a la 
cima</foreign></emph></l>
<l><emph><foreign lang="ita">per due fiammette,</foreign></emph></l>
etc.
</quote></p>
<p>Continuatio est ad precedentem cantum. Superius nanque dixit: «Venimo al piè d'una torre 
al da sezzo». Nunc vero continuando dicit quod antequam ad pedem turris venissent, vidit in 
cacumine ipsius turris duas accensas faculas elevari. Quem quidem ignem ideo demones qui ibi 
habitant ostenderunt, ut signum darent demonibus civitatis que in medio paludis est sita, ut barcam 
mitterent, que eos ad ripam aliam transportaret. Duas autem ideo faculas ostenderunt, ad 
ostendendum quod due anime veniebant, quia quot anime veniunt, tot facule accenduntur. Illi vero 
demones qui super portas habitant civitatis, visis faculis, unam faculam elevarunt ad respondendum 
quod navicula veniebat.</p>
</div4>

<div4>
<head>vv. 7-9</head>
	<p><emph><foreign lang="ita">Et i' mi volsi al mar di tutto 'l senno</foreign></emph>. 
Magistrum suum mare totius sapientie autor appellat, quia, re vera, in omni mundana scientia 
profundissimus homo fuit. Unde Macrobius, super Somnio Scipionis de Virgilio ait: Virgilius 
nullius discipline expers plene per omnia beatos exprimere volens ait: «O terque quaterque 
beati»: quam quidem autoritatem sic exponit ipse Macrobius: Anima, inquit, constat ex 
tribus potentiis: prima dicitur rationalis, secunda concupiscibilis, tertia vero irascibilis, idest 
animositas. Corpus autem constat ex quatuor elementis, scilicet terra, aqua, aere, et igne. Volens 
itaque ipse Virgilius beatitudinem anime simul et corporis ponere ait: «O terque quaterque 
beati». Et beatus Augustinus vocat ipsum Virgilium egregium poetarum.</p>
</div4>

<div4>
<head>vv. 19-21</head>
	<p><emph>Fregias, Fregias</emph>, etc. Iste Fregias, qui cum navicula animas descendentes 
portat a turri usque ad civitatem Ditis, interpretatur &lt;ira fremens&gt;, vel &lt;conturbatio 
mentis&gt;. Et ponitur hic ab autore quasi punitor sive executor quatuor peccatorum, scilicet 
accidie, ire, invidie, et superbie. Ad quorum omnium evidentiam clariorem est sciendum quod, 
postquam autor in superioribus circulis de peccatis carnalibus, que sunt tria, scilicet luxuria, gula, et 
avaritia, pertractavit, nunc in isto V circulo de peccatis spiritualibus que sunt quatuor, scilicet 
accidia, ira, invidia, et superbia, compendiose pertractat. Et quoniam iste quatuor vitia dolorem et 
tristitiam inducunt in animum, ideo ipsa in uno loco concludit. Quod vero dolorem et tristitiam 
gignant, patet: nam accidia nil aliud est quam dolor et tristitia de bono spirituali inquantum bonum 
impedit corporale. Ira autem, secundum Philosophum, est appetitus vindicte; sed talis appetitus 
continua tristitia noscitur esse mixtus. Similiter invidia est dolor proveniens ex felicitatibus alienis, 
de qua poeta: Invidus invidia comburitur intus et extra. Et Socrates: Utinam, inquit, omnes invidi in 
omnibus locis oculos et aures haberent, ut de omnium prosperitatibus torquerentur. Superbia vero, 
quia est appetitus proprie excellentie, Philosopho attestante, et semper appetat altiora, in quibus 
ruina maxime continetur, sine dolore vel timore mixta continuo esse non potest. Nam, pagina 
divina docente, didicimus quod inter superbos semper iurgia sunt. In peccatis autem carnalibus 
aliqua delectatio reperitur, ut patet in luxuria, gula, et aggregatione pecunie. Quod enim in duobus 
primis delectatio sit annexa ad sensum, manifeste videmus. Quod autem in aggregatione bonorum 
temporalium animus delectetur, patet quia multas tribulationes sustinent homines pro temporalibus 
congregandis, in quibus, nisi esset delectatio, minime laborarent. Unde Lucanus:

<quote rend="block">
<l><emph>Impiger extremos currit mercator ad Indos</emph></l>
<l><emph>Per mare pauperiem fugiens, per saxa, per ignes.</emph></l>
</quote>
</p>
	<p>Cum igitur illa quatuor vitia ad tristitiam pergant, merito autor iste homines his vitiis 
laborantes in palude Stygia ponit esse submersos. Nam secundum beatum Ysidorum, XIIII 
<title>Ethymologiarum</title>, Stix a tristitia dicitur esse dicta, eo quod tristes faciat vel quod 
tristitiam gignat. Quod autem ista quatuor genera hominum autor in ista palude submergat, patet: 
Peccata enim capitalia, a quibus multa alia derivantur, sunt VII. Primo est, descendendo dico 
deorsum, luxuria, secundum gula, tertium avaritia, quartum accidia, quintum ira, sextum invidia, 
septimum vero superbia. De primo peccato egit autor secundo circulo, cantu V; de secundo egit 
circulo tertio, cantu VI; de tertio egit circulo IIII, cantu VII et octavo. Postquam vero de V circulo, 
hoc est de palude Stigia exit, civitatem ingreditur, in qua ponit sepultam hereticam pravitatem. 
Patet ergo quod, ex quo ad illa peccata que non sunt capitalia sed ex capitalibus oriuntur, 
progreditur, quod in isto V circulo alia quatuor poetando concludat. Quod autem hic ea concludat 
patet per textum: et primo de accidiosis, ibi: «Fitti nel limo dicen tristi fummo / nel aer dolce 
che dal sol s'allegra, / portando dentro accidioso fummo». Secundo, de iracundis, ibi: 
«Figlio, or vedi, l'anime di color cu' vinse l'ira». Tertio, de invidis habetur ibi: In eo 
quod dominus Phylippus Argenti, tactus dolore cordis quod autor per penas Inferni sine pena 
transibat, navem submergere conatus fuit, et in eo quod Virgilius vocavit eum canem, dicens: 
«Via costà con li altri cani». Nam canes naturaliter sunt invidi; unde unus non suffert 
quod alius rodat ossa. Quarto, de superbis habetur ibi: «Quanti si tengon or là sù gran regi / 
che qui staranno come porci in brago, / di sè lasciando orribili dispregi». Et ideo istius 
paludis Fregias ponitur gubernator, qui in lingua Greca, ut dictum est, dicitur &lt;ira fremens&gt; 
vel &lt;conturbatio mentis&gt;, quia ista peccata mentem hominis dolore conturbant.</p>
	<p>Et quia in toto isto loco de quatuor peccatis capitalibus pertractatur, ideo de ipsis hic aliqua 
ad utilitatem legentium videamus. Et primo de accidia, circa quam quatuor consideranda occurrunt: 
Primo, eius quiditatem; secundo, eius damnabilitatem; tertio, remediorum oportunitatem; quarto, 
spetierum multiplicitatem. Circa primum nota quod accidia multipliciter diffinitur. Est enim 
accidia, secundum Damascenum, quedam tristitia aggravans animum, et secundum hanc 
diffinitionem, accidia importat in se quoddam tedium operandi, ut patet per hoc quod dicitur in 
glosa super illud Psalmista: Omnem escam abominata est anima eorum. A quibusdam etiam dicitur 
quod accidia est torpor mentis negligentis bona inchoare. Et secundum hanc diffinitionem, accidia 
semper est mala, quia nullum bonum attentare presummit. Vel accidia est tedium boni, secundum 
Augustinum, vel anime nausea et vite fastidium, et secundum hanc diffinitionem accidia habet odio 
omne bonum. Unde dixerunt filii Israel, ut habetur Numerorum XI: Anima nostra na<add resp="ed">u</add>seat super cibo isto levissimo: quia accidia est de cibo levissimo fastidita. Vel 
accidia est dolor de bono spirituali inquantum bonum impedit corporale. Et secundum hanc 
diffinitionem accidia includitur in quolibet capitali peccato, quod sic patet: nam luxuriosus dolet de 
castitate inquantum suam impedit improbam voluptatem; et gulosus dolet de ieiunio et abstinentia 
inquantum suam impedit ingluviem et ebrietatem; et sic de aliis. Circa secundum est notandum 
quod accidia est damnabilis, spetialiter propter quatuor: primo, quia Deo iniuriatur; secundo, quia 
saluti anime adversatur; tertio, quia vite corporali insidiatur; quarto et ultimo, quia pene eterne 
assimilatur. Deo quidem iniuriatur, quia aufert ei debitum cultum et famulatum ad quem creatus est 
homo. Ysaye LX: Germen plantationis mee ad glorificandum; idest ad hoc plantatus est homo in 
terra ut Deum coleret, idest laudaret. Preterea, Deo debet homo servire cum diligentia, 2° 
Paralipomenon 9: Omnia facite cum diligentia. Sed accidia omnia facit cum tedio et desidia. Unde 
et accidia maledictionem incurrit, Ieremie VIII: Maledictus homo qui facit opus Domini 
negligenter. Preterea, debet homo Deo servire cum letitia; Psalmista: Servite Domino in letitia. E 
contra: accidia facit omnia cum tristitia. Hoc ostendunt eius signa in gestu, scilicet, et vultu; quia 
accidiosus semper habet tristem vultum et tristem incessum. Saluti anime adversatur secundum 
omnem statum hominis, cum sit status eius triplex: scilicet innocentie, gratie, et culpe. In statu 
innocentie tenebatur homo ad opus, quia ad laudem Dei et cultum eius, Genesis II: Posuit Deus 
hominem in Paradiso ut operaretur et custodiret illud. In statu culpe pene est subditus et labori. 
Genesis tertio: In sudore vultus tui vesceris pane tuo. In statu gratie tenetur ad opera penitentie, et 
maxime post lapsum, Apokalipsis II: Memor esto unde excideris et age penitentiam; sed his 
omnibus accidia adversatur. Vite corporali insidiatur, quia cum accidia sit tristitia, quedam est vite 
corporalis consumptiva et mortificativa, iuxta illud Proverbiorum: Sicut tynea vestimento et vermis 
ligno, sic tristitia nocet cordi. Assimilatur enim accidia aque quiescenti; manifestum est enim quod 
aqua currens non corrumptitur, sed aqua in fovea quiescens. Unde Oratius: Et vitium capiunt ni 
moveantur aque. Sic homo accidiosus et tediosus in suis otiis conputrescit. Item accidia assimilatur 
salicibus iuxta aquas, que nullum afferunt fructum, quamquam frondose existant. Sic accidiosi, 
quamvis membra habeant quibus valeant operari, fructuosa opera non producunt. Ideo dicitur in 
Psalmo: In salicibus in medio eius suspendimus organa nostra. Accidiosus enim organa divine 
laudis suspendit cum a bono spirituali propter carnis quietem recedit. Item accidiosus comparatur 
turdo: dicitur enim turdus a tarditate volatus. Avis enim pinguis et ponderosa est, et eius stercus 
viscus est; unde sepe suo proprio stercore inviscatur. Sic accidiosus sua desidia et tristitia ab omni 
bono retardatur et requiescit cum Moab in fecibus suis, ut habetur Ieremie XLVIII. Unde Dominus 
conminatur accidioso, Sophonie primo: Visitabo super viros <add resp="ed">et</add> defixos in 
fecibus suis. Pene eterne assimilatur; nam accidia videtur in se habere damnatorum pigritiam et 
ponderositatem. Mathei XXII: Ligatis manibus et pedibus, mittite eum in tenebras exteriores. Ubi 
dicit glosa: Ille habet manus ligatas qui bonum operari negligit; ille vero pedes, qui bonum velle 
abicit. Ecce quam similes sunt damnatis accidiosi. Accidia enim est spiritualis paralisis, que totum 
hominem dissolvit et tollit usum membrorum, unde impedit meritum et aufert premium; secundo 
Machabeorum, 9: Alchimus percussus est paralisi.</p>
	<p>Circa tertium nota quod remedia contra accidia sunt considerationes creaturarum tam 
superiorum quam inferiorum, que continue suis laboribus debitis occupantur. Superiora enim sicut 
est firmamentum, sol, luna, et stelle, eundem tenent ordinem atque motum quem a principio a 
divina obedientia acceperunt; et in hoc nec deficiunt nec languescunt. Unde primo Regum, 31°: 
Hec dicit Dominus qui dat solem in lumine diei, ordinem lune et stellarum in lumine noctis: non 
deficient leges iste coram me. Unde continuus motus et obedientia eorum excitare debet tarditatem 
pigrorum. Sed nota quod licet Saturnus situ sit altior, natura tamen est superior et motu tardior. Sic 
est in Ecclesia, que est Dei celum, ubi maiores quandoque magis gravat accidia, ut negligentes fiant 
in sua et suorum custodia. Sepe est in eius vita prava et sedes iniqua sermo multus et fructus nullus, 
lingua magniloqua et manus otiosa, ut dicit Bernardus. Sed nota quod etiam minima negligentia in 
prelatis grave reputatur peccatum, i<add resp="ed">m</add>mo quod plus est, ea que sunt minima 
in laicis maxima sunt in ipsis. Unde Ieronimus: Nuge in ore secularium nuge sunt, in ore vero 
sacerdotum blasphemie. Inferiora autem debent humanam accidiam excitare, ut sunt arbores, 
plante, semina et alia terre nascentia; que multas patiuntur et sustinent tempestates, ut gelu, nives, 
glacies, grandines, pluviam, ventum et estum, et singulis annis spoliantur foliis et fructibus; nec 
tamen cessant crescere, frondes, flores et fructus producere. Talis est vir sanctus circa salutem suam 
solicitus et attentus, cuius folium, idest propositum sive desiderium, semper est viride, nec 
aliquando deficit facere fructum, eo quod ipse sit lignum super aquas gratie transplantatum, ut 
habetur Ieremie XVII. A minutis etiam animalibus humana pigritia summat exemplum. Seneca: 
Erubescant homines ab exiguis animalibus non trahere mores. Unde precipit Salomon, 
Proverbiorum VI: Vade ad formicam, o piger, et disce semitas eius; que cum non habeat ducem 
cuius scilicet exemplum imitetur, nec preceptorem cuius doctrina instruatur, nec principem cuius 
sententia eius negligentia puniatur, preparat tamen sibi in estate necessaria. Et nota quod cum 
formica sit minimi corporis, portat tamen pondus maius se. Piger vero cum sit magni corporis, nec 
vult digito onera tangere, nec minima adimplere, ut dicitur Mathei 13. Apis etiam, licet sit parva et 
modica musca, tamen mirabilia operatur, ut patet in compositione domorum, discursione locorum, 
et in confectione mellis et cere. Ecclesiastici VI: Brevis in volatilibus apis, et tamen initium 
dulcoris habet fructus eius. Dicitur etiam de apibus quod nulla inter eas potest vivere otiosa. Valet 
etiam ad excitationem huius humane pigritie quod legitur in <title>Vitis Patrum</title>, quod cum 
quidam sanctus vidisset ornatum cuiusdam mulieris, flens ait: Ignosce michi omnipotens Deus, quia 
unius diei huius meretricis ornatus superavit totius vite mee industrie ornamenta. Et abbas 
Pannutius, videns mulierem in Alexandria, flevit; et causam querentibus sic respondit: Fleo propter 
duo: primum est perditio istius mulieris; secundum est quia non habeo tale studium placendi Deo, 
quale ut placeat hominibus habet ista. Circa quartum vero et ultimum, nota quod de accidia 
multiplices filie oriuntur, et spetialiter novem: quarum prima est tepiditas sive remissio, per quam 
homo languet ab opere bono; et quia tepidus est, ab ore Dei est totaliter evomendus; Apocalipsis 
tertio: Utinam calidus esses aut frigidus; sed quia tepidus es, evomam de ore meo. Que quidem 
autoritas est taliter secundum veros expositores catholice exponenda. Ille est enim calidus, qui 
divino amore fervescit; ille vero est frigidus, qui a divino calore elongatus frigescit; ille autem 
tepidus dicitur qui, licet non sit malus, tamen in divino obsequio tepide operatur. Sed quia talis ex 
quadam fiducia de suis bonis posset confidere, aliquando suam negligentiam non curaret. Idcirco 
Deus talem volens corrigere, sibi tam terribiliter comminatur. Secunda est mollities sive pigritia, 
que non vult pati aspera nec aggredi ardua. Circa que duo, scilicet pati aspera et aggredi ardua, 
fortitudo versatur. Tertia est timor servilis qui penam habet, sed non meretur palmam, ut dicit 
Gregorius. Hic vero, quia presummit mala et difficiles circumstantias circa bonum, ideo non audet 
aggredi illud.</p>
	<p>Quarta est desperatio, que est relaxatio mentis ad peccandum, ut dicit Augustinus; et hec est 
valde periculosa, quia qui desperat de venia, non est scelus quod facere abhorreat; 2° Regum 
secundo: An ignoras quod periculosa res sit desperatio. Est etiam periculosa corpori desperatio, 
quia quandoque homo per ipsam incidit in mortem corporalem, ut patet in Iuda, qui laqueo se 
suspendit, ut patet Mathei XXVII et 2° Regum XVII: Dicitur quod Achitofel, sciens regnum 
redditurum ad David, ascendit in domum suam, in gilo et laqueo se suspendit. Quinta est 
somnolentia, que corpus et animam gravitate premit, et usum sensuum tollit. Sic somnus dicitur a 
quadam potentia que dicitur sensus, licet minus improprie, et gignitur somnolentia ex pigritia, 
quandoque vero e converso pigritia nascitur de somnolentia, sicut contigit de nube et aqua, quia ex 
aqua oritur nubes et ex nube funditur aqua; Proverbiorum XIX: Pigredo immittit soporem, etc. 
Sexta est negligentia, que non curat facere ea ad que quis de iure tenetur. Unde Petrus Apostolus, 
<title>In Itinerario Clementis</title>, ait: Omnium malorum mater est ignorantia, nutrix vero 
negligentia; ex quo apparet quod negligentia est malorum nutrix. Sed Ecclesiastes VII dicitur: Qui 
timet Deum nichil negligit. Septima est pusillanimitas, que a pusillo animo dicitur, et mediam habet 
fiduciam aggrediendi bonum. Ieronimus: Pusillanimis aut non incipit, aut ab incepto desistit. Ideo 
Ad Corinthios 9° confortat Apostolus ipsos dicens: Reformamini pusillanimes; quasi dicat, ne pre 
debilitate animi deficiatis. Octava est otiositas, que fugit opus, sicut e converso negotiatio fugit 
otium. Hec filia est ianua ad omnia mala; Ecclesiastici XXIII: Multa mala docuit otiositas. Et poeta: 
Sempter variam dant otia mentem. Istud enim vitium, cum abundantia rerum temporalium 
conciunctum, peccatum pessimum adinvenit, scilicet masculum in masculum exardescere; 
Ezechielis XVI: Hec fuit iniquitas Sodome, saturitas panis et otium. Nona est torpor que gelidum 
facit affectum, et totum hominem vere pigrum, ut fiat quasi uter in pruina, idest gelidus et strictus, 
et ad omne opus bonum inutilis.</p>
	<p>Secundo loco tractandum est de ira, circa quam quatuor sunt videnda: primo, quid est ira; 
secundo, si in sapientem potest cadere ira; tertio, que mala infert homini ira; quarto, de spetiebus 
ire. Quantum ad primum, sciendum quod ira tripliciter diffinitur. Prima diffinitio est talis: Ira est 
impetus concitati spiritus, idest anime rationalis que per iram inflammata precipitatur in furorem. 
Hec diffinitio pater per Salomonem, Proverbiorum XXVI. Cum hac diffinitione concordare 
videntur Philosophus ac etiam Damascenus. Dicunt enim ambo quod ira est accensio sanguinis 
circa cor, ex cuius calore anima inflammatur. Inflammatur enim et accenditur ex contumeliis atque 
minis. Nam sicut ex collisione lapidis et ferri gignitur ignis, sic ex contumeliis receptis anima 
exardescit. Sed nota quod est quedam materia que ad ignem non consumitur, sicut hebanus, que est 
arbor quam nullus devorat ignis. Talis est vir patiens, qui iracundie igne non superatur nec iniuria 
frangitur, quia non contristabit iustum quicquid acciderit ei, ut habetur Proverbiorum VII. Alia est 
materia que de levi accenditur et de levi extinguitur, sicut candela. Hec est ira que de facili 
mitigatur, super quam sol non occidit, quia talis iratus cum ipsa ira noctem non ingreditur, implens 
illud Apostoli ad Ephesios IIII: Sol non occidat super iracundiam vestram. Alia est materia 
conservativa ignis, ut sunt ligna et maxime iuniperus, qui dicitur quasi &lt;iuvans pirum&gt;, idest 
ignem. Dicit enim Ysidorus quod eius carbo succensus et cinere reconditus servat ignem per 
annum. Talis est iratus, cuius ira non de facili aboletur nisi prius se vindicet; et tales vocantur a 
Philosopho in quarto <title>Ethycorum</title> difficiles. Ponit enim ibi Philosophus tria genera 
iracundorum, videlicet acutos, amaros, difficiles, sive graves, que quidem distinctio sic exponitur a 
Thoma de Aquino. Potest enim secundum eundem ira ex duobus attendi: Primo quidem ex ipsa ire 
origine, et hoc pertinet ad acutos, qui nimis cito irascuntur, et ex qualibet levi causa. Alio modo 
potest attendi ex ipsa ire duratione, eo scilicet quod ira nimis perseverat, quod quidem potest esse 
dupliciter: Uno modo quia causa ire, scilicet illata iniuria, nimis in memoria hominis perseverat; 
unde ex hoc homo diutinam tristitiam concipit, et ideo sunt sibi ipsis graves et amari. Alio modo 
contingit ex parte ipsius vindicte quam aliquis ostinato querit appetitu, et hoc pertinet ad difficiles 
sive graves, qui non dimittunt iram quousque puniant. Ideo dicit idem Philosophus quod punitio 
quietat impetum ire. In fornace autem ire tres fabri operantur: primus est superbia, que exsufflat 
folles tumidorum verborum; secundus est invidia, que tenet ferrum duritie cordis cum forcipe 
inveterati rancoris; tertius est contumelia, que assidue cundit nimis opprobiis et contumeliis. Isti 
tres fabri uno versiculo continentur: Flat forcipes rectusque tenet cunditque piragmon.</p>
	<p>Secunda diffinitio est talis: Ira est perturbatio mentis. Circa quam diffinitionem nota quod 
triplex est perturbatio: una meritoria, secunda prohibita, tertia permissa; de quibus supra habetur 
cantu V. Tertia diffinitio talis est secundum Augustinum XIII, <title>De Civitate Dei</title>: Ira 
est ulciscendi libido. Cum quo concordat etiam Philosophus dicens: Ira est appetitus vindicte. Circa 
quam diffinitionem nota quod triplex est appetitus sive libido vindicte: una remissa, alia inordinata, 
tertia ordinata. Remissa enim tepide corrigit. Hanc habuit Hely sacerdos Dei qui, ut habetur in 
primo Regum, filios suos peccantes tepide arguebat, et in peccato perseverantes non corrigebat; 
propter quam remissionem ablatum est sacerdotium a domo sua; et tandem cadens de sella 
retrorsum, fractis cervicibus expiravit. Inordinata autem nimis et indebite contra delinquentes 
irascitur. Unde tali ire a sapienti viro est frenum sagaciter apponendum, sicut fecit Architas 
Tarentinus qui, ut scribit Valerius libro quarto, capitulo de moderatione, cum iratus esset villico suo 
ait: Summerem a te supplicium, nisi nimis iratus essem. Et subdit Valerius: Maluit enim impunitum 
dimittere quam propter iram gravius punire. Ordinata autem ira que nobis ad corrigendum male 
facta conceditur habet suas circunstantias observare, videlicet tempus, modum, et locum.</p>
	<p>Quantum ad secundum, queritur utrum ira et cetere passiones possint cadere in hominem 
sapientem. De qua questione aliter sentiunt ystoyci, aliter peripatetici, aliter vero christiani. Ystoyci 
enim dicunt huiusmodi passiones non cadere in sapientem; quantumcunque enim ipsi sustineant 
adversa, ipsi tamen tenent animum firmum atque constantem. Unde refert Galienus de Socrate quod 
potionem accepit et, diu de immortalitate anime disputans, potionem illam letus hauxit. Peripatetici 
vero dicunt has passiones in sapientem cadere, sed moderatas et rationi subiectas. Et ponit 
exemplum Seneca de rege qui, audita filii sui morte, dolens coronam de capite deposuit; et audiens 
quod fortiter pugnando obcubuisset, cororam resumpsit, dicens se magis gaudere de filii virtute, 
quam dolere de morte ipsius. Narrat Tullius quod dum Catoni nuntiata fuisset mors filii ait: 
Satisfecit nature filius meus, quia mortalis erat. Unde ipse Tullius in libro <title>De 
Amicitia</title> in laudem Catonis ait: «Aut enim nemo, quod quidem magis credo, aut si 
quisquam est, ille sapiens fuit. Quomodo, ut alia omittam, mortem filii tulit?» Quam ob rem 
cave ne Catoni anteponas Socratem, quem Apollo, ut ait, sapientissimum iudicavit. Huius enim 
dicta, illius vero facta laudantur. In disciplina autem christiana, ut ait Augustinus, <title>De 
Civitate Dei</title>, non queritur utrum prius animus irascatur aut tristetur, sed unde. Nam, ut idem 
dicit in lictera: Aliud est irasci fratri, aliud culpe fratris. Non enim fratri irascitur qui peccato fratris 
irascitur, nec sine causa irascitur.</p>
	<p>Quantum ad tertium, nota quod secundum Gregorium ira infert homini VIII mala: Primum 
est quod per ipsam sapientia perditur; Ecclesiastes VII: Ira in sinu stulti requiescit. Secundum est 
quod non solum vita temporalis diminuitur, sed spiritualis sepe amittitur; Ecclesiastici 30: Zelus et 
iracundia minuunt dies. Tertium est quod mansuetudo amittitur, que est custos anime; Ecclesiastici 
quarto: Fili in mansuetudine serva animam tuam. Quartum est quod iustitia relinquitur; Iacobi 
primo: Ira viri iustitiam Dei non operatur. Gregorius: Dum turbatus animus iudicium rationis sue 
exasperat, omne quod furor suggerit rectum putat. Quintum est quod socialis vita perditur; 
Ecclesiastici VIII: Cum iracundo non facias rixam. Gregorius: Qui ex humana ratione iram non 
temperat, necesse est ut bestialiter solus vivat. Sextum est quod concordia rumpitur; Proverbiorum 
XV: Vir iracundus provocat rixas. Septimum est quod lux veritatis absconditur; Gregorius: Cum 
iracundia menti confusionis tenebras incutit, huic Deus radium sue cognitionis abscondit. Octavum, 
quod Spiritus Sancti splendor excluditur. Gregorius: Cum ira quietem menti subtrahat Spiritui 
Sancto, suam inhabitationem claudit.</p>
	<p>Quantum ad quartum et ultimum est sciendum quod ab ira VI filiarum speties oriuntur, 
videlicet rixa, tumor mentis, contumelia, clamor, indignatio, et blasphemia. Que isto ordine 
distinguntur : quia ira aut est in corde, aut profertur ex ore, aut demonstratur in opere. Si in corde 
tantum, tunc est indignatio et tumor mentis; indignatio quidem inquantum irascitur contra aliquem 
quem reputat indignum quod talem iniuriam intulit contra eum; tumor autem mentis est inquantum 
iratus cogitat diversas vias vindicte, et talibus cogitationibus animum suum replet. Item ex ira, 
secundum quod progreditur ex ore, tres filie oriuntur: Prima est clamor, qui est confuse vocis 
immoderantia. Gregorius: Iratus ore sue clamorem format, sed quid sensus loquatur ignorat. Alia 
est secundum quod aliquis prorumpit in verba iniuriosa, et hoc dupliciter: vel contra Deum, vel 
contra proximum. Si contra Deum, sic est blasphemia; et est blasphemia verborum contra Deum 
sordidata prolatio. Dicit enim Ieronimus super Matheum quod blasphemare est de Deo inordinata 
verba proferre. Si contra proximum, sic est contumelia, qua quis alicui inordinate minatur; 
Sapientie VII: In voce malorum contumelia est. Item ex ira secundum quod est in opere nascitur 
una filia, scilicet rixa, per quam intelliguntur omnia nocumenta que infert proximo iracundus, 
propter quod dicitur in Proverbiorum: Vir iracundus provocat rixas. Ubi dicit glosa: Iracundia est 
ianua omnium vitiorum, qua clausa virtutibus extrinsecus aperta ad omne facinus armabitur 
animus.</p>
	<p>Tertio loco sequitur de invidia, circa quam tria breviter videamus: primo, eius diffinitionem; 
secundo, eius transgressionem; tertio, eius conditionem; quarto, ipsius parturitionem. Circa primo 
queritur utrum invidia sit peccatum, et videtur quod non. Scribit enim Ieronimus cuidam nobili viro 
pro instructione filie sue: Habeat, inquit, socias cum quibus adiscat, a quibus invideatur, quarum 
laudibus mordeatur: et sic non videtur esse peccatum; dicendum quod invidia est tristitia de bono 
alterius inquantum est diminutivum proprii boni. Et ideo homines qui sunt amatores glorie et 
honoris sunt invicem invidi, et maxime in illis bonis in quibus homines amant honorari; de quibus 
dicit sapiens in secundo <title>Rethorice</title>: Hec quidem bona sunt aut secundum genus, aut 
secundum conditionem, aut secundum statum, aut secundum habitum, aut secundum opinionem. Et 
ideo ad illos tantum invidia habetur in quibus homo vult se equare, vel in aliquo istorum preferre. 
Et ideo non est invidia respectu multum a se distantium; puta plebeius homo non studet se equare 
regi, quoniam rex multum eum excedit, et ideo hiis qui multum distant loco, vel tempore, vel statu, 
homo non invidet. Et ratio huius est quia nullus conatur ad ea in quibus est multum deficiens. Et 
ideo cum aliquis in hoc eum excedat non invidet, sed si modicum deficiat, videtur quod ad hec 
pertingere possit, et ideo ad hoc conatur. Iterum pusillanimes sunt invidi, quia quicquid boni alicui 
accidit, reputant se in magno superari. Et ideo dicitur in Iob: Parvulum occidit invidia. Secundo, 
videndum est de ipsius transgressione utrum sit mortale peccatum. Et dicendum quod cum invidia 
sit tristitia de alienis bonis, hoc contingit quatuor modis: Uno modo quando aliquis dolet de bono 
alicuius, inquantum ex eo timetur nocumentum vel sibi vel aliis sibi astrictis, et talis tristitia non est 
invidia; et potest esse sine peccato, iuxta quod Gregorius in <title>Moralibus</title> dicit: Evenire 
plerumque solet ut non amissa caritate, inimici nos ruina letificet, et rursum eius gloria sine invidie 
culpa nos contristet; ut cum, ruente eo, quosdam bene erigi credimus et proficiente illo plerosque 
iniuste opprimi formidamus. Alio modo potest contristari quis de bono alterius, non ex eo quod ille 
habet bonum, sed ex illo quod ei deest; et hoc proprie vocatur zelus, ut sapiens dicit in secundo 
<title>Rethorice</title>; et si iste zelus sit circa bona honesta, laudabilis est; iuxta id quod habetur 
<title>Ad Corinthios</title>: Emulami spiritualia. Sed si fit de bonis temporalibus, potest esse cum 
peccato et sine peccato. Tertio modo tristatur aliquis de bono alterius, eo quod indignus est ille cui 
accidit bonum. Et est intelligendum de bonis temporalibus que proveniunt interdum dignis et 
indignis, et hec tristitia, secundum quod dicit sapiens in secundo <title>Rethorice</title>, vocatur 
nemesis, que est quedam medietas, ut ipse sapiens narrat. Nam invidus qui est in uno extremo 
tristatur de bonis concessis dignis et indignis; alius autem qui est in alio extremo non tristatur, sive 
bona concedantur dignis sive indignis. Nemesicus vero, qui consistit in medio, gaudet de bonis 
concessis dignis et tristatur de bono concesso indignis. Sed hec tristitia prohibetur in divina 
scriptura: Noli emulari in malignantibus neque zelaveris facientes iniquitatem. Et ratio huius est 
quia sapiens moralis considerat ista bona temporalia secundum se, prout possunt magna videri non 
respicientibus ad eterna. Sed secundum doctrinam fidei, ista temporalia proveniunt indignis ex iusta 
Dei ordinatione, vel ad eorum correctionem, vel ad eorum damnationem; huius autem bona nichil 
sunt in comparatione ad bona futura que servantur bonis et dignis.</p>
	<p>Quarto tristatur aliquis de bonis alicuius in quantum alter ipsum excedit in bonis, et hec 
proprie est invidia; et hoc est semper pravum, sicut sapiens dicit in secundo 
<title>Rethorice</title>, quia dolet de eo de quo esset gaudendum; et secundum suum genus est 
peccatum mortale; quod patet ex suo genere. Mortale enim dicitur quod vitam aufert et mortem 
inducit. Cum igitur invidia contrarietur caritati, per quam est vita anime spiritualis, iuxta illud 
Iohannis in canonica: Nos scimus quoniam translati sumus de morte ad vitam, quoniam diligimus 
fratres. Manifestum est quoniam est peccatum mortale, nam caritas gaudet de bono proximi; invidia 
autem tristatur nisi excusetur propter imperfectionem actus, quia in quolibet genere peccati mortalis 
sunt aliqui actus imperfecti, qui sunt peccata venialia. Circa tertium nota quod conditio invidie est 
valde turpis et periculosa, quia invidia est fel diaboli infusum cordi humano. Unde in Actibus 
Apostolorum VII dixit Petrus ad Symonem: In felle amaritudinis video te esse. Fel enim est 
principium putrefactionis in corpore mortuo, quia cum frangitur cista fellis noxius humor 
diffunditur, qui est causa putrefactionis. Et invidia omnia interiora bona corrumpit in ipso 
momento; Proverbiorum XVIII: Putredo ossium invidia. Item invidia comparatur urso qui ad 
pelvim candentem excecatur; sic invidus ad bonum proximi obfuscatur, ut de eo dicatur illud 
Ecclesiastici XXV: Excecavit vultum suum quasi ursus. Ursus enim diebus festivis magis torquetur, 
quia per vicos trahitur, verberatur, a pueris lapidatur, et a canibus laceratur. Sic invidus magis 
affligitur videns honorem et decorem proximi. Unde Socrates: Quanta sunt felicium hominum 
gaudia, tanti sunt invidorum gemitus. Item invidia similatur talpe, que lumen solis sine morte diu 
ferre non potest. Habet enim oculos sub pelle debiles valde. Sic ipse invidus bonum proximi sine 
morte anime nequit aspicere. Gregorius: Invidus dum de alieno bono affligitur, quasi de radio solis 
excecatur. Item invidia est fera pessima, de qua ait Iacob patriarcha: Fera pessima devoravit filium 
meum. Est enim sevior leone, qui cum sit sevissimus inter omnia animalia, tamen predam suam 
inferioribus comunicat tanquam a natura edoctus, quod omne bonum in comuni est comuniter 
deducendum. Nam sine socio, teste Seneca et Boetio, nullius rei est iocunda possessio. Exemplum 
de quodam rege, qui concessit uni avaro et uni invido quod eligerent unum munus, ita tamen quod 
donum eius qui posterior peteret duplicaretur; et cum uterque differret petere, precepit rex ut prius 
petenti alter oculus erueretur. Statim petiit invidus ut sibi erueretur oculus unus, ut socio suo 
eruerentur duo. Et nota quod apparent exterius signa invidie que poeta Ovidus ponit in libro 
<title>Metamorphoseos</title>, libro 2°:

<quote rend="block">
<l><emph>Pallor in ore sedet, macies in corpore toto.</emph></l>
<l><emph>Nusquam recta acies, liventque rubigine dentes,</emph></l>
<l><emph>Pectora felle virent, lingua est suffusa veneno;</emph></l>
<l><emph>Risus abest, nisi quem visi fecere dolores;</emph></l>
<l><emph>Nec fruitur somno, vigilantibus excita curis.</emph></l>
</quote>
</p>
	<p>Hiis signis poeticis consonat Gregorius dicens: Invidia est arbor cuius radix est superbia, 
truncus malivolentia, rami rancor et odium, folia detractio et mendacium, flores pallor et macies, 
fructus dolor et gaudium; dolor quem non extorquet nisi gaudium alterius, gaudium quod non 
provocat nisi dolor alienus.</p>
	<p>Quantum ad quartum nota quod invidia parturit V pravas filias, scilicet odium, sussurrum, 
detractio, exultatio, et afflictio. Odium quidem, quia cum homo videt proximum suum in bonis 
temporalibus prosperari, incipit eum odire. Item aliquis diminuit gloriam et famam alicuius, et hoc 
dupliciter: vel scilicet in occulto, et sic est sussurrum; si vero in manifesto, sic est detractio. Et est 
sussurrum quasi occultum murmur. Sussurrare enim proprie est apum; translative vero, sussurrare 
est occulte detrahere. Detractio vero est quando quis malitiose diffamat absentem. Sed nota quod 
detractionis V sunt speties: prima, simpliciter malum de aliquo dicere, sicut Pharisei dicebant de 
Christo: Nequaquam bonus est, sed seducit turbas; Iohannis VII. Secunda est pervertere 
intentionem agentis vel dicentis; Ysaie V: Ve qui dicitis bonum malum et malum bonum, ponentes 
lucem tenebras et tenebras lucem. Tertia est minuere bonum etiam si omnino appareat bonum; Iob 
XI: In electis ponit maculam – subaudi detractor. Quarta est comparatione melioris alium 
deprimere, ut in Psalmo: Destruxisti eum ab emundatione, idest emendando unum, idest 
conmendando eum destruxisti reliquum, idest depressisti illum de quo fiebat sermo prius. Quinta 
est assentire murmurationibus. Augustinus: Qui libenter detrahit vel detractores audit, uterque 
diabolum habet; ille in ore, iste in aure. Et iterum Augustinus: Detractio tres interficit uno ictu: 
detrahentem, audientem, et illum de quo fit detractio.</p>
	<p>Sequitur quarto loco de superbia, quam beatus Gregorius in libro <title>Moralium</title> 
inter vitia capitalia non assignat, sed dicit ipsam esse reginam et matrem omnium vitiorum. Est 
autem superbia, secundum Augustinum, XIIII libro <title>De Civitate Dei</title>, perverse 
celsitudinis appetitus. Et ideo homines de solis excellentiis superbire videntur; nam quidam 
superbiunt de scientia, que est excellentissimum bonum. Taliter autem superbienti dicit Dominus, 
Luce XI: Vide ne lumen quod in te est tenebre sint, ut patet in Lucifero, qui pro luce invenit 
tenebras. Sed nota quod propter duo spetialiter nullus debet in scientia gloriari, nec de ipsa inaniter 
superbire. Primo, quia pauca scimus; Ecclesiastes 93: Pauca novimus. Paulo autem dictum est, ut 
habetur in Actibus Apostolorum XXVI: Multe lictere te faciunt insanire. Secundo, quia nichil 
perfecte scimus. Intellectus enim humanus sic se habet ad manifesta nature sicut ad lumen solis 
oculus noctue, ut dicit Philosophus. Ideo bene Plato aiebat: Hoc solum scio, quod nescio. 
Ieronimus: Nec etiam naturam unius culicis perfecte cognoscimus. Unde Symon magus quesivit a 
beato Petro, ut <emph>In Clementis Itinerario</emph> continetur, quare culex cum sex pedibus 
habet alas, camelus vero cum quatuor non habet. Nec est nobis alia ratio nisi voluntas creatoris, qui 
sicut voluit fecit. Quidam superbiunt de pulcritudine, que est excellens donum, quia per 
pulcritudinem corporalem devenimus in pulcritudinem spiritualem, et maxime creatoris. Dicitur 
enim quod dum quidam hereticus diceret quid est anima? et audientes nil respondere scirent, unus 
puer ait ad eum: Anima, licet videri non possit, tamen considerari potest eius essentia ac etiam 
pulcritudo, quia anima resoluta a corpore, corpus remanet quasi nichil, et tota eius perditur 
pulcritudo. Sed talis pulcritudo, quia inde homines inaniter gloriantur, vana protinus iudicatur. 
Unde Salomon: Fallax gratia et vana est pulcritudo. Vana ideo dicitur quia non diu manet; 
Ysidorus: Vanum est quod statum suum diu servare non potest. Ideo comparatur flori et nivi. 
Comparatur enim primo flori, qui ad tempus virescit et statim transit et marescit, deinde vanescit. 
Ideo monet poeta:

<quote rend="block">
<l><emph>O formose puer, nimium ne crede colori;</emph></l>
<l><emph>Alba ligustra cadunt, vaccinia nigra leguntur.</emph></l>
</quote>
</p>
	<p>Secundo comparatur nivi super fimum, quia dum nix operit fimum, totum videtur album, sed 
ad solis calorem nix liquescit et fimus magis putrescit. Boetius: Quid est pulcritudo corporis nisi 
velamen turpitudinis? Boetius in libro <title>De Consolatione</title>: Si linceis oculis homines 
uterentur, ut visus queque obstacula penetraret, Alchibiadis corpus superficie pulcerrimum nonne 
turpissimum videretur? Et concludit: Te igitur pulcrum videri, non tua natura, sed spectantium 
oculorum reddit infirmitas. Hoc apparet in noctiluca, que in tenebris videtur aurea, in luce vero 
vermis. Adsili hominibus carnalibus, quia in tenebris sunt, pulcritudo venerea videtur 
incomparabiliter pretiosa. Sed non considerant quod pulcritudo veneris est excecatio mentis. 
Exemplum de Holoferne, qui dum vidit pulcritudinem et ornatum Iudit et maxime pedum, statim 
mente captus, ab ipsa fuit capite detruncatus. Unde Iudit X: Sandalia eius, idest calciamenta, Iudit 
rapuerunt oculos eius, scilicet Holofernis. Et ideo, secundum Gregorium, non licet intueri quod non 
licet concupisci. Impudicus enim oculus impudici cordis est nuntius, ut dicit Agustinus. Magna est 
enim vicinitas inter oculos et cor. Dicunt enim naturales quod in formatione hominis primo 
effigiatur cor, postmodum oculi. Ideo Augustinus, in VII <title>Confessionum</title>: Per quales, 
inquit, ymagines ibant oculi mei, per tales ibat et cor meum. David autem, nisi vidisset Bersabee 
nudam, nec adulterium cum illa perpetrasset, nec virum eius morti per suas licteras destinasset. 
Quidam superbiunt de veste pretiosa, quod est valde vanum, quia vestis non est homini concreata, 
sed aliunde mutuo acquisita. Nam ab ove habemus lanam, a terra linum, a vermibus siricum, et a 
bestiis corium; et hoc quia nudi ingredimur in hunc mundum. Damnatur autem vestis propter V, 
que arguuntur et inducunt peccatum in luxu vestium: Primum est pretiositas vel sumptuositas, 
quando tantum in uno vestimento expenditur de cuius superfluo possent vivere multi pauperes. 
Luce VIII: Ecce qui in pretiosa veste sunt, in domibus regum sunt. De nimio ornatu reprehendit 
Apostolus Timothi 2: Mulieres dicens volo vos orare in omni loco, levantes puras manus sine ira et 
disceptatione. Similiter et mulieres in habitu ornato – glosa decenti – cum verecundia 
et sobrietate – glosa mentis – ornantes se, non in tortis crinibus aut auro aut 
margaritis aut veste pretiosa. Secundum est multiplicitas, ut quando pertice pendent onerate 
vestibus et pauperes moriuntur frigore. Iob XXIV: Nudos dimittunt homines, indumenta tollentes 
quibus non est operimentum in die frigoris. Ieronimus: Alicam rapere convincuntur qui ultra 
necessitate sibi retinere probantur. Tertium est curiositas quando nimis accurate sunt, etiam si sint 
viles. Augustinus: Nemo putet in luxu et studio vestium deesse peccatum, alioquin de asperitate 
vestium non laudaretur. Iohannis, Mathei VII. Quartum est indecentia, que respicit ordinem et 
statum persone: non enim decet clericum vestiri veste militari, vel hystrionica vel meretrica. 
Deuteronimi XXII: Non induetur mulier veste virilem, nec vir vestem muliebrem. Sophonias 
primo: Visitabo super omnes qui induti sunt veste peregrina, idest qui nova genera vestimentorum 
procurant ad vanam gloriam. Quintum est ostensio, que respicit vanitatem et laudem, cum potius sit 
vituperium. Oportet enim ovem gloriari de lana, non te, et verme de sirico; Ecclesiastici XI: In 
vestimento ne glorieris unquam. Item nota quod purpura sanguine tingitur. Purpura ergo utuntur qui 
vestimenta sua multiplicant de sanguine crucifixi, ut clerici maxime, vel de sanguine pauperum, ut 
avari, raptores, et huiusmodi. Quidam superbiunt de dignitate, que terminatur in deiectione et 
vilitate. Exemplum de rege Anthioco, qui, ut habetur 2° Machabeorum V, videbatur sibi pre 
superbia imperare fluctibus maris, montes in statera appendere, et tandem consumptus vermibus et 
fetore expiravit. Pessima igitur est conditio superbie que facit hominem sui status protinus 
oblivisci. Nam homines positi in sublimi in principio quidem sunt mansueti, sed in fine feroces: et 
hoc totum superbia operatur. In figura huius habemus exemplum de Nabuchodonosor, qui elatus in 
superbiam effectus est divino iudicio in parte anteriori bos, qui est animal mansuetum; in parte vero 
posteriori factus est leo, qui est animal ferox. Et ideo homo superbus nec Deo obedit, nec consortio 
humano consentit, nec rationis regulis acquiescit. Dico primo quod homo superbus Deo non obedit, 
quia sicut dicitur in Iob: Ambulant adversus Deum erecto collo. Et Boetius dicit quod cum omnia 
vitia fugiant a Deo, sola superbia se Deo opponit, quia cum in quolibet peccato sint duo, scilicet 
aversio et conversio, alia peccata dicuntur per respectum ad conversionem, superbia vero 
principaliter per aversionem. Et ideo in omni peccato superbia includitur, per quam homo a Deo 
avertitur. Secundo, homo superbus humano consortio non consentit. Videmus enim quod omnia 
secundum quendam ordinem sunt disposita et ad invicem consortia habentia. Sed superbia istum 
ordinem dissipat; et hoc sic patet, que secundum conditionem res nobilitatem recipiunt et locum 
altiorem sortiuntur. Unde animalia que conditionem sensibilem habent sunt semper vegetabilia, 
herbas, et plantas. Et quia homo habet cognitionem intellectualem, constituitur super omnia alia, et 
super ea dominium habet iuxta id ut presit volatilibus, celi, et piscibus maris. Et quia Deus 
nobilissimam habet conditionem super omnia exaltatur, et istum ordinem invenimus in humana 
natura, quia, sicut dicit sapiens in sua <title>Politica</title>, homo qui intellectu viget naturaliter 
aliis dominatur, et qui deficit intellectu et prevalet robore naturaliter est servus. Et hoc est quod 
dicitur in Scriptura Divina: Qui stultus est, serviet sapienti. Sed hunc ordinem subvertit superbus. 
Unde dicitur in Ecclesiastico: Vidi aliud malum sub sole quasi per errorem egrediens a facie 
principis, scilicet stultum positum in sublimi. Sed ratio huius est quia iusto iudicio Deus hoc 
permittit, quia quanto superbus altius elevatur, tanto profundius demergitur. Unde dicitur in 
Psalmo: Vidi impium superexaltatum et elevatum. Et sequitur: Transivi et ecce non erat. Tertio, 
homo superbus non acquiescit regulis rationis: unum quodque enim habet aliquod bonum per quod 
aliquam excellentiam assequitur, et quanto magis aliquid est bonum, tanto maiorem excellentiam 
habet. Et ideo, cum aliquis attribuit sibi maius bonum quam habeat, consequens est quod eius 
appetitus ultra modum sibi convenientem in propriam excellentiam tendat. Et ideo quandocunque 
homo recedit a regulis rationis, sive per excessum sive per defectum, oportet quod peccatum 
incurrat, et moraliter loquendo, a propria natura recedat. Et huius exemplum habemus a sapiente in 
numeris. Accipiamus enim ternarium: si ei unitas auferatur, mutatur ipsius ternarii speties et 
remanet binarius; et si ternario addatur unitas, resultat quaternarius. Et simile est in proposito: si 
enim homo sequatur regulam rationis vere, dicitur homo; si autem a ratione defluat per luxuriam, 
iam non erit de eo iudicium sicut de homine, sed sicut de bruto animali. Si autem excederet 
regulam rationis per superbiam, tunc de eo erit iudicium sicut de dyabolo, qui fuit pater superbie. 
Unde fit, secundum Boetium, quarto <title>De Consolatione</title>, ut qui probitate deserta homo 
esse desierit, cum in divinam conditionem transire non possit, vertatur in belvam. Quidam 
superbiunt de scemate, idest de nobilitate generis, quod est valde fatuum triplici consideratione: 
prima consideratio est quia omnes facti sumus ab uno Deo, et omnes descendimus ab uno homine, 
scilicet Adam. Non enim factus est unus ab uno Deo et alius ab alio, nec unus descendit ab uno 
homine et alius ab alio, sed omnes habemus unum Deum qui nos fecit et unum patrem a quo 
processimus. Nec etiam Adam habuit nisi unam uxorem, quod homo possit dicere ego sum natus de 
una et illa erat nobilis, et tu de alia et illa erat ignobilis. Unde Boetius, tertio <title>De 
Consolatione</title>: Omne hominum genus simili surgit ab ortu: unus enim pater est. Quid genus 
et proavos strepitis? Si primordia vestra autoremque Deum spectes, nullus degener extat, ni vitiis 
peiora fovens proprium deserat ortum. Secunda consideratio est quia omnes facti sumus ex una et 
eadem materia, scilicet de terra lymosa. Non enim fecit Deus unum hominem aureum vel 
argenteum, ex quo nascerentur nobiles, et alium terreum sive luteum, ex quo nascerentur ignobiles, 
sed omnes sumus ex eadem massa creati. Ideo de nobilitate generis superbire non decet. Versus:

<quote rend="block">
<l><emph>Cum fex, cum lymus, cum res vilissima simus,</emph></l>
<l><emph>Unde superbimus? ad terram terra redimus.</emph></l>
</quote>
</p>
	<p>Tertia consideratio est quia omnes nudi in hunc mundum intramus et nichil nobiscum, preter 
culpam, portamus. Non enim rex Francie, aut soldanus Babilonie, nascitur indutus vel coronatus. 
Unde Salomon: Nemo ex regibus habuit aliud nativitatis exordium. Ideo beatus Iob, qui fuit rex, 
dicebat: Nudus egressus sum de utero matris mee, nudus illuc revertar. Si autem dicis, et si omnes 
intramus in hunc mundum uniformiter pauperes et mendici et similiter inde eximus, tamen multi in 
vita sunt divites et potentes. Audi quid dicat de eis propheta, Baruch 3°: Ubi sunt principes gentium 
qui dominantur in bestiis terre? qui in avibus celi ludunt, qui argentum et aurum thesaurizant, in 
quo confidunt homines? Et respondet: Exterminati sunt. Idest extra terminos celi et mundi positi 
sunt et ad inferos descenderunt, et alii loco eorum surrexerunt. Et poeta: Quo pater Eneas, quo 
dives Tullius Anchus? Pulvis et umbra sumus. Preterea, si omne quod nascitur ex nobili viro est 
nobile, pediculi nobilium debent dici nobiles, quod falsum est. Sic simili modo filii nobilium qui 
non sunt in vita et moribus generosi, non nobiles sed degeneres sunt dicendi. Unde Boetius: Si 
malus es, incipit contra te ipsorum parentum stare nobilitas. Et Iuvenalis, satira VIIIa: Malo pater 
tibi sit Tersites, dum modo tu sis / cachidi similis vulcanaque arma capescas / quam te Thersite 
similem producat Achilles. Si autem queris que sunt filie superbie, respondeo quod omnia peccata 
et omnia scelera ac etiam omnia mala ab ipsa procedunt. Et sic patent quatuor vitia capitalia que in 
ista palude Stigia sunt submersa.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">Alma sdegnosa,</foreign></emph></l>
<l><emph><foreign lang="ita">benedetta colei che 'n te 
s'incinse.</foreign></emph></l>

</quote>
Verba sunt Virgilii ad autorem. In quibus verbis duo facit ipse Virgilius; nam primo commendat 
autorem cum dicit ipsum habere naturam contra vitium arrogantie dedignantem, in eo quod Dantes 
dedignatus fuit contra arrogantiam illius anime paludose. Ideo ait: «Alma sdegnosa». 
Secundo, benedicit et laudat illam que talem fructum gestavit in utero, ibi: «benedecta colei 
che 'n te s'incinse»; idest, benedicta sit illa que tui gravida fuit. Et est istud 
«incingere» vocabulum Romanorum; nam cum volunt dicere: «Illa mulier est 
gravida, sive pregnans», dicunt: «Illa mulier est incincta».</p>
</div4>

<div4>
<head>vv. 61-63</head>
	<p>Tutti gridavano: «A Phylippo Argenti». Iste fuit quidam miles de Adimaribus 
de Florentia, totus accidiosus, iracundus, invidus, et superbus. Et dicitur quod vocabatur Phylippus 
Argenti quia equum suum faciebat ferreis argenteis ferriari.</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">Quivi 'l lasciamo, che più non ne 
narro;</foreign></emph></l>
<l><emph><foreign lang="ita">ma nell'orecchie mi percoss'un 
duolo,</foreign></emph></l>
<l><emph><foreign lang="ita">perch'io avanti intento l'occhio 
sbarro.</foreign></emph></l>

</quote></p>
	<p>In ultimis quando autor dimisit istum Phylippum in illa derisione ab illis peccatoribus taliter 
derideri, ille Phylippus quibusdam verbis autorem in aure percussit, que quidem verba, quia ipse 
autor non bene intellexit, ideo ipsa non scribit; sed ut moris est in illo dolore quem in aure recepit, 
oculos aperuit et extra produxit. Ideo ait: «perch'io avanti intento l'occhio sbarro»; 
<emph>sbarrare</emph>, idest &lt;aperire&gt;.</p>
</div4>

<div4>
<head>vv. 67-69</head>
<p><quote rend="block">
<l><emph><foreign lang="ita">Lo buon maestro diss'«Omai, 
filliuolo,</foreign></emph></l>
<l><emph><foreign lang="ita">s'appressa la città c'à nome 
Dite,</foreign></emph></l>
etc.
</quote>
Ditis est quedam civitas in medio Inferni posita, in cuius circuitu est illud pantanum obscurum, 
turbidum et nubilosum, quod dicitur Stix. Que civitas ideo Ditis a poetis appellatur, quia in ea et 
subter eam sunt thesauri Inferni absconditi, idest peccatores maximi collocati, ut sunt heretici, 
tyranni, raptores, desperati, blasphemi, sodomite, usurarii, fraudulenti, et proditores. Ideo sequitur 
in textu: «co' gravi cittadin, col grande stuolo». De hac civitate ait Ovidius, IIII libro 
<title>Metamorphoseos</title>: «Mille capax aditus et apertas undique portas / urbs 
habet». Mille autem portas habere dicitur, quia per mille vias itur ad Infernum.</p>
</div4>

<div4>
<head>vv. 70-72</head>
<p><quote rend="block">
<l><emph><foreign lang="ita">Et io, maestro già le sue 
meschite</foreign></emph></l>
<l><emph><foreign lang="ita">là entro certo ne la valle 
cerno.</foreign></emph></l>

</quote>
<emph>Meschite</emph> proprie lingua sarracenica sunt phana et templa ipsorum. Hic autem 
ponuntur pro turribus et meniis civitatis.</p>
</div4>

<div4>
<head>vv. 124-126</head>
<p><quote rend="block">
<l><emph><foreign lang="ita">Questa lor tracotanza non è 
nova;</foreign></emph></l>
<l><emph><foreign lang="ita">che già l'usaro a me in secreta 
porta.</foreign></emph></l>

</quote>
Ista porta sacrata est illa prima porta Inferni super quam scripti sunt novem rithimi qui incipiunt: 
«Per me si va ne la città dolente», etc. &lt;Sacrata&gt; autem dicitur propter duo, 
secundum quod res dicitur sacrata duabus de causis, dico quantum ad presentem materiam. Nam res 
dicitur &lt;sacrata&gt;, primo propter immunitatem, sicut sunt templa sive ecclesie sacre, que ab 
imperatoribus sunt dotate et privilegiate ut nullus malefactor intrans illud templum, vel illam 
ecclesiam, possit inde extrahi vel moveri; secundo modo res dicitur &lt;sacra&gt; quando violari 
non licet, sicut quedam leges vel statuta civitatum sacra dicuntur quia violari non possunt. Et 
secundum istos duos modos porta Inferni dicitur sacrata: Primo, quia nulli intrare negatur accessus. 
Ideo autor ait in textu: «la qual senza serrame ancor si trova»; et similiter nulli 
intranti exitus condonatur. Secundo, quia leges Inferni violari non possunt. Unde infra, secunda 
cantica, cantu primo, dixit Cato Virgilio et autori quando vidit eos de Inferno exire:

<quote rend="block">
<l><emph><foreign lang="ita">Son le leggi d'abisso così 
rotte?</foreign></emph></l>
<l><emph><foreign lang="ita">o è mutato in ciel nuovo 
consillio,</foreign></emph></l>
<l><emph><foreign lang="ita">che, dannati, venite a le mie 
grotte?</foreign></emph></l>

</quote>
Et propter ista duo dicitur ibi in textu: «Lasciat'ogni speranza voi ch'entrate».</p>
	<p><emph><foreign lang="ita">Sopr'essa vedestù la scritta morta</foreign></emph>. Ista 
scriptura mortua est illa de qua dicit superius autor tertio cantu: «Queste parole di colore 
obscuro / vid'io scritte al sommo d'una porta».</p>
</div4>

<div4>
<head>vv. 127-130</head>
	<p><emph><foreign lang="ita">Et già di qua da lei discende l'erta</foreign></emph>. Quando 
demones in faciem Virgilii clauserunt ianuas civitatis, statim missus fuit de celo unus Angelus ut, 
malis gratibus illorum spirituum malignorum, civitatem aperiret, et eis liberum introitum exhiberet. 
Ideo ait autor in textu:

<quote rend="block">
<l><emph><foreign lang="ita">Et già di qua da lei discende 
l'erta,</foreign></emph></l>
<l><emph><foreign lang="ita">passando per li cerchi senza 
scorta,</foreign></emph></l>
<l><emph><foreign lang="ita">tal che per lui ne fia la terra 
aperta.</foreign></emph></l>

</quote>
Iste cantus continet duas comparationes et V notabilia.</p>
</div4>
</div3>


<div3 n="Comparationes">
<div4>
<head>vv. 13-15</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Corda non pinse mai da sè 
saetta</foreign></emph></l>
<l><emph><foreign lang="ita">che sì corresse via per l'aere 
snella,</foreign></emph></l>
<l><emph><foreign lang="ita">com'i' vid'una nave 
piccioletta.</foreign></emph></l>

</quote>
Lictera plana est.</p>
</div4>

<div4>
<head>vv. 22-24</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Qual è colui che grande 'nganno 
ascolta</foreign></emph></l>
<l><emph><foreign lang="ita">che li sia fatto, et poi si ne 
rammarca,</foreign></emph></l>
<l><emph><foreign lang="ita">fecesi Fregias nell'ira 
accolta.</foreign></emph></l>

</quote>
Lictera etiam plana est.</p>
</div4>
</div3>


<div3 n="Notabilia">
<div4>
<head>vv. 34-36</head>
<argument><p>PRIMUM NOTABILE.</p></argument>
	<p><emph><foreign lang="ita">S'i' vengo, non rimango</foreign></emph>. Interrogatus autor 
a domino Phylippo Argenti dicente: «Chi se' tu che vieni anzi ora»? Hoc est, quis es 
tu qui ante horam mortis ad inferna descendis? ait: «S'i' vengo, non rimango». In qua 
responsione unum pulcerrimum notabile et valde morale breviter continetur. Homo enim sapiens, 
licet peccet, non tamen in illo peccato perseverare proponit. Ideo ait: «Si ego venio, non 
remaneo». Vel aliter, multotiens accidit quod homo sapiens atque bonus aliorum peccata 
considerat, scrutatur, et videt, non ut peccet, sed ut ab ipsis caveat, vel peccantes ab eisdem peccatis 
erigat ad salute<add resp="ed">m</add>.</p>
</div4>

<div4>
<head>vv. 46-48</head>
<argument><p>SECUNDUM NOTABILE.</p></argument>
	<p><emph><foreign lang="ita">Bontà non è che sua memoria fregi</foreign></emph>. In hoc 
notabili demonstratur quam sit vilis conditio hominis arrogantis, in hoc quod nulla memoranda 
memoria de ipso remanet in hoc mundo. Ideo ait, ubi loquitur de domino Phylippo: «Nulla 
bonitas memoriam suam ornat».</p>
</div4>

<div4>
<head>vv. 49-51</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Quanti si tengon or là sù gran 
regi</foreign></emph></l>
<l><emph><foreign lang="ita">che qui staranno come porci in 
brago.</foreign></emph></l>
</quote>
</p>
	<p>Quam sit dispar in Inferno superborum et arrogantium conditio sive status, a conditione et 
statu quem habent et obtinent in hac vita in hiis duobus rithimis a Virgilio demonstratur; in quibus 
ponit quod omnes illi qui se superbe et arroganter retinent vel reputant esse magnos, erunt in 
Inferno velut porci in volutabro involuti. Et istud concordat cum sententia Salvatoris, qui ait in 
Evangelio beati Mathei, XXIII capitulo: Qui se exaltat humiliabitur.</p>
</div4>

<div4>
<head>vv. 106-108</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Ma qui m'attendi, et lo spirito 
lasso</foreign></emph></l>
<l><emph><foreign lang="ita">conforta et ciba di speranza 
bona.</foreign></emph></l>
</quote>
</p>
	<p>Licet, secundum sententiam Salomonis, spes que differtur affligat animam, nichilominus 
tamen spes habet animam cibare et confortare, propter premium quod expectat. Unde videmus in 
homine militari quod, propter spem quam habet de premio, audacter aggreditur non solum ardua, 
sed etiam ipsam mortem.</p>
</div4>

<div4>
<head>vv. 109-111</head>
<argument><p>QUINTUM NOTABILE.</p></argument>
	<p><emph><foreign lang="ita">Che 'l sì e 'l no nel capo mi tenciona</foreign></emph>. In hoc 
notabili ostenditur causa quare spes dilata habet animam tormentare; quia sic et non in capite 
altercantur.</p>

	<p>Et sic patet VIII cantus prime cantice.</p>
</div4>
</div3>
</div2>


<div2><head>IX</head>
<div3 n="Incipit">
<argument><p>INCIPIT VIIII CANTUS PRIME CANTICE COMEDIE.</p></argument>
	<p>In isto VIIII cantu prosequitur quod in superiori incepit preambulum, scilicet ad circulum 
sextum, in quo ponit hereticos tumulatos et incipit ibi: «Dentro vi 'ntramo senz'alcuna 
guerra», et finit in subsequenti cantu, ibi: «Lo nostro scender convien esser 
tardo», etc. Et tractat in isto cantu principaliter tria: Primo de tribus Furiis infernalibus, que 
tenent typum heretice pravitatis; secundo de Gorgone, que tenet typum terroris et oblivionis; et 
tertio de quodam nuntio, qui fuit missus de celo ut portas panderet civitatis, qui nuntius tenet 
figuram sive similitudinem veritatis, que omnia secreta et absconsa revelat.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-30</head>
	<p>Sicut in superiori cantu habetur, quando demones clauserunt portas civitatis Virgilio, 
reversus est ipse Virgilius ad autorem totus melancolicus et quasi totus in mente prostratus; quod 
attendens et considerans ipse autor totus pusillanimus est effectus, et ista talis pusillanimitas 
colorem pallidum in faciem eius pinxit; qui quidem pallor similem colorem quem habebat Virgilius 
tunc restrinxit. Ideo continuando, sic incipit istum cantum:

<quote rend="block">
<l><emph><foreign lang="ita">Quel color che viltà di fuor mi 
pinse</foreign></emph></l>
<l><emph><foreign lang="ita">vegendo 'l duca mio tornare in 
volta,</foreign></emph></l>
<l><emph><foreign lang="ita">più tosto dentro il suo novo 
ristrinse.</foreign></emph></l>

</quote>
Hoc est, ille color quem pusillanimitas exterius in me depinxit, videndo ducem meum reverti 
sconfictum, citius suum novum colorem restrinxit interius. Et bene dicit novum, quia sapiens non 
ita de levi a passionibus conmovetur. Et statim illo colore pallido interius ad se tracto, attente se 
firmavit ipse dux, sicut solet facere auscultans et expectans aliquid quod videre non potest. Et sic 
auscultans si veniret, scilicet id quod expectabat, quia a longe videre non poterat, propter aerem 
caliginosum et nebulam spissam, ait ut confortaret autorem: «Omnino sine dubio nos 
vincemus, sin autem talis fuit punitus. O quantum videtur michi tardum quod id quod expecto huc 
veniat». Audiens autem Dantes ista verba Virgilii, quorum principium cum fine minime 
concordabat, ne momentum aliquod pertransiret quod ipse cum magistro non proficeret, ex quo non 
ibant quia aliquid expectabant, ait ad eum: «In istum fundum Inferni descendit unquam 
aliquis de primo gradu? hoc est de primo circulo? in quo quidem circulo non est alia pena nisi spes 
protinus detruncata?» Et Virgilius ad eum ait: «Raro de nobis qui habitamus in primo 
circulo in castro, scilicet illo aliquantulum luminoso, aliquis vadit per istud iter per quod nos 
vadimus modo. Verum est quod una alia vice huc inferius fui adiuratus ab illa avida Eritone que 
antiquitus, dum vivebat, animas ad sua corpora revocabat. Et fecit me intrare, modicum post 
mortem meam, in illum circulum ubi habitat Iudas Scarioth, ut extraherem inde unum spiritum 
quem volebat. Ille enim locus in quem descendi est obscurior et magis elongatus a celo quam locus 
aliquis infernalis. Unde, quia alias inferius huc descendi, bene scio istud iter, et idcirco facio te 
securum».</p>
</div4>

<div4>
<head>vv. 34-133</head>
	<p>Et dum sic autorem huiusmodi locutionibus et demonstrationibus confortaret, dicit ipse autor 
se vidisse in chacumine unius turris excelse tres Furias infernales, sanguine tinctas, ydris 
viridissimis cinctas, et cerastibus coronatas; quarum una vocatur Alecto, altera Thesiphon, et tertia 
Megera. Que quidem Furie, quia succursum de celo missum venire sciebant, cum unguibus pectora 
sua scindebant, manibus se percutiebant, et alta voce Gorgonem clamabant dicentes: «Veniat 
Medusa, ut ipsum convertat in lapidem. Male enim fecimus non vindicando nos de Theseo». 
Tunc Virgilius ait ad Dantem: «Volve te retro et tene visum clausum, quia si Gorgon se 
ostenderet et tu eum videres, nunquam posses reverti superius». Et hoc dicto, statim Dantem 
convertit ad se ipsum, et propriis manibus cooperuit sibi visum. Et quamvis Dantes aliquid oculis 
discernere non valeret, tamen auditu persensit super aquas Stigias unum sonum terribilem, tanto 
pavore repletum, quod ambe ripe illius paludis ex tali conmotione tremebant. Et ille rumor tam 
terribilis et tam pavidus nichil aliud erat nisi adventus Meduse, que ad clamorem Furiarum 
veniebat, ut Dantem in lapidem conmutaret. Sed postquam pertransiit talis tremor, Virgilius solvit 
oculos ipsi Danti. Et tunc vidit quendam benignum nuntium super aquas Stigias siccis pedibus 
ambulantem, ante cuius faciem omnes anime, que sunt in illa palude submerse, contuse, timore 
terribili fugiebant. Quem cum vidisset Virgilius innuit Danti ut ei inclinato capite reverentiam 
exhiberet. Et ille nuntius sic super aquas Stygias ambulando devenit ad ianuas civitatis, quas cum 
una virgula reserans, ait ad illos demones qui clauserant eas: «O expulsi de celo, gens 
despecta, unde ista superba arrogantia in vobis allicitur? Cur recalcitratis illi voluntati, cui nunquam 
potest finis esse truncatus? Quid iuvat cum fronte percutere petram? Cerberus enim vester, si bene 
recolitis, propter hunc simile gestat adhuc mentum depilatum et guttur». Et hiis dictis, per 
viam qua venerat est reversus. Et tunc, videntes portas civitatis apertas, intus sine impedimento 
aliquo intraverunt. Quibus ingressis, dicit autor quod tota illa civitas erat plena sepulcris, et 
sepulcra interius adeo plena flammis, quod nulla ars reperitur in mundo que ferrum magis requirat 
ignitum. Et de istis sepulcris terribiliter tam ignitis, quia erant omnia opertoria sublevata, exibant ita 
dure lamentationes, quod bene videbantur lamentationes protinus miserorum. Quas voces miseras 
audiens, autor ait ad Virgilium: «Que sunt iste gentes que sepulte in istis archis se faciunt 
sentiri cum suspiriis dolentibus?» Cui ait ipse Virgilius: «Hic sunt heresiarche, cum 
eorum sequacibus cuiuscunque secte, et multo plus quam tu credas ex eis sunt iste tumbe replete. 
Similis hic cum simili est sepultus, et monumenta sunt calida secundum magis et minus, idest 
secundum quod magis et minus in hoc mundo heretici erraverunt». Et postquam Virgilius 
assignavit Danti miseram conditionem istius misere civitatis, dicit ipse autor quod inter muros et 
sepulcra iter a dextris arripuerunt. Unde ait in textu: «Poscia c'a la man dextra si fu vòlto, / 
passamo tra' martiri», idest sepulcra, «et li alti spaldi», idest altos muros.</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">Quel color che viltà di fuor mi pinse</foreign></emph></p>
	<p>Iste color, quem pusillanimitas in faciem Dantis pinxit, est color pallidus, qui quidem 
accidere solet duabus de causis: prima est quando homo interius concipit timorem; secunda est 
quando concipit amorem. Corpus enim, secundum philosophos, ad conceptionem anime 
commovetur; nam ad conceptionem rei terribilis totus homo pallescit. Et ratio huius est quia 
quando homo timet, totus calor naturalis fugit ad interiora, et sic exterius remanet pallidus ac etiam 
congelatus. Unde poeta: «Calor exteriora reliquit». Et per istum modum videns autor 
suum ducem a demonibus sic derisum, et quodammodo debellatum, quia erat ei suum iter ita 
rustice impedimentum ad conceptionem rei tam terribilis, totus pavidus est effectus. Sicut solent 
fieri milites pavidi dum vident suum ducem fugere vel timere in prelio, similiter quando concipit 
amorem, interius totus pallescit et frigescit exterius: et hoc etiam propter causam iam superius 
assignatam. Unde Ovidius: «Palleat omnis amans, hic est color aptus amanti». 
Similiter, ad conceptionem rei verecunde, homo exterius erubescit. Et ratio huius est: Quando enim 
homo facit vel recipit aliquod turpe, quod sit verecundia dignum, calor interior ad exteriora 
procedit, ut illum verecundum a se proiciat et expellat. Unde, de primo, Ovidius in libro 
<title>Metamorphoseos</title>: «Heu quam difficile est crimen non prodere vultu». 
De secundo idem Ovidius, eodem libro: «Nays ab his tacuit pueri rubor ora notavit; / nescit 
quid sit amor, sed erubuisse decebat». Quia nanque puer ille de turpi requirebatur a Nay, 
ideo totus in facie apparuit rubicundus.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">«Pur a noi converrà vincer la 
punga»,</foreign></emph></l>
<l><emph><foreign lang="ita">cominciò ei, «se non... Tal ne 
soferse,</foreign></emph></l>
etc.
</quote></p>
<p>Virgilius sic turpiter a demonibus debellatus, de celo auxilium expectabat, et ideo dicebat: 
«Pur a noi converrà vincer la punga», sin autem talis fuit punitus. Vult hic dicere 
Virgilius: Si nos non vincemus, isti qui clauserunt portas terribiliter punientur, quia Cerberus non 
tantum peccavit in impediendo Theseum, quando momordit Caronem, quantum peccaverunt isti 
quando clauserunt ianuas civitatis. Et nichilominus erit nobis tandem civitas patefacta. Sed quia 
spes que differtur affligit animam, secundum sententiam Salomonis, ideo adiungit ipse Virgilius: 
«O quanto tard'a me c'altri qui giunga».</p>
</div4>

<div4>
<head>vv. 16-18</head>
	<p><emph><foreign lang="ita">Ke sol per pen'à la speranza cionca</foreign></emph>. Illi qui 
habitant in primo circulo nullam aliam penam habent nisi solummodo spem truncatam: Ubi est 
notandum quod due sunt spes: una secundum naturam; altera secundum gratiam. Spes enim 
secundum naturam est illa, qua mediante, ex uno iuvene et una iuvene, vel altero iuvene et altero 
sene, nasciturus filius expectatur. Spes vero secundum gratiam est illa, qua mediante, de ambobus 
senibus filius generatur; sicut ex Abraham nonagenario et Sarra octagenaria natus est filius, scilicet 
Ysaach. Et de his duabus spebus ait Apostolus, loquens de Abraham, qui contra spem in spem 
credidit ut esset pater multarum gentium, idest contra spem nature in spem gratie credidit Abraham 
ut esset pater multarum gentium, idest ut haberet filium multarum gentium genitorem. Sic eodem 
modo philosophi, et poete, et alii qui habitant in primo circulo, contra spem gratie, qua privatos 
omnino se sentiunt, sperant in spem nature vel rationis. Non enim dictat lex vel ratio naturalis ut 
homo non peccans temporaliter nedum eternaliter puniatur. Cum itaque illi iusti qui sunt in primo 
circulo iuste et virtuose vixerint in mundo, non debent secundum legem vel rationem humanam 
eternaliter condemnari. Sed lex divina mandat quod quicumque in Christum non crediderit et 
baptizatus non fuerit, condemnetur. Et sic contra spem que procedit a gratia habent spem sive 
desiderium quod oritur a natura. Et ideo ait Virgilius supra, quarto cantu, circulo primo: «Per 
tai difecti, non per altro rio / semo perduti, et sol di tanto offesi / che senza speme vivemo in 
disio». Et hic ait autor in textu: «che sol per pen'à la speranza cionca».</p>
</div4>

<div4>
<head>vv. 22-24</head>
<p><quote rend="block">
<l><emph><foreign lang="ita">Ver'è c'altra fiata qua giù 
fui,</foreign></emph></l>
<l><emph><foreign lang="ita">congiurato da quella Ericto 
cruda,</foreign></emph></l>
etc.
</quote>
Ista Ericto fuit quedam mulier de Thesalia, maga et venefica valde magna, que, ut scribit Lucanus 
in VI, suis incantationibus animas mortuorum ad propria corpora revocabat. Ad hanc enim 
Erictonem accessit Sextus filius Pompei, volens ab ea scire quem finem habitura erant bella plus 
quam civilia, que in brevi tractanda erant, sive potius finienda, inter Cesarem et Pompeum. Et ait ei:

<quote rend="block">
<l><emph>O decus Emenidum, populis que pandere fata</emph></l>
<l><emph>Queque suo ventura potes devertere cursu,</emph></l>
<l><emph>Te precor, ut certum liceat michi noscere finem</emph></l>
<l><emph>Quem belli fortuna parat. Non ultima turbe</emph></l>
<l><emph>Pars ego Romane, Magni clarissima proles,</emph></l>
<l><emph>Vel dominus rerum vel tanti funeris heres.</emph></l>
</quote>
Ad cuius preces Ericto unam animam in corpus proprium revocavit, ipsum admirans, ut sibi dicat 
quid de bello futuro senserit in Inferno. Tunc ille: Vidi Decios Curiosque tristes flentemque 
Camillum, pro destructione – intelligas Romanorum. Vidi Scipionem, qui plorabat pro 
nepote suo qui erat interficiendus in Libia cum Catone. Solum autem Brutum, qui Tarquinum 
fugavit, vidi gaudentem, quia Brutus, qui erat de domo sua, erat Cesarem occisurus. Tibi autem 
Sexte dico quod ducibus busta parantur, uni in Nilo, alteri vero in Tiberi. Et hoc dicit quia 
Pompeius erat interficiendus in Egypto, et Cesar in Roma.</p>
</div4>

<div4>
<head>vv. 37-39</head>
<p><quote rend="block">
<l><emph><foreign lang="ita">dove in un punto furon dricte 
ratto</foreign></emph></l>
<l><emph><foreign lang="ita">tre furie inferna di sangue 
tinte,</foreign></emph></l>
<l><emph><foreign lang="ita">che membra feminili aveno et 
acto.</foreign></emph></l>

</quote></p>
	<p>Tractaturus autor de sexto circulo, in quo heretica pravitas est sepulta, primo ponit tres 
infernales Furias se vidisse eiulantes, flentes, et alta voce Medusam vocantes. Ad quorum omnium 
notitiam est notandum quod iste tres Furie gerunt typum et figuram heretice pravitatis. Nulla enim 
pravitas est ita prava et ita periculosa, sive procedat a corde, sive procedat ab ore, sive procedat ab 
opere, sicut hereticorum sive paterinorum nequitia. De qua ait Leo papa, in epistula ad Flavianum 
Constantinopolitanum contra Euticen hereticum: «Quid iniquius quam impia sapere et 
sapientioribus doctioribusque non credere?» Tres autem ideo furie sunt, quia tres sunt 
hereticorum prave et periculose nequitie. Nam prima procedit a corde: impia scilicet sapere et 
impia credere; secunda procedit ab ore: divinam scripturam falsis expositionibus exponere et 
predicare; tertia vero procedit ab opere: simplices animas sub pretextu salutis in errorem inducere. 
Hiis tribus pravis nequitiis correspondent nomina Furiarum. Nam Alecto correspondet prave 
cogitationi; interpretatur enim Alecto &lt;impausabilis&gt;, idest &lt;mala et prava cogitatio&gt;. 
Thesiphone correspondet prave locutioni; interpretatur enim Thesiphone &lt;supposita vox&gt;; 
nam <emph><foreign lang="grc">thesis</foreign></emph> grece, latine &lt;positio&gt;; <emph><foreign lang="grc">phonos</foreign></emph> vero 
&lt;vox&gt; interpretatur; inde Thesiphone, idest &lt;mala et prava locutio&gt;. Megera vero 
correspondet prave operationi; interpretatur enim megera &lt;magna in malo constantia&gt;. Unde 
versus:

<quote rend="block">
<l><emph>Mentes, verba, manus, Alecto corda flagellat,</emph></l>
<l><emph>Thesiphone verba corrumpit, Megera manus.</emph></l>
</quote>
Item alii versus:

<quote rend="block">
<l><emph>Excitat Alecto mentes, ad iurgia linguas</emph></l>
<l><emph>Thesiphone stimulat, ad turpia facta Megera.</emph></l>
</quote>
</p>
	<p>Medusam autem ideo vocant, quia terrorem et oblivionem inmittere sibi volunt; quia 
videndo autor ipsam, que Gorgon alio nomine nuncupatur, totus territus extitisset, et ex terrore 
fuisset sibi oblivio subsecuta. Interpretatur enim Medusa &lt;terror&gt;, et Gorgon &lt;oblivio&gt;. 
Ideo ut Dantes Inferni secreta non videat sibi terrorem conantur immittere, et ut ea que iam viderat 
aliis revelare nequeat, conantur ipsum in oblivionem inducere. Ex terrore enim nascitur oblivio. 
Idcirco fingitur Medusa homines in lapides convertisse, quia terror aufert homini interius consilium 
atque mentem, exterius vero potentiam sensuum et membrorum. Unde Iulius Celsus: Terror, inquit, 
hominibus consilium mentemque eripit et membra debilitat. Mos itaque est omnium hereticorum 
eorum nequitias et pravitates semper occulta<add resp="ed">s</add> tenere, et ab oculis bonorum et 
catholicorum protinus occultare. Et sic verificatur in eis illud Evangelicum: Qui male agit, odit 
lucem. Et Iob: Oculus adulteri observat caliginem.</p>
	<p>Quidam autem istas Furias dicunt esse tres in homine passiones, scilicet concupiscentiam, 
cupiditatem, et iram; quibus Deus imposuit certos terminos sive leges, videlicet ut homo utatur 
concupiscentia ad filiorum procreationem, cupiditate ad necessariorum procurationem, ira vero ad 
subditorum correctionem. Si vero homo istos terminos excedit, tunc iste passiones iam non 
passiones, sed Furie appellantur; quia, ut ait Lactantius, nisi reprimantur et refrenentur, faciunt 
furiosum hominem et insanum. Nam libido adeo insanit et furit, quod trahit hominem aliquando ad 
bestiales etiam voluptates. Exemplum habemus in libro Regum de Amon filio David qui, bestiali 
furens voluptate, suam germanam Thamar virginem violavit. Cupiditas etiam facit ita hominem 
insanire, quod de fido socio et amico seu fratre facit multotiens non solum inimicum, sed etiam 
proditorem. Exemplum in ystoriis Romanorum de Romulo, qui fratrem suum Remum callide occidi 
mandavit. Unde Ovidius: Fraterno primi maduerunt sanguine muri. Ira vero intantum furit quod 
multotiens in sua viscera retorquetur, sicut de Romanis habemus, qui tempore plus quam civilis 
belli gladios hostiles in sua viscera retorserunt. Unde Lucanus in primo: Qui<add resp="ed">s</add> furor, o cives, que tanta licentia ferri? / Gentibus invisis Latium prebere 
cruorem. Et de istis tribus furiis ait beatus Ysidorus, VIII <title>Ethymologiarum</title>: Aiunt 
pagani tres furias crinitas serpentibus, propter tres effectus qui in animis hominum multas 
perturbationes gignunt: ira, que vindictam cupit; cupiditas, que desiderat opes; libido, que appetit 
voluptates. Que ideo furie appellantur, eo quod stimulis suis mentem feriant et quietam esse non 
sinant. Et secundum istam intentionem non referuntur iste furie solum ad hereticos, ut in superiori 
expositione patet, sed etiam ad omnes universaliter peccatores, qui istis passionibus tanquam furiis 
agitantur. Sed autor videtur primam intentionem habuisse ex quo ipsas Furias collocat in meniis 
civitatis, ubi stant heretici tumulati, ac etiam propter interpretationes tam in diffinitionibus quam in 
versibus superius assignatas.</p>
</div4>

<div4>
<head>vv. 40-42</head>
	<p><emph><foreign lang="ita">Et con idre verdissime eran cinte</foreign></emph>. Ydre 
sunt serpentes aquosi; nam <emph><foreign lang="grc">ydor</foreign></emph> grece, latine dicitur &lt;aqua&gt;. Et signant isti 
serpentes aquosi duo peccata principaliter in hereticis: primum est venenosa locutio, quia serpens 
venenum portat in ore: Unde Psalmista: venenum aspidum sub labiis eorum. Secundum est lasciva 
et luxuriosa operatio, qua quidem cincti et circumcincti sunt heretici, et maxime epycurei, qui 
summam felicitatem ponunt in delectatione carnali. Contra quos ait Dominus in Evangelio: Sint 
lumbi vestri precincti. Ubi ait beatus Gregorius: «Lumbos enim precingimus cum carnis 
luxuriam per continentiam coartamus».</p>
	<p><emph><foreign lang="ita">Serpentelli ceraste aven per crine</foreign></emph>. Cerastes 
est serpens parvus et cornutus, et dicitur a <emph>ceros</emph>, quod est &lt;cornu&gt;. De 
quibus cerastibus illud idem sentit Statius ubi loquitur de Thesiphone, primo libro 
<title>Thebaydos</title>, dicens: Centum illi stantes umbrabant hora ceraste. Et Seneca, primo 
libro <title>Tragediarum</title>: Seva Thesyphone caput / vallata serpentibus. Et Claudianus libro 
primo, ubi loquitur de Alecto, ait: Alecto stetit in mediis vulgusque tacere iussit, et obstantes 
integrum repulit angues; per que humeros errare dedit. Et eodem libro, ubi loquitur de Megera ait: 
Illa ubi ceruleo erines connexuit angue. Et signant isti serpentes cornuti venenosam hereticorum 
nequitiam, qua tanquam cornibus inpugnant agnitam veritatem.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">de la regina de l'eterno 
pianto,</foreign></emph></l>
<l><emph><foreign lang="ita">«Guarda», mi disse, «le 
feroci Erine.</foreign></emph></l>
<l><emph><foreign lang="ita">Questa è Megera.</foreign></emph></l>

</quote></p>
	<p>Potest hic merito queri, cum sint tres Furie, scilicet Alecto, Thesiphone, et Megera, quare 
Megera eterni luctus regina vocatur. Respondeo: Peccatum enim quanto hic est maius, tanto 
maiorem penam et luctum in Inferno meretur; iuxta illud: Quantum se glorificavat et in delitiis fuit, 
tantum date ei tormentum et luctum. Et iuxta illud: Secundum mensuram delicti erit et plagarum 
modus. Cum itaque Megera peccatum inique operationis importet, merito eterni luctus regina 
vocatur. Interpretatur enim, ut dictum est, &lt;magna in malo constantia&gt;. Non enim prava 
cogitatio nec prava locutio, sed prava operatio hominem hereticum facit. Unde beatus Augustinus: 
Error non facit hereticum, sed erroris defensio. Et ideo bene Claudianus ipsam Megeram, tanquam 
reginam, dicit in Inferno sedere. Ait enim de ipsa, libro primo: Improba mox surgit tristi de sede 
Megera.</p>
</div4>

<div4>
<head>vv. 46-48</head>
	<p><emph><foreign lang="ita">Et tacque a tanto</foreign></emph>. Verba sunt Dantis 
loquentis de Virgilio. Quam quidem clausulam sic expone: Virgilius enim demonstravit ac etiam 
denominavit illas tres Furias ipsi Danti, dicens: illa que est in medio est Thesifone; illa que est a 
sinistris est Megera; illa vero que est a dextris est Alecto. Et sic prima est Alecto, secunda 
Thesyphone, tertia vero Megera. Et hiis dictis, siluit Virgilius. Ideo ait autor in textu: 
<emph><foreign lang="ita">Et tacque a tanto</foreign></emph>.</p>
</div4>

<div4>
<head>vv. 52-54</head>
	<p><emph><foreign lang="ita">Vegna Medusa, sì 'l farem di smalto</foreign></emph>. Furie 
infernales, videntes descendere ad considerationem Inferni hominem sapientem, Medusam invocant 
alta voce, ut suo aspectu homo carneus in lapidem commutetur, ne secreta que sunt in illa civitate 
sepulta videat, et nec aliis revelare queat. Ubi notandum est quod quidam rex nomine Phorcus 
habuit quandam filiam que dicta est Medusa, sive Gorgon. Huic Meduse pater regnum reliquit, que 
sua pulcritudine intuentes totaliter dementabat. Unde fabulose ponit Ovidius ipsam Medusam 
homines in lapides convertisse. Sed re vera quedam lasciva mulier fuit, que tanta pulcritudine 
pollebat quod quicunque eam aspiciebat extra mentem statim fiebat. Hanc autem Medusam, ut 
ponit magister in ystoriis scolasticis, Perseus filius regis Athenarum interfecit. Ait enim sic super 
librum Iudicum: Perseus Gorgonam occidit meretricem, que ob nimiam pulcritudinem speculatores 
suos mentis impotentes reddebat. Huius autem Meduse dico fabulas consectando incredibilis 
pulcritudo et fama divitiarum excitaverunt Perseum, qui in manu potenti regnum ipsius Meduse 
intravit, regnum cepit, caput illi amputavit, ventrem eius ense aperuit, ex cuius sanguine, ut 
poetarum fabule ponunt, ortus est quidam equus alatus qui vocatus est Pegasus; qui equus ad 
montem Elycon currens ungula fodit terram, et fontem Musarum et poetarum produxit. Allegorice 
per Medusam, sive Gorgonem, accipimus terrorem et oblivionem, quibus Perseus, idest homo 
sapiens, caput amputat, dum tenaci memorie terrorem fugiens semper intendit. Mortua autem 
oblivione pariter et terrore, Pegasus oritur qui, secundum Fulgentium, fama eterna interpretatur: qui 
ideo alatus dicitur, quia fama omnia visibilia et invisibilia cursu veloci perlustrat; ad montem autem 
Elycon dicitur cucurrisse quia semper fama sapientiam querit; nam ex sapientia fama oritur, et orta 
sapientiam querit. Et postquam quesiverit ipsam sapientiam, aliis propinare procurat. Unde bene 
Pegasus ex sanguine, idest ex morte terroris et oblivionis, oritur, et ad montem sapientie currit, et 
fontem sapientie ungula, idest sua investigatione, producit; qui quidem fons etiam Pegasus, idest 
eterna memoria, nuncupatur. Unde non absurde Furie Medusam clamant, ut suo aspectu Dantes in 
lapidem convertatur, ut Inferni secreta non videat, et que iam vidit oblivioni tradere non omittat. Et 
sic videmus quod non solum in principio sue visionis ferarum aggredientium, sed etiam in medio 
impedimenta sustinuit per strepentium Furiarum; inveniens per hoc quod homo in principio et in 
processu sui operis a bono opere impeditur, sed tamen propter impedimenta a bono incepto resilire 
non debet.
<quote rend="block">
<l><emph><foreign lang="ita">Mal non vengiamo in Theseo 
l'assalto.</foreign></emph></l>

</quote></p>
	<p>Ystoria talis est: Theseus et Piritous, secundum quod scribit Ovidius XII libro 
<title>Metamorphoseos</title>, iactaverunt se quod non nisi filias Iovis ducerent in uxores. Qua 
propter Theseus Elenam reginam Grecorum, germanam scilicet Castoris et Pollucis, rapuit; sed 
Castor et Pollux, capta matre Thesei, suam sororem rehabuerunt. Piritous vero cum nullam filiam 
Iovis invenire posset in terris, descendit ad inferos cum Theseo, ut raperet inde Proserpinam et suo 
matrimonio copularet. Iste enim due, Helena scilicet et Proserpina, a poetis finguntur filie Iovis 
fuisse. De prima ait Ovidius in libro <title>Epistularum</title>: O viro digna Iove in Iove nata 
fores. De secunda ait idem Ovidius in libro <title>Methamorphoseos</title>, ubi inducit Cererem 
matrem ipsius Proserpine loquentem cum Iove: Ante Iovem sparsis stetit invidiosa capillis. / Pro 
que tuo supplex veni tibi Iupiter, inquit, / sanguine proque tuo: si nulla est gratia matris / Nata 
patrem moveat. Illi autem ambo, scilicet Theseus et Piritous, fuerunt ibi retenti et gravi et diro 
supplicio cruciati. Tandem Piritous absolvitur et liber, sine coniuge, abire inde permittitur. Qui ad 
Herculem ivit et Theseum religatum a Furiis nuntiavit. Sed magister ystoriarum dicit quod 
Pyritoum Cerberus devoravit. Tunc Hercules cum clava descendit ad inferos pro liberatione Thesei, 
et a Carone navigio est deductus. Cerberus autem, videns quod Caron hominem carne vestitum in 
navigio duceret, ipsum Caronem gravi morsu momordit. Quod videns Hercules Cerberum traxit 
foras et adeo ipsum clava percussit quod fecit ei spumam vomere venenosam; et sic Theseum ab 
inferis liberavit. Ideo Furie dicunt: «Mal non vengiamo in Theseo l'assalto», idest 
male fuit factum quod non vindicavimus in Theseum insultum quem fecit; quia si ipsum 
convertissemus in lapidem, Pyritous pro auxilio Herculis non ivisset. Et ideo, antequam isti aliquis 
veniat in succursum, ipsum per aspectum Meduse in lapidem convertamus.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">O voi c'avete li 'ntellecti 
sani,</foreign></emph></l>
<l><emph><foreign lang="ita">mirate la doctrina che 
s'asconde</foreign></emph></l>
<l><emph><foreign lang="ita">sotto 'l velame delli versi 
strani.</foreign></emph></l>

</quote>
Doctrina ista que absconditur sub velamine licterali non est aliud nisi allegoricus intellectus qui in 
Gorgonis fabula continetur, que quidem fabula et eius allegoria est superius exarata.</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">Et già venia su per le sucide 
onde</foreign></emph></l>
<l><emph><foreign lang="ita">un fracasso d'un suon, pien di 
spavento,</foreign></emph></l>
</quote>
Iste sonus pavore plenus et omnia frangens, non erat aliud nisi illa maledicta Medusa, que ad 
clamorem Furiarum cum tanto impetu veniebat, ut autorem in lapidem commutaret.</p>
</div4>

<div4>
<head>vv. 73-75</head>
	<p><emph><foreign lang="ita">Li occhi mi sciolse</foreign></emph>. Postquam ille sonus 
terribilis et horribilis pertransivit, Virgilius solvit autori oculos et ait ad eum: «Dirige 
nervum oculi super illam spumam antiquam et vide». Et tunc dicit autor se vidisse unum 
nuntium benignum missum de celo, super aquas Stigias siccis pedibus ambulantem, ante cuius 
faciem omnes illi maligni spiritus fugiebant. Qui cum ad portas civitatis venisset, cum una virgula 
quam gestabat in manu ipsam portam aperuit, demones qui ipsam clauserant increpavit, et eis 
liberum introeundi aditum demonstravit. Iste enim Angelus tenet figuram et similitudinem veritatis, 
que omnia secreta et abscondita producit in lucem. Et de hoc ait veritas in Evangelio: Nichil 
secretum quod non reveletur, et absconditum quod non sciatur. Nullum enim secretum fuit in 
Inferno quod iste poeta nesciverit, et nullum absconditum quod sibi non fuerit revelatum.</p>
</div4>

<div4>
<head>vv. 97-99</head>
	<p><emph><foreign lang="ita">Che giova ne le fata dar di cozzo?</foreign></emph> More 
antiquorum poetarum loquitur hic autor, qui ponunt quod omnia veniunt a fato, idest a 
constellationibus. Dicunt enim quod id quod constellatio tibi dictat, de necessitate omnino evenire 
oportet. Unde Ovidius: Certa prius eram, sed mea fata me trahebant. Isto itaque modo, sed non ista 
intentione loquitur hic autor. Non enim credit christianus poeta a fato vel constellationibus aliquid 
provenire quod Sacre Scripture vel libero repugnet arbitrio, sed omnia que eveniunt a voluntate 
credit evenire divina. Unde ait superius in textu:

<quote rend="block">
<l><emph><foreign lang="ita">Perchè ricalcitrate a quella 
vollia</foreign></emph></l>
<l><emph><foreign lang="ita">a cu' non puote 'l fin mai esser 
mozzo,</foreign></emph></l>
<l><emph><foreign lang="ita">et che più volte v'à cresciuta 
doglia?</foreign></emph></l>

</quote>
Et sequitur: «Che giova ne le fata dar di cozzo?» ac si dicat: Quid iuvat voluntati 
contrariare divine? Et ponit exemplum de Cerbero, qui volens divine contradicere voluntati, ab 
Hercule fuit in barba terribiliter depilatus. Unde sequitur:

<quote rend="block">
<l><emph><foreign lang="ita">Cerbero vostro, se ben vi 
ricorda,</foreign></emph></l>
<l><emph><foreign lang="ita">ne port'ancor pelato 'l mento e 'l 
gozzo.</foreign></emph></l>

</quote></p>
	<p>Ystoria talis est: Quando enim Hercules pro liberatione Thesei descendit ad inferos, quia 
Cerberus Caronem momordit, ideo ipsum Hercules traxit foras, et adeo ipsum depilavit et clava sua 
percussit, quod ei spumam vomere fecit. De qua percussione ait Seneca, primo libro 
<title>Tragediarum</title>:

<quote rend="block">
<l><emph>Victrice magnum dextra robur gerens</emph></l>
<l><emph>Huc nunc et illuc verbere assiduo rotat.</emph></l>
</quote>
Et in X ait idem Seneca: Visum Herculem, canis inferorum fugit, abruptis trepidus catenis.</p>
</div4>

<div4>
<head>vv. 127-133</head>
	<p><emph><foreign lang="ita">Qui son li heresiarche</foreign></emph>. Heresiarcha est 
princeps hereticorum, sicut Arrius princeps Arrianorum, sicut Sabellius Sabellianorum, sicut 
Manicheus Manicheorum, et sic de aliis.</p>
	<p><emph><foreign lang="ita">Simile qui con simile è sepolto</foreign></emph>. Sicut enim 
similes fuerunt in culpa, ita similes sunt in pena. Et qui plus errando peccavit, plus habet calidam 
sepulturam, et qui minus minus. Unde sequitur in textu: «e' munimenti son più et men 
caldi».</p>
	<p>Iste nonus cantus continet unam questionem, tres comparationes, et tria notabilia. Questio 
talis est:</p>
</div4>

<div4>
<head>vv. 16-18</head>
<p>
<quote rend="block">
<l><emph><foreign lang="ita">«In questo fondo de la trista 
conca</foreign></emph></l>
<l><emph><foreign lang="ita">discese mai alcun del primo 
grado,</foreign></emph></l>
<l><emph><foreign lang="ita">che sol per pen'à la speranza 
cionca?»</foreign></emph></l>
</quote></p>
	<p>Hic interrogat autor Virgilium utrum aliquis de primo circulo, ubi pro pena est solummodo 
spes truncata, unquam descendit in alios circulos subsequentes. Quam responsionem require 
superius. Sed quia illa est licteralis, accipe nunc moralem. Raro enim accidit quod homo sapiens et 
virtuosus de statu suo sublimi et luminoso descendat in statum infimum et tenebrosum. Unde aiebat 
Seneca: Si scirem deos ignoscituros et homines ignoraturos, adhuc dedignarer peccare.</p>
</div4>
</div3>


<div3 n="Comparationes">
<div4>
<head>vv. 64-72</head>
	<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Et già venia su per le torbide 
onde</foreign></emph></l>
<l><emph><foreign lang="ita">un fracasso d'un suon, pien di 
spavento,</foreign></emph></l>
<l><emph><foreign lang="ita">per cui tremavan amendue le 
sponde;</foreign></emph></l>
<l><emph><foreign lang="ita">non altrimenti facto che d'un 
vento</foreign></emph></l>
<l><emph><foreign lang="ita">impetuoso per li aversi 
ardori,</foreign></emph></l>
<l><emph><foreign lang="ita">che fier la selva et senz'alcun 
rattento</foreign></emph></l>
<l><emph><foreign lang="ita">li rami schianta, abbatte, et porta 
fuori;</foreign></emph></l>
<l><emph><foreign lang="ita">dinanzi polveroso va 
superbo</foreign></emph></l>
<l><emph><foreign lang="ita">et fa fugir le fiere et li 
pastori.</foreign></emph></l>

</quote>
Lictera plana est.</p>
</div4>

<div4>
<head>vv. 76-81</head>
	<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Come le rane innanzi la 
nimica</foreign></emph></l>
<l><emph><foreign lang="ita">biscia per l'aqua si dileguan 
tutte,</foreign></emph></l>
<l><emph><foreign lang="ita">fin c'a la terra ciascuna 
s'abbica,</foreign></emph></l>
<l><emph><foreign lang="ita">vid'io più di mill'anime 
distructe</foreign></emph></l>
<l><emph><foreign lang="ita">fugir così dinanzi ad un c'al 
passo</foreign></emph></l>
<l><emph><foreign lang="ita">passava Stige con le piante 
asciutte.</foreign></emph></l>

</quote></p>
</div4>

<div4>
<head>vv. 112-114</head>

	<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Sì come ad Arli, ove Rodano 
stagna,</foreign></emph></l>
<l><emph><foreign lang="ita">sì come a Pola, presso del 
Carnaro</foreign></emph></l>
<l><emph><foreign lang="ita">ch'Italia chiude e suoi termini 
bagna,</foreign></emph></l>

</quote></p>
	<p>Volens autor designare nobis multitudinem sepulcrorum quibus est plena civitas infernalis, 
comparat ipsa sepulcra eterna ad sepulcra que sunt in duabus mundi partibus constituta. Prima sunt 
extra civitatem arelatensem in quadam planitie, in illa scilicet parte ubi Rodanus descendit in mare. 
Et dicitur quod illa sepulcra pluit Deus de celo ad orationem Karoli Magni. Karolus enim Magnus 
debellavit in illa planitie maximam multitudinem paganorum. Sed quia multi christiani in illo prelio 
ceciderunt, rogavit Karolus Deum ut fideles ab infidelibus discernere posset, ad hoc ut eos valeret 
tradere sepulture. Et tunc ad preces suas tot sepulcra ceciderunt de celo quot erant fideles ab 
infidelibus trucidati. Et Angelorum ministerio omnia illa christianorum funera invenit ipse Karolus 
suis posita sepulturis. Alia vero sepulcra sunt propre quandam civitatem que est in finibus Ytalie, 
que dicitur Pola, in quadam scilicet planitie, iuxta Quarnarum, in qua est etiam multitudo maxima 
sepulcrorum. Quorum sepulcrorum causa vel notitia non habetur. Exemplificat igitur autor et dicit 
quod quemadmodum illa duo loca sunt plena sepulcris, ita illa civitas infernalis est plena undique 
sepulturis.</p>
</div4>
</div3>

<div3 n="Notabilia">
<div4>
<head>vv. 1-3</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Quel color che viltà di fuor mi 
pinse</foreign></emph></l>
<l><emph><foreign lang="ita">vegendo 'l duca mio tornare in 
volta,</foreign></emph></l>
<l><emph><foreign lang="ita">più tosto dentro il su' novo 
ristrinse.</foreign></emph></l>
</quote>
</p>
	<p>In isto notabili duo moralia continentur: Primum est quod cum aliquis dux, sive capitaneus 
alicuius exercitus sive gentis, timorem ostendit in facie, facit suos milites timidos atque viles. Quod 
totum contrarium faciunt boni duces. Nam si in corde timent, audaciam ostendunt in facie, sicut 
ponit exemplum Virgilius de Enea, primo <title>Eneydorum</title>, dicens: Spem simulat vultu, 
premit altum corde dolorem. Secundum est quod bonus dux sive capitaneus, quando videt suos 
milites perturbari sive timere, statim suum timorem palliat et occultat, sicut fecit Virgilius, qui 
videns Dantem pallidum in facie, statim colorem similem quem habebat interius ad se traxit. Ideo 
ait: Ille color qui michi timiditatem depinxit exterius, videndo meum ducem reverti sconfictum, 
suum colorem novum restrinxit interius. Et bene dicit novum, quia magna novitas est quando unus 
sapiens dux, maxime in multis expertus, timet in corde vel in facie perturbatur.</p>
</div4>

<div4>
<head>vv. 94-96</head>
	<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Perchè ricalcitrate a quella 
vollia</foreign></emph></l>
<l><emph><foreign lang="ita">a cui non puote 'l fin mai esser 
mozzo,</foreign></emph></l>
<l><emph><foreign lang="ita">et che più volte v'à cresciuta 
dollia?</foreign></emph></l>
</quote>
</p>
	<p>In hoc notabili demonstratur quod stultum est ac etiam vanum recalcitrare illi voluntati cui 
finis truncatus esse non potest. Ideo dixit Dominus Saulo: Durum est tibi contra stimulum 
calcitrare.</p>
</div4>

<div4>
<head>vv. 97-99</head>
	<argument><p>TERTIUM NOTABILE.</p></argument>
	<p><emph><foreign lang="ita">Che giova ne le fata dar di cozzo?</foreign></emph> Quando 
res que percutitur est fortior quam illa que percutit, tunc illa que percutit leditur, non percussa. 
Similiter, cum nos divine voluntati recalcitrare velimus, cum ipsa divina voluntas sit fortior nobis, 
non ipsam ledimus, sed nos ipsos. Ideo ait: «Che giova ne le fata dar di cozzo?»</p>

	<p>Et sic patet nonus cantus prime cantice.</p>
</div4>
</div3>
</div2>


<div2>
<head>X</head>
<div3 n="Incipit">
<head>INCIPIT X CANTUS PRIME CANTICE COMEDIE.</head>
	<p>In isto decimo cantu autor prosequitur de VI circulo, qui incipit in precedenti cantu, ibi: 
«Dentro v'entramo senz'alcuna guerra»; et finit in subsequenti, ibi: «Lo nostro 
scender convien esser tardo». Et ponit in isto circulo hereticos cuiuscunque secte 
sepultos.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-3</head>
	<p>In precedenti namque cantu autor ponit quod postquam ille celestis nuntius civitatis ianuam, 
quam maligni spiritus clauserant, patefecit, quod intus intravit et quod invenit eam plenam undique 
sepulcrorum, que quidem sepulcra sunt flammis incensa et hereticis valde plena. Quorum 
conditionem et statum postquam Virgilius autori breviter intimasset, a dextris viam arripuit, et sic 
inter murum et sepulcra simul cum ipso autore transivit. Unde ait in textu:

<quote rend="block">
<l><emph>Poscia c'a la man dextra si fu volto</emph></l>
<l><emph>passamo tra' martiri et li alti spalti.</emph></l>
</quote>
Nunc autem continuando sic incipit istum cantum:

<quote rend="block">
<l><emph><foreign lang="ita">Ora sen va per un secreto 
calle,</foreign></emph></l>
<l><emph><foreign lang="ita">tra 'l muro de la terra et li 
martiri,</foreign></emph></l>
<l><emph><foreign lang="ita">lo mi' maestro, et io dopo le 
spalle.</foreign></emph></l>

</quote></p>
</div4>

<div4>
<head>vv. 4-93</head>

<p>Et dum sic irent, ait Dantes ad Virgilium: «O summa virtus, que per impios giros me 
volvis, sicut tibi placet loquere michi et satisfac meis desideriis. Gens ista que per sepulcra iacet, 
posset videri? Certe ut video omnia opercula sunt levata». Ad quem Virgilius: 
«Omnia ista sepulcra erunt clausa cum de valle Iosaphat cum corporibus huc redibunt. Ab 
ista enim parte quam tu – supple cernis – est cimiterium illorum Epycuriorum qui 
animam cum corpore mortuo mortuam confitentur. Et ideo ad petitionem quam tu facis, hinc intus 
satisfactum erit cito; et etiam ad desiderium quod tu taces». Et ecce de quodam sepulcro 
exivit subito quedam vox dicens: «O tusce, qui per civitatem ignis vivus vadis sic honeste 
loquendo, placeat tibi sistere in hoc loco». Et statim porrectis precibus respondet uni tacite 
questioni. Poterat enim dicere autor: Quomodo me vocas tuscum, cum nunquam me cognoveris vel 
videris unquam? Et ideo subiungit: «Tua loquela manifestum te facit nativum, scilicet de illa 
nobili patria – supple videlicet florentina – cui forte nimis fui molestus». 
Quem sonum ut Dantes audivit, aliquantulum timens adhesit magistro suo. Cui Virgilius ait: 
«Volve te illac. Quid facis? Vide Farinatam illic; a cingulo supra totum eum videbis». 
Quod cum Dantes Virgilio per omnia paruisset, interrogavit eum Farinata qui fuerunt antiqui sui? 
Quos cum sibi Dantes per ordinem intimasset, ille superciliis in altum aliquantulum elevatis, ait ad 
eum: «Feraliter fuerunt contrarii michi et meis antiquis et mee parti, intantum quod duabus 
vicibus eos dispersi». Ad quem Dantes: «Si expulsi fuerunt, semper ad propria 
redierunt, sed vestri non bene apprehenderunt illam artem».</p>
	<p>Tunc in eodem sepulcro in quo erat Farinata una alia umbra surrexit, et in circuitu autoris 
attente respexit, ac si desiderium haberet videndi si vivus aliquis erat secum. Sed postquam suspitio 
quam habebat tota in eo fuit extincta, lacrimando ait ad Dantem: «Si per istum cecum 
carcerem per altitudinem ingenii vadis, meus filius ubi est? et quare non est tecum?» Cui 
Dantes respondet: «A me ipso non venio. Ille qui attendit illic hinc me deducit, quem 
forsitan Guido vester habuit in despectum». Tunc ille subito in pedibus se erexit et 
vociferando clamavit dicens: «Quomodo dixisti habuit? Nunquid non vivit ipse 
adhuc?» Sed quando perpendit de aliquali mora quam autor faciebat antequam responderet, 
retrorsum cecidit in sepulcro. Sed ille alius magnanimus ad prima verba continuando subiunxit: 
«Et si mei consortes illam artem, idest rediere ad propria, non bene didicerunt, istud plus me 
tormentat quam faciat iste lectus. Sed unum dico tibi, quod non quinquaginta vicibus accendetur 
facies domine que hic regnat, quod tu scies quantum ponderat illa ars». Et postquam 
vaticinatus est de futuris, adiuravit autorem ut sibi causam assignet quare populus florentinus est ita 
impius contra suos. Ad quem autor dicit causam esse ille conflictus quem habuit populus 
florentinus aput Montem Apertum; in quo conflictu fuit ex parte adversariorum ipse dominus 
Farinata. Quod audiens ipse dominus Farinata, motu capitis et suspiriis ait ad Dantem: «Ad 
hoc non fui ego solus, nec certe fui cum aliis sine causa. Sed fui ego solus illius civitatis defensor et 
liberator, quando per alios sua perditio querebatur».</p>
</div4>

<div4>
<head>vv. 94-108</head>
	<p>Audiens vero autor quod Farinata futura sciebat et presentia ignorabat, ait ad eum: 
«Si vestrum sementum aliquando quiescat, rogo vos solvite michi illum nodum, qui meam 
tenet hic sententiam involutam. Videtur enim, si bene audio, quod vos futura sciatis, et presentia 
ignoretis». Cui Farinata: «Nos videmus», inquit, «sicut ille qui habet 
malam lucem. Nam cecucientes non vident de prope, sed de longe. Sic nos, bonitate luminis summi 
ducis, videmus res a longe, idest antequam veniant; sed quando appropinquant vel quando sunt, 
tunc noster intellectus totaliter efficitur vanus. Et si ab aliis nova de vobis non habemus, nichil 
scimus de conditionibus vestris. Et ideo comprehendere potes quod post diem iudicii, quia tunc 
tempus tempori non succedet, erit totus mortuus noster penitus intellectus».</p>
</div4>

<div4>
<head>vv. 109-126</head>
	<p>Postquam vero de illo dubio quod habebat fuit autor a domino Farinata certificatus, quia non 
responderat illi qui eum de filio interrogaverat, tanquam de propria culpa compunctus, ait ad 
dominum Farinatam: «Dicite, queso, illi qui cecidit, quod filius suus adhuc vivit; et si ego 
fui ante responsionem mutus, rogo ut me excusetis, quia tunc cogitabam de illo errore quem michi 
solvistis». Et iam Virgilius eum vocabat; propter quod Dantes dominum Farinatam rogavit 
ut sibi diceret qui erant illi qui secum in illo sepulcro iacebant. Cui ille ait: «Plus quam mille 
anime mecum iacent», quas nominare, quia longum erat, duos sibi solummodo nominavit: 
imperatorem scilicet Fredericum et Cardinalem Octavianum. Et his dictis, Farinata se in sepulcro 
abscondit; et Dantes versus Virgilium se convertit. Et dum sic ambo inde recederent et per 
civitatem inter sepulcra heretica ambularent, ait Virgilius ad Dantem: «Quare es tu ita in 
animo deviatus?» Et ille ad eum: «Propter verba que dixit michi dominus 
Farinata», que fuerunt:

<quote rend="block">
<l><emph><foreign lang="ita">Ma non cinquanta volte fia 
raccesa</foreign></emph></l>
<l><emph><foreign lang="ita">la faccia de la donna che qui 
regge,</foreign></emph></l>
<l><emph><foreign lang="ita">che tu saprai quanto quell'arte 
pesa.</foreign></emph></l>

</quote></p>
</div4>

<div4>
<head>vv. 127-136</head>

	<p>Tunc Virgilius se firmavit et in altum digitum elevavit, dicens: «Mens tua conservet 
omnia que contra te audisti; et quando eris coram illo dulci radio, illius cuius pulcer oculus totum 
videt, ab ea scies itinera vite tue». Et hoc dicto, ad manum sinistram se moverunt, murum 
dimiserunt, et per unam semitam versus medium civitatis iverunt. Unde dicit in textu:

<quote rend="block">
<l><emph><foreign lang="ita">Appresso mosse a man sinistra 'l 
piede:</foreign></emph></l>
<l><emph><foreign lang="ita">lasciamo il muro et gimo inver lo 
mezzo</foreign></emph></l>
<l><emph><foreign lang="ita">per un sentier c'a una valle 
fiede,</foreign></emph></l>
<l><emph><foreign lang="ita">che 'n fin là sù facea spiacer su' lezzo, idest
putredinem.</foreign></emph></l>

</quote>
</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p>
<quote rend="block">
<l><emph>Hora sen va per un secreto calle,</emph></l>
<l><emph>tra 'l muro de la terra,</emph></l>
etc.
</quote>
</p>
	<p>Quia mos est omnium hereticorum suos errores et fallacias occultare, ideo est valde arduum 
et difficile eos posse cognoscere; quia, iuxta verbum Christi, veniunt ad nos in vestimentis ovium, 
intrinsecus autem sunt lupi rapaces. Ideo ait autor in textu: «Ora sen va per un secreto 
calle». Callis idem est quod via, vel semita: quasi velit dicere quod eorum secreta opera, nisi 
per secreta ingenia et secretas vias, cognosci non possunt.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">«O virtù somma che per li empi 
giri</foreign></emph></l>
<l><emph><foreign lang="ita">mi volvi».</foreign></emph></l>

</quote></p>
	<p>Consuetudo est omnium poetarum in omni gravi negotio et arduo puncto, divinam gratiam 
invocare; et quia iste autor hic habet de secretissimis, que sunt gravia et ardua, pertractare, ideo 
virtutem summam que in Virgilio, qui ponitur pro naturali ratione, relucet, invocat dicens: 
«O virtù somma», etc.</p>
</div4>

<div4>
<head>vv. 10-15</head>
<p><quote rend="block">
<l><emph><foreign lang="ita">Tutti saran serrati</foreign></emph></l>
<l><emph><foreign lang="ita">quando di Iosaphat qui 
torneranno.</foreign></emph></l>

</quote>
Iosaphat est quedam vallis in qua fuit sepulta beata virgo Maria; in qua valle, secundum nostram 
fidem, debet esse iudicium generale. Unde ait Deus per prophetam: Congregabo omnes gentes in 
valle Iosaphat, et disceptabo cum eis. Confitetur autem hic Virgilius resurrectionem corporum 
mortuorum, contra hereticorum quorundam errores, qui ponunt quod mortuo corpore anima 
moriatur; quorum hereticorum fuit caput quidam antiqu<add resp="ed">u</add>s philosophus qui 
vocatus est Epycurus, cuius sequaces Epycuri dicuntur. Fuit autem Epycurus quidam philosophus 
paganus qui summam felicitatem et beatitudinem posuit in cura carnis, et asserens quod mortuo 
corpore simul cum eo anima moriatur. Unde sui sequaces, ut dictum est, Epycurei dicuntur; et 
dicuntur Epycuri ab <emph>epy</emph> quod est &lt;supra&gt;, et <emph>cutis</emph>, idest 
supra modum curamcutis, idest &lt;carnis habentes&gt;; quorum falsam opinionem non solum 
Divina Scriptura refellit, sed insuper omnes philosophi paganorum et omnes antiqui sapientes 
abhorrent. Unde Tullius, in secundo libro <title>De Natura Deorum</title>, loquens contra 
opinionem Epycuriorum ait: Epycurus dum palato quid optimum sit indicat, celi palatum, ut ait 
Emnius , non suspexit. Iste autem Emnius, quem hic allegat Tullius, fuit antiquus poeta et valde 
famosus. Sed hic oritur una questio, que talis est: Cum sint diversa genera hereticorum, quare iste 
autor non facit mentionem nisi de Epycuris? Non enim loquitur hic nisi de Epycuris in generali, et 
in particulari facit mentionem de heresi Fotiniana. Si dicis omnes heretici credunt id quod credunt 
Epycuri, hoc est falsissimum, ut patebit inferius. Respondeo: Epycuri sunt quasi principium 
omnium heresum. Nam ponere quod anima simul cum corpore mortuo moriatur, istud est quasi via 
ad omnes alias hereses. De levi nanque, dum homo aliam vitam non credit, in omnem heresim 
labitur. Sub nomine itaque Epycuriorum concludit autor omnes hereticos, cuiuscunque sint secte, et 
etiam, ut patet superius in fine superioris cantus, ipse dicit civitatem istam plenam esse hereticis 
cuiuscunque generis, ibi: «Qui son li heresiarche / co' lor seguaci d'ogni secta». Quot 
autem sint secte hereticorum et quales, ponit beatus Ysidorus super Leviticum in hec verba <add resp="ed">lacuna</add> abserde.</p>
	<p>Lepra doctrina est falsa. Proinde leprosi non intelliguntur heretici, qui, unitatem vere fidei 
non habentes, varias doctrinas profitentur, erroris veraque falsis admiscent, sicut et lepre certis locis 
humana corpora variando commaculat. Huius autem lepre invenimus legislatorem sex speties in 
homine posuisse: Prima, inquit, lepra capitis et barbe; secunda, calvitii et recalvationis; tertia, 
carnis et cutis; quarta, cutis et corporis, et cicatricis albe cum robore; quinta, ulceris et cicatricis; 
sexta et ultima, ustionis. In capite lepram portat qui in divinitatem Patris, vel in ipso capite quod 
Christus est, peccat. Caput enim viri Christus est. Hanc lepram habent Iudei, Valentiniani, 
Marcioniste, Fotiniani, Manichei, Arriani, Sabelliani, Macedoniani, Antropomorfite, Priscillianiste, 
Donatiste, Nestoriani, Euticiani; quique omnes in capite lepram gerunt, quia erroris sui perfidiam 
aperta pravitate defendunt. In barba lepram gerunt qui de apostolis et sanctis Christi perverse 
aliquod sentiunt, atque eos falsum quodlibet predicasse configunt. Sicut enim barba ornamentum 
est viri, ita sancta apostoli et doctores ornamentum prestant corpori Christi. In corpore lepram 
habent qui Ecclesie detrahunt, sicut Carpocratiani, qui negant carnis resurrectionem; sicut 
Novatiani, qui nuptias damnant et peccantibus penitentiam negant; sicut Eraclite, qui inter alios 
errores regnum celorum parvulos habere non credunt; sicut Eriani, qui vetant pro defunctis offerri 
sacrificium. In carne et cute gerunt lepram qui carnalia vel exteriora suadere conantur, ut 
Corintiani, qui resurrectionem futuram in carnis voluptate extimant; vel sicut Eritiani, qui dicunt in 
fide manentibus, quamvis carnaliter vivant, non posse computari peccata.</p>
	<p>In cicatrice sanati ulceris lepram portat qui post cognitionem Dei et manifestationem fidei 
quam a Christo suscepit, rursum in ipsa cicatrice ascendit aliquod erroris inditium, aut perfidia 
veteris dogmatis. In carne viva lepram gestit qui de anima, que vita est carnis, aliquod falsum 
extimat; sicut Luciferiani, qui dicunt animam de carnis substantia propagatam; sicut Arabici et 
Epycuri, qui animam simul cum corpore mori putant. In cicatrice ustionis lepram habent Manichei, 
qui inani abstinentie cruciatu corpora sua molestant. De talibus predicabat Apostolus dicens: 
Discedent quidam a fide attendentes, spiritibus erroris et doctrinis demoniorum in ypocrisi 
loquentes mendacium, et cauteriatani habentium suam conscientiam, prohibentium nubere et 
abstinere a cibis quos Deus creavit ad percipiendum. Hucusque beatus Ysidorus.</p>
	<p>Visis hereticorum generibus et spetiebus, una alia oritur questio: a quo scilicet capitali 
peccato ex numero septenario procedenti heresis oriatur. Nam autor septem peccata capitalia 
superius in precedentibus circulis collocavit. Nunc autem in isto circulo collocat hereticam 
pravitatem. Queritur ergo a quo, vel a quibus peccatis, heretica malitia oriatur. Ad quod dicendum 
est quod omnis heresis ortum habet vel a peccatis carnalibus, que sunt tria, scilicet luxuria, gula, et 
avaritia; vel a peccatis spiritualibus, que sunt similiter tria, scilicet ira, invidia, et superbia; vel ab 
illo peccato quod partim est spirituale et partim carnale, scilicet accidia. Quedam enim heresis 
oritur a peccatis carnalibus, sicut heresis Epycurorum, qui summam felicitatem in delectationibus 
carnis ponunt, vel sicuti illi qui resurrectionem futuram in carnis voluptate expectant. Quedam a 
peccatis spiritualibus ortum habet, sicut heresis illorum qui, ira commoti, fideles et catholicos usque 
ad effusionem sanguinis persequuntur; et sicut illi qui, invidia agitati, parvulos non laborantes 
regnum celorum non posse intrare confirmant; et sicut illi qui, spiritu inflati superbie, dicunt quod 
qui manet in fide, peccata sibi nullatenus imputantur. Quedam vero heresis ortum habet ab accidia, 
que nullum vult bonum penitus operari; sicut est heresis illorum qui dicunt quod omne quod libet 
licet, idest quod possunt licite omnem suam voluntatem sine peccato explere.</p>
</div4>

<div4>
<head>vv. 31-33</head>
	<p><emph><foreign lang="ita">Vedi là Farinata che s'è dricto</foreign></emph>. 
Exemplificando ponit hic autor quendam nobilem militem florentinum, qui fuit vocatus dominus 
Farinata de Ubertis, qui, ut communiter creditur, fuit hereticus Epycurus. Hic est enim unus ex illis 
quinque, de quibus autor interrogavit Ciaccum, ut habetur superius in tertio circulo, cantu VI.</p>
</div4>

<div4>
<head>vv. 34-36</head>
	<p><emph><foreign lang="ita">Com'avesse l'inferno in gran dispicto</foreign></emph>. Vere 
omnis homo peccator, et maxime hereticus, qui mortuo corpore animam mortuam confitetur, aliam 
vitam ubi anime perpetuo vivant esse non credit. Idcirco huiusmodi homines nec Paradisum 
diligunt, nec illud, propter aliqua bona que faciant, habere se credunt. Similiter nec penas Inferni 
timent, nec propter aliqua scelera que committant ad illas penas ire formidant. Ideo figurative 
loquitur autor de isto heretico Farinata, quod fronte se in sepulcro et pectore erigebat, tanquam si 
pro nichilo haberet Infernum. Et hoc est quod dicit propheta: Ambulant contra Deum extento 
collo.</p>
</div4>

<div4>
<head>vv. 52-54</head>
	<p><emph><foreign lang="ita">Allor surse a la vista scoperchiata / un'ombra</foreign></emph>. Dicit 
hic autor quod in illo sepulcro ita discooperto, de quo loquebatur autori dominus Farinata, una 
umbra, idest anima, se erexit, ut videret si filius eius esset in illo itinere cum autore. Iste enim fuit 
quidam miles florentinus qui fuit vocatus dominus Cavalcante de Cavalcantibus, pater illius 
mirabilis viri, in quo omnis nobilitas et probitas relucebat, scilicet Guidonis de Cavalcantibus. Fuit 
enim iste Guido scientia magnus et moribus insignitus, sed tamen in suo sensu aliqualiter inflatus. 
Habebat enim scientias poeticas in derisum: unde autor notanter dicit in subsequentibus rithimis 
ipsi domino Cavalcanti: «Colui», hoc est Virgilius, «c'attende là per qui mi 
mena, / forse cui Guido vostro ebbe a disdegno». Sed queritur hic quare iste dominus 
Cavalcante autorem interrogat quare suus filius non est secum. Respondeo: Audiens enim dominus 
Cavalcante autorem loquentem cum domino Farinata, statim eum ad loquelam cognovit. Et quia isti 
duo, scilicet Dantes et Guido, erant quasi in omnibus socii sibi ad invicem predilecti, miratus fuit 
quod filius suus Guido in isto itinere tam alti ingenii non associabat autorem. Unde ait supra ipsi 
autori: «Se per questo cieco / carcere vai per altezza d'ingegno, / mio fillio ov'è? et perchè 
non è teco?» Quasi dicat: Si tecum non est, ubi est altitudo sui ingenii sic profundi? Nunquid 
ipse non vivit – subaudi in ista scientia – sicut tu? Cui autor causam assignat quare in 
isto itinere non est secum, dicens: «forse cui Guido vostro ebbe a disdegno»; forte , 
ideo dicit, propter curialitatem innatam. Et nota quod ad duo cognovit autor ipsum esse dominum 
Cavalcantem: Primum est interrogatio quam fecit de filio. Ita enim erant in omnibus socii, quod 
statim quod audivit &lt;filius meus quare non est tecum&gt;, de Guidone protinus intellexit. 
Secundum est pena in qua eum vidit, quia enim eum in mundo hereticum scivit, statim eum in 
Inferno cognovit. Ideo ait in textu:</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">Le sue parole e 'l modo de la 
pena</foreign></emph></l>
<l><emph><foreign lang="ita">m'avevan di costui già letto 'l 
nome,</foreign></emph></l>
etc.
</quote></p>
	<p><emph><foreign lang="ita">Supin ricadde</foreign></emph>. Supino, idest retrorsum. 
Nota quod aliud est cadere in faciem et aliud est cadere retrorsum. Cadere enim in faciem est 
humiliari, maiores revereri, et Deum adorare, sicut de Abraham legitur in Genesi quod cum Deo 
loqueretur cecidit in faciem suam. Et de sanctis magis dicit Matheus quod procidentes adoraverunt 
eum, idest Christum. Retrorsum vero cadere est peccare et penam eternam incurrere, sicut typice 
legitur de Ely sacerdote in primo libro Regum, quod cecidit de sella in qua sedebat retrorsum, et 
fractis cervicibus expiravit. Et bene dicuntur damnati retrorsum cadere, quia in illas penas cadunt a 
quibus in presenti faciem averterunt. Unde Salomon in libro Proverbiorum, IIII capitulo: Via 
impiorum tenebrosa; nesciunt ubi corruant.</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Ma non cinquanta volte fia 
raccesa</foreign></emph></l>
<l><emph><foreign lang="ita">la faccia de la donna che qui 
regge,</foreign></emph></l>
etc.
</quote></p>
	<p>Vaticinium est. Vaticinatur enim dominus Farinata autori et dicit quod non transibunt 
quinquaginta menses, quod ipse autor de Florentia expelletur. Ista enim domina que regnat in 
Inferno est luna, cuius facies omni mense accenditur, cum primo sol eam incipit inflammare. Non 
enim transiverunt quatuor anni ab isto vaticinio, quod ipse Dantes fuit de Florentia expulsus per 
Karolum sine terra, sicut dicetur infra in secunda cantica, cantu <add resp="ed">XX</add>. Et nota 
quod luna a poetis triplici vocabulo nuncupatur; et hoc propter tres potestates quas habet. Primo 
enim dicitur habere potestatem in celo; ideo dicitur luna, idest luminum una. Duo enim sunt 
luminaria magna, ut habetur in Genesi: luminare maius, idest sol, et luminare minus quod preest 
nocti, idest luna. Secundo dicitur habere potestatem in silvis; ideo dicitur Dyana, idest duana, eo 
quod die et nocte luceat. Et quia est dea silvarum, ideo venatores ipsam antiquitus adorabant et sibi 
sacrificabant. Tertio dicitur habere potestatem in Inferno; ideo dicitur Proserpina, idest &lt;in terra 
serpens&gt;. Et de his tribus nominibus lune ait Virgilius, quarto <title>Eneydorum</title>: Tria 
virginis ora Dyane. De ipsius autem nominibus et officiis dantur versus:

<quote rend="block">
<l><emph>Yma superna silvas sceptro fulgore sagitta;</emph></l>
<l><emph>Terret, lustrat, agit, Proserpina luna Dyana.</emph></l>
</quote>
Quosque versus sic construe: Proserpina terret yma cum sceptro; luna lustrat superna cum suo 
fulgore; Diana agit, idest regit, silvas cum sagitta. Nam quando Dyana depingebatur cum sceptro in 
manibus, tunc dea terre sive Inferni dicebatur dea celi; sed quando pingebatur cum sagittis, tunc 
dicebatur dea silvarum.</p>
</div4>

<div4>
<head>vv. 85-87</head>
<p><quote rend="block">
<l><emph><foreign lang="ita">Lo stratio e 'l grande 
scempio</foreign></emph></l>
<l><emph><foreign lang="ita">che fece l'Arbia colorata in 
rosso,</foreign></emph></l>
</quote></p>
	<p>Arbia est quidam fluvius parvus in Tuscia, qui transit per comitatum Senensem ad radicem 
Montis Aperti, ubi Florentini cum tota parte Guelforum fuerunt a comite Iordano, vicario regis 
Manfredi, victoriose et triumphaliter debellati. Et quia dominus Farinata de Ubertis cum Senensibus 
et aliis Gebellinis de Tuscia fuit cum ipso comite in dicto conflictu, ideo autor ipsi domino Farinate, 
dicenti quare Florentini sunt ita impii contra meos consortes, dicit: «Lo stratio e 'l grande 
scempio, / che fece l'Arbia colorata in rosso, / tal oration fa far nel nostro tempio». Quasi 
dicat: Propter sanguinem florentinum qui aquas Arbie coloravit, qui quidem sanguis vestro consilio 
et opere fusus fuit, talis in nostro templo oratio celebratur, ut, scilicet, nunquam vestri consortes 
possint aliqualiter rebanniri.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Ma fu' io solo, là dove 
soferto</foreign></emph></l>
<l><emph><foreign lang="ita">fu per ciascun di tòrre via 
Fiorenza,</foreign></emph></l> etc.
</quote></p>
	<p>Audiens dominus Farinata ab autore quod propter conflictum quem habuerunt Florentini 
apud Montem Apertum nunquam sua prosapia dicitur reversura, suspirando allegat atque inducit 
quandam maximam utilitatem quam operatus est ipse erga civitatem Florentinam. Que talis fuit: 
Dum quadam vice omnes extrinseci Florentini essent in Florentia ad invicem adunati, ordinaverunt 
inter se, quia civitatem non bene coram illo populo poterant gubernare, ipsam civitatem incendere, 
mulieres capere, domos expoliare et homines trucidare, et alibi ex se ipsis solummodo civitatem 
edificare. Surrexit in consilio dominus Farinata, et aperta facie et libera voce omnibus contradixit: 
et sic illo tempore civitatem suam a tanto periculo liberavit. Arguit itaque cives suos quod memores 
sunt unius mali quem passi sunt, operatione non solum sua, quia in illo conflictu magis peccaverunt 
Abbates quam Uberti, sicut dicetur infra ultimo circulo, secunda parte Cociti, cantu XXXII; et non 
sunt memores tanti beneficii quod ipse solus operatus est erga eos. Memoria enim beneficiorum, ut 
ait Seneca, est labilis, iniuriarum vero tenax.</p>
</div4>

<div4>
<head>vv. 117-120</head>
<p><quote rend="block">
<l><emph><foreign lang="ita">Qua entro è lo secondo 
Federico</foreign></emph></l>
<l><emph><foreign lang="ita">e 'l Cardinale;</foreign></emph></l>
</quote>
</p>
	<p>Hic facit autor mentionem de secundo Frederico, Romanorum imperatore, et de Octaviano 
Diacono Cardinali, qui fuit de Ubaldinis. Ubaldini autem sunt quidam nobiles Gebellini inter 
Bononiam et Florentiam. Isti enim duo, Imperator scilicet et Cardinalis, heretici in hoc mundo 
reputati fuerunt. Nam de imperatore Frederico dicitur quod circa animam humanam errabat, eo 
quod ipsam credebat cum corpore morituram. Unde, ad probationem sue vesanie, quendam 
malefactorem, ut dicitur, in quadam vegete reclusit, bitumine et pice linitam. Et dum malefactor ille 
in morte magna voce clamasset et sic expirasset, ait Imperator ad circunstantes: «Ecce iste 
mortuus est. Dicite michi, queso, si anima post mortem vivit, unde de hac vegete sic clausa 
exivit». Cui unus fidelis catholicus sic respondit: «Per illam enim viam, domine 
Imperator, exivit de vegete anima, quam non vidimus, per quam exivit vox, quam 
audivimus». De Cardinali vero dicitur quod, cum esset in ultimis constitutus, dixit 
consanguineis et amicis: «Si anima est, ipsam pro parte perdidi Gebellina».</p>
</div4>

<div4>
<head>vv. 130-132</head>
<p><quote rend="block">
<l><emph><foreign lang="ita">Quando sarai dinanzi al dolce 
raggio</foreign></emph></l>
<l><emph><foreign lang="ita">di quella il cui bel occhio tutto 
vede,</foreign></emph></l>
etc.
</quote></p>
	<p>Ista enim, cuius pulcer oculus cuncta videt, est Beatrix, cui tanquam summe scientie 
theologie reservat autor cuncta dubia reseranda. Dixerat enim sibi dominus Farinata, quod non 
transirent quinquaginta menses quod ipse sciret quantum exulatio, sive a terra propria exitus, 
ponderaret; sed quia istud per verba occulta predixit, ideo istud et alia reservat exaranda et 
explicanda illi scientie, que videt Deum, qui cuncta videt. Dicit enim beatus Gregorius, loquens de 
sanctis qui sunt in patria, scientia divina repleti: Quid est quod non videant qui videntem omnia 
vident?</p>

	<p>In isto X cantu autor ponit quatuor notabilia, unum vaticinium, et movet unam questionem. 
Sed quia ista duo, vaticinium et questio, sunt superius explanata, ideo iterum recapitulare non libet; 
sed ad notabilia procedamus.</p>
</div4>
</div3>


<div3 n="Notabilia">
<div4>
<head>vv. 19-21</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Et io: «Buon duca, non tegno 
nascosto</foreign></emph></l>
<l><emph><foreign lang="ita">a te mio cuor se non per dicer 
poco,</foreign></emph></l>
<l><emph><foreign lang="ita">et tu m'ài non pur mo a ciò 
disposto».</foreign></emph></l>
</quote>
</p>
	<p>In isto notabili movemur ad duo: Primum est quod magistro, a quo discere cupimus, nostra 
corda abscondere non debemus: nam una ex clavibus sapientie est frequens interrogatio. Ideo ait: 
«Non tegno nascosto ad  te mio cuore». Secundum est quod ea que coram magistris 
vel maioribus enarramus, semper brevibus sermonibus explicemus. Nam secundum Ieronimum: 
Sermo longus caret intelligentia. Ideo ait: «se non per dicer poco». Postea reddit autor 
honorem magistro suo, dicens quod ad parum loquendum ipse disposuerat eum. Unde ait: 
«et tu m'ài non pur mo a ciò disposto».</p>
</div4>

<div4>
<head>vv. 25-27</head>
	<argument><p>SECUNDUM NOTABILE.</p></argument>
	<p><emph><foreign lang="ita">La tua loquela ti fa manifesto</foreign></emph>. Vere ad 
loquelam manifestatur homo cuius sit patrie vel originis oriundus. Unde dictum fuit beato Petro 
apostolo: Gallileus es, nam loquela tua manifestum te facit. Et autori dicitur a domino Farinata:
<quote rend="block">
<l><emph><foreign lang="ita">La tua loquela ti fa 
manifesto</foreign></emph></l>
<l><emph><foreign lang="ita">di quella nobil patria 
natio,</foreign></emph></l>
<l><emph><foreign lang="ita">a la qual forse fui troppo 
molesto.</foreign></emph></l>
</quote>

Et infra, cantu 33, dicitur eidem a comite Ugolino de Pisis:

<quote rend="block">
<l><emph><foreign lang="ita">I' non so chi tu sii, nè per che 
modo</foreign></emph></l>
<l><emph><foreign lang="ita">venuto se' qua giù, ma 
fiorentino</foreign></emph></l>
<l><emph><foreign lang="ita">mi sembli veramente quando 
t'odo.</foreign></emph></l>

</quote></p>
	<p>Moraliter autem loquela unum quemque hominem manifestat cuius, scilicet, sit conditionis 
voluntatis vel partis. Unde in Evangelio ait Dominus: Qui de terra est, de terra loquitur.</p>
</div4>

<div4>
<head>vv. 43-45</head>
	<argument><p>TERTIUM NOTABILE.</p></argument>
	<p><emph><foreign lang="ita">Io ch'era d'ubidir disideroso</foreign></emph>. In hoc 
notabili animus commendatur autoris, innuens quantum fuerit curialis ac etiam generosus, in hoc 
quod ait: «Io ch'era d'ubidir disideroso». Et in hoc monemur exemplo suo ad similia 
emulanda.</p>
</div4>

<div4>
<head>vv. 73-75</head>
	<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Ma quel altro magnanimo, a cui 
posta</foreign></emph></l>
<l><emph><foreign lang="ita">ristato m'era, non mutò 
aspecto,</foreign></emph></l>
<l><emph><foreign lang="ita">nè mosse collo, nè piegò sua 
costa.</foreign></emph></l>
</quote>

Hanc fortitudinem atque constantiam exhibet magnanimitas homini magnanimo atque forti, quod 
propter aliquos labores vel nova accidentia que occurrant, vir magnanimus a sui status rectitudine 
non mutatur. Ideo ait autor de domino Farinata:

<quote rend="block">
<l><emph><foreign lang="ita">Quel magnanimo non mutò 
aspecto,</foreign></emph></l>
<l><emph><foreign lang="ita">nè mosse collo, nè piegò sua 
costa.</foreign></emph></l>

</quote>
Et sic patet decimus cantus prime cantice.</p>
</div4>
</div3>
</div2>


<div2>
<head>XI</head>

<div3 n="Incipit">
<head>INCIPIT XI CANTUS PRIME CANTICE COMEDIE.</head>
	<p>In isto XI cantu autor breviter duo facit: nam primo deducit ad finem illam materiam quam 
in VI circulo pertractavit, videlicet hereticam pravitatem; secundo, designat et distinguit tres 
ultimos circulos qui sequuntur. Et primo, circulum positum sub regno et dominio Minotauri, et 
hunc circulum in tres girones dividit et distinguit; secundo, distinguit circulum positum sub regno 
et dominio Gerionis, et hunc dividit in X malas bulgias; tertio, distinguit circulum positum sub 
imperio et dominio Luciferi, et sub custodia et munitione Gigantum, et hunc dividit in quatuor 
partes que vocantur, lingua argolica, <emph><foreign lang="grc">Cochiton</foreign></emph>, latina vero 
<emph>Cocitus</emph>.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-33</head>
	<p>Postquam autor in superiori cantu de VI circulo, ubi sunt sepulti heretici, pertractavit, dicit 
in fine cantus quod a sepulcro domini Farinate recedens, iverunt versus medium civitatis per 
quandam semitam sitam in medio sepulcrorum; et quod per illam semitam devenerunt ad quandam 
vallem, que est in illius medio civitatis. Unde dicit in textu:

<quote rend="block">
<l><emph><foreign lang="ita">Lasciamo 'l muro et gimo inver lo 
mezzo</foreign></emph></l>
<l><emph><foreign lang="ita">per un sentier c'a una valle 
fiede,</foreign></emph></l>
<l><emph><foreign lang="ita">che 'n fin là sù facea spiacer suo 
lezzo.</foreign></emph></l>

</quote></p>
	<p>Nunc vero in isto cantu sequenti ad finem deducit materiam prelibatam, dicens quod devenit 
ad unam extremitatem unius alte ripe, que quidem ripa est rotunda, ex magnis lapidibus fractis 
facta, et ex ipsa intollerabilis fetor exit. Et propter istum fetorem intolerabilem dicit ipse autor quod 
aliquantulum retrocesserunt iuxta quoddam magnum sepulcrum in quo erat quoddam epytaphium 
ita scriptum: «Anastasium papam custudio, quem extraxit Fotinus de via recta». Et 
sic finitur sextus circulus.</p>
	<p>Post hec Virgilius ait ad Dantem: «Nostrum descendere – supple ad alios 
circulos qui remanent perscrutandos – convenit esse tardum». Et assignat causam, 
dicens ut assuescat aliquantulum sensus olfatus ad illum fetorem abominabilem qui de profundo 
exalat Inferni. Et tunc Dantes, ne tempus aliquod pertranseat in quo non proficiat et adiscat, 
Virgilium rogat ut in aliquo eum instruat ut saltim in audiendo proficiat, ex quo non potest, propter 
moram, proficere in eundo. Et tunc Virgilius designavit sibi omnes circulos subsequentes dicens: 
Fili mi, <emph><foreign lang="ita">dentro da cotesti sassi</foreign></emph>, hoc est in ista valle 
quam cernis, sunt tres circuli unus sub alio, sicut sunt illi quos superius reliquisti. Omnes enim sunt 
pleni spiritibus maledictis; sed ut postea sufficiat solummodo tibi visus, intellige quare et quomodo 
sint constricti. Omnis enim malitie, que odium in celo acquirit, iniuria est finis, et omnis talis finis 
hominem aut cum violentia aut cum fraude contristat; sed quia fraus est proprium malum hominis, 
magis displicet Deo; et ideo stant inferius fraudulenti. Violentorum autem primus circulus totus est; 
sed quia fit violentia tribus personis, ideo in tres girones est iste primus circulus distinctus. Fit 
enim, sive infertur, ista violentia ab homine malo aut proximo, aut sibi ipsi, aut Deo. Ideo ait in 
textu:

<quote rend="block">
<l><emph><foreign lang="ita">A Dio, a sè, al proximo si 
pòne,</foreign></emph></l>
<l><emph><foreign lang="ita">far forza, dico in loro et in lor 
cose,</foreign></emph></l>
<l><emph><foreign lang="ita">com'udirai con aperta 
ragione.</foreign></emph></l>

</quote></p>
</div4>

<div4>
<head>vv. 34-39</head>

<p>Dico igitur primo quod violentia infertur proximo, et hec infertur aut in persona, aut in ere; in 
persona enim odiendo, vulnerando, et occidendo; in ere autem auferendo, devastando, derobando, 
incendendo et depredando. Et isti tales sunt in primo girone. Unde in textu:

<quote rend="block">
<l><emph><foreign lang="ita">Morte per forza et ferute 
dolliose</foreign></emph></l>
<l><emph><foreign lang="ita">nel proximo si danno, et nel suo 
avere</foreign></emph></l>
<l><emph><foreign lang="ita">ruine, incendi, et tollette 
dannose;</foreign></emph></l>
<l><emph><foreign lang="ita">onde omicide et ciascun che mal 
fiere,</foreign></emph></l>
<l><emph><foreign lang="ita">guastatori et predon, tutti 
tormenta</foreign></emph></l>
<l><emph><foreign lang="ita">lo giron primo per diverse 
schiere.</foreign></emph></l>

</quote></p></div4>

<div4>
<head>vv. 40-45</head>

	<p>Secundo, infert aliquando homo violentiam sibi ipsi; et hec fit etiam duobus modis: aut in 
persona, cum scilicet homo occidit se ipsum; aut in ere, cum scilicet bona sua ludendo vel male 
dispergendo consumit. Et isti tales sunt in secundo girone locati. Unde in textu:

<quote rend="block">
<l><emph><foreign lang="ita">Può l'uomo avere in sè man 
violenta,</foreign></emph></l>
<l><emph><foreign lang="ita">et ne' suoi beni; et però nel 
secondo</foreign></emph></l>
<l><emph><foreign lang="ita">giron convien ke senza pro si 
penta</foreign></emph></l>
<l><emph><foreign lang="ita">qualunque priva sè del vostro 
mondo,</foreign></emph></l>
<l><emph><foreign lang="ita">biscaza et fonde la sua 
facultade,</foreign></emph></l>
<l><emph><foreign lang="ita">et piange là dov'esser dee 
giocondo.</foreign></emph></l>

</quote></p>
</div4>

<div4>
<head>vv. 46-51</head>

	<p>Tertio, infertur aliquando violentia ab homine malo in maiestatem divinam. Et hec infertur 
tribus modis: aut contra Deum ipsum, Deum blasphemando; aut contra naturam, peccatum 
sodomiticum committendo; aut contra artem, ad usuram commodando. Et isti tales stant in tertio 
girone. Unde in textu:

<quote rend="block">
<l><emph><foreign lang="ita">Puossi far forza ne la 
deitate,</foreign></emph></l>
<l><emph><foreign lang="ita">col cor negando et biastemiando 
quella,</foreign></emph></l>
<l><emph><foreign lang="ita">et spregiando natura et sua 
bontate;</foreign></emph></l>
<l><emph><foreign lang="ita">et però lo minor giron 
sugella</foreign></emph></l>
<l><emph><foreign lang="ita">del segno suo et Sodoma et 
Caorsa</foreign></emph></l>
<l><emph><foreign lang="ita">et chi, spregiando Dio col cor, 
favella.</foreign></emph></l>

</quote></p>
</div4>

<div4>
<head>vv. 52-66</head>

	<p>Postquam vero autor valde rationabiliter tripertitam violentiam designavit, ad fraudem 
designandam manum extendit. Sed quia dupliciter committitur fraus, ideo ipsam in duas partes 
dividit et distinguit. Nam primo, potest eam quis committere in hominem qui non confidit in eo, 
sicut extraneus cum extraneo. (Secundo potest eam quis committere in hominem qui confidit in eo, 
sicut extraneus cum extraneo.) Secundo, potest eam quis committere in hominem qui confidit in eo, 
sicut amicus cum amico. Primam fraudem in circulo secundo designat. Sed quia istam primam 
fraudem potest homo committere decem modis, ideo istum secundum circulum in decem malas 
bulgias dividit et distinguit. Secundam vero fraudem ponit in tertio circulo. Et quia ista quatuor 
modis committitur, ideo istum tertium circulum distinguit in quatuor partes, qui vocatur Kochiton. 
Et de hiis duabus fraudibus ait in textu:

<quote rend="block">
<l><emph><foreign lang="ita">La froda, ond'ogni coscientia è 
morsa,</foreign></emph></l>
<l><emph><foreign lang="ita">può l'uomo usare in colui che 'n lui 
fida,</foreign></emph></l>
<l><emph><foreign lang="ita">et in quel che fidanza non 
imborsa;</foreign></emph></l>
<l><emph><foreign lang="ita">Questo modo di rietro par 
c'uccida</foreign></emph></l>
<l><emph><foreign lang="ita">pur lo vinco d'amor che fa 
natura;</foreign></emph></l>
<l><emph><foreign lang="ita">onde nel cerchio secondo 
s'annida</foreign></emph></l>
<l><emph><foreign lang="ita">ypocrisia, lusinghe, et chi 
afactura,</foreign></emph></l>
<l><emph><foreign lang="ita">falsità, ladroneccio et 
symonia,</foreign></emph></l>
<l><emph><foreign lang="ita">roffian, baratti, et simile 
lordura.</foreign></emph></l>
<l><emph><foreign lang="ita">Per altro modo quell'amor 
s'obblia</foreign></emph></l>
<l><emph><foreign lang="ita">che fa natura, et quel ch'è poi 
agiunto,</foreign></emph></l>
<l><emph><foreign lang="ita">di che la fede spetial si 
cria.</foreign></emph></l>
<l><emph><foreign lang="ita">Onde nel cerchio minore, ov'è 'l 
punto</foreign></emph></l>
<l><emph><foreign lang="ita">dell'universo in su che Dite 
sede,</foreign></emph></l>
<l><emph><foreign lang="ita">qualunque trade in eterno è 
consunto.</foreign></emph></l>

</quote></p>
</div4>

<div4>
<head>vv. 67-69</head>

	<p>Audiens autor a suo magistro quomodo in tribus inferioribus circulis fraus et violentia a 
divina iustitia collocantur, duo facit: Primo, rationem et distinctionem magistri commendat, dicens 
in textu:

<quote rend="block">
<l><emph><foreign lang="ita">«Maestro, assai chiara 
procede</foreign></emph></l>
<l><emph><foreign lang="ita">la tua ragione, et assai ben 
distingue</foreign></emph></l>
<l><emph><foreign lang="ita">questo baratro e 'l popol ch'el 
possede.</foreign></emph></l>

</quote></p>
</div4>

<div4>
<head>vv. 70-75</head>

	<p>Secundo, de quodam dubio querit, quod tale est: Extra namque civitatem Ditis autor viderat 
quosdam peccatores, sicut erant luxuriosi, gulosi, avari, accidiosi, iracundi, invidi et superbi. Infra 
vero civitatem vidit hereticos, et a magistro audivit quod inferius erant violenti et fraudulenti. 
Oritur ergo ex hoc quoddam dubium in mente autoris: Illi enim qui sunt extra civitatem, aut sunt 
odio Deo, aut non. Si sic, quare non sunt ipsi puniti infra civitatem igneam? Si autem non sunt Deo 
odio, quare habent tales penas?</p>
	<p><emph><foreign lang="ita">Ma dimmi, quei de la palude pingue</foreign></emph>, idest 
accidiosi, iracundi, invidi, et superbi, qui in V circulo sunt in Stige submersi; <emph><foreign lang="ita">che mena il vento</foreign></emph>, idest luxuriosi, qui a vento in secundo circulo 
agitantur; <emph><foreign lang="ita">et che batte la pioggia</foreign></emph>, idest gulosi, qui 
in tertio circulo sub pluvia macerantur; <emph><foreign lang="ita">et che si scontran con sì aspre 
lingue</foreign></emph>, idest avari et prodigi, qui in quarto circulo linguis asperrimis se ad 
invicem obviando conturbant:

<quote rend="block">
<l><emph><foreign lang="ita">perchè non dentro da la città 
roggia</foreign></emph></l>
<l><emph><foreign lang="ita">son ei puniti, se Dio li à in 
ira?</foreign></emph></l>
<l><emph><foreign lang="ita">et se non li à, perchè son a tal 
foggia?</foreign></emph></l>

</quote></p>
</div4>

<div4>
<head>vv. 76-78</head>

	<p>Cui Virgilius primo duas causas assignat quare ista dubia cogitatio eum premit. Prima causa 
est ista, quod suum ingenium a solito delirabat. Tunc enim ingenium delirat cum res sine 
discretione investigare laborat. Secunda causa est quod mens sua ad diversa erat extracta, et ideo ad 
istud recte respicere non valebat. Et ad hoc valet illa sententia: Pluribus intentus, minor est ad 
singula sensus.
<quote rend="block">
<l><emph><foreign lang="ita">Et elli a me; «Perchè tanto 
delira»,</foreign></emph></l>
<l><emph><foreign lang="ita">disse, «lo 'ngegno tuo da quel che 
sòle?</foreign></emph></l>
<l><emph><foreign lang="ita">o ver altrove ove la mente 
mira.</foreign></emph></l>

</quote></p>
</div4>

<div4>
<head>vv. 79-90</head>

	<p>Secundo, reducit sibi ad memoriam illam distinctionem quam facit Aristotiles de omnibus 
peccatis in libro <title>Ethicorum</title>. Distinguit enim Philosophus omnia peccata in 
incontinentiam, malitiam, et bestialitatem. Et sub nomine incontinentie accipit autor peccata 
criminalia sive capitalia, que secundum theologos sunt VII, ut superius est expressum; sub nomine 
vero malitie et bestialitatis omnia alia peccata que oriuntur ab ipsis. Cum itaque incontinentia sit 
minus peccatum quam malitia vel bestialitas, ideo minus Deum offendit. Et Deus minus offensus, 
minus eos punit.
<quote rend="block">
<l><emph><foreign lang="ita">Non ti rimembra di quelle 
parole</foreign></emph></l>
<l><emph><foreign lang="ita">con le quai la tua Ethica 
pertracta</foreign></emph></l>
<l><emph><foreign lang="ita">le tre disposition ke 'l cel non 
vuole,</foreign></emph></l>
<l><emph><foreign lang="ita">incontinentia, malitia et la 
matta</foreign></emph></l>
<l><emph><foreign lang="ita">besti<add resp="ed">a</add>litate? et come 
incontinenza</foreign></emph></l>
<l><emph><foreign lang="ita">men Dio offende et più 
biasim'accatta?</foreign></emph></l>
<l><emph><foreign lang="ita">Se tu riguardi ben questa 
sentenza,</foreign></emph></l>
<l><emph><foreign lang="ita">et rechit'a la mente chi son 
quelli</foreign></emph></l>
<l><emph><foreign lang="ita">che sù di fuor sostengon 
penitenza,</foreign></emph></l>
<l><emph><foreign lang="ita">tu vedrai ben perchè da questi 
felli</foreign></emph></l>
<l><emph><foreign lang="ita">sien dipartiti, et perchè men 
crucciata</foreign></emph></l>
<l><emph><foreign lang="ita">la divina iustitia li 
martelli.</foreign></emph></l>

</quote></p>
</div4>

<div4>
<head>vv. 91-111</head>

	<p>Clarificatus discipulus per magistrum, clare videt in verbis eius quare incontinentia punitur 
extra, et malitia et bestialitas puniuntur infra. Ideo ait in textu:

<quote rend="block">
<l><emph><foreign lang="ita">«O sol che sani ogni vista 
turbata,</foreign></emph></l>
<l><emph><foreign lang="ita">tu mi contenti sì quando tu 
solvi,</foreign></emph></l>
<l><emph><foreign lang="ita">che, non men che saver, dubiar 
m'agrata.</foreign></emph></l>

</quote></p>
	<p>Sed tamen aliquod dubium adhuc remanet in mente sua. Ipse enim clare videt quod 
blasphemia et sodomia divinam maiestatem contemnunt, sed non videt quomodo usura contemnat 
bonitatem Dei, idest artem, que bonitate Dei hominibus est infusa. Nam bonitas Dei fuit quod homo 
tot artes mechanicas inveniret. Ideo ait in textu magistro suo:

<quote rend="block">
<l><emph><foreign lang="ita">Ancor un poco indietro ti 
rivolvi»,</foreign></emph></l>
<l><emph><foreign lang="ita">diss'io, «là dove di' c'usura 
offende</foreign></emph></l>
<l><emph><foreign lang="ita">la divina bontate, e 'l groppo 
solvi»,</foreign></emph></l>

</quote>
idest istud obscurum michi solve. Cui Virgilius clare monstrat in textu quomodo usura divinam 
contemnit et exasperat bonitatem. Ad cuius clariorem evidentiam est sciendum quod ista tria 
peccata, scilicet blasphemia, sodomia, et usura, divinam bonitatem contemnunt. Quod sic patet: 
Omnia enim que nos habemus, habemus aut a Deo, aut a natura, aut ab arte. A Deo enim habemus 
animam et virtutes; a natura habemus corpus et elementa, idest hunc sensibilem mundum et omnia 
que oriuntur ab elementis; ab arte vero habemus scientias et maxime mechanicas, ut agriculturam, 
lanificium et huiusmodi. Homo enim, cum contra Deum irascitur et in verba iniuriosa contra ipsum 
insurgit, tunc bonitatem que est in ipso Deo contemnit. Cum vero peccatum sodomie conmittit, tunc 
bonitatem nature, que est filia Dei, videtur contemnere, quia quantum in se est impedit 
multiplicationem humanam. Nam Deus dixit Ade: «Crescite et multiplicate et replete 
terram». Istud autem vitium omnino facit contra istud preceptum. Contemnit enim humane 
nature multiplicationem, que per coniunctionem maris et femine operatur. Cum vero quis 
accommodat ad usuram, artem, que imitatur naturam inquantum potest in sculpendo, scilicet, vel 
pingendo et huiusmodi, non in multiplicando, contemnit. Nam sicut natura, imitando Deum, dicitur 
filia Dei, ita ars, imitando naturam, dicitur filia nature et neptis Dei. Cum itaque usurarius per artem 
usurariam denarios multiplicet, et artem, et naturam, et ipsum Deum contemnit. Artem quidem 
contemnit que quidem in multiplicationem se non potest extendere, quia ut videmus, ars de ligno 
facit trabem; non tamen trabem vel lignum multiplicat, sicut facit natura, que de uno grano facit 
centum. Naturam etiam contemnit quia quod nature est, malitiose et fraudulenter usurpat et attribuit 
illud arti. Deum etiam contemnit, qui in utroque testamento prohibet usurari. In veteri nanque 
testamento mandavit dicens: Mutuabis fratri tuo absque usura id quod indiget. In novo autem ait: 
Date mutuum, nichil inde sperantes. Et sic patet quod ista tria peccata violentiam inferant ipsi Deo. 
Nam blasphemus contemnit Deum; sodomita contemnit naturam, que est filia Dei; usurarius autem 
contemnit artem, que est filia nature, et per consequens neptis Dei. Et hoc est quod ait in textu:

<quote rend="block">
<l><emph><foreign lang="ita">Phylosophia, mi disse, a chi la 
'ntende,</foreign></emph></l>
<l><emph><foreign lang="ita">nota, non pure in una sola 
parte,</foreign></emph></l>
<l><emph><foreign lang="ita">come natura lo su' corso 
prende</foreign></emph></l>
<l><emph><foreign lang="ita">dal divino intellecto et da su' 
arte;</foreign></emph></l>
<l><emph><foreign lang="ita">et se tu ben la tua Physica 
note,</foreign></emph></l>
<l><emph><foreign lang="ita">tu troverai, non dopo molte 
carte,</foreign></emph></l>
<l><emph><foreign lang="ita">che l'arte vostra quella quanto 
pote,</foreign></emph></l>
<l><emph><foreign lang="ita">segue, come 'l maestro fa il 
discente;</foreign></emph></l>
<l><emph><foreign lang="ita">sì che vostr'arte a Dio quasi è 
nepote.</foreign></emph></l>
<l><emph><foreign lang="ita">Da questi due, se tu rechi a 
mente</foreign></emph></l>
<l><emph><foreign lang="ita">lo Genesì dal principio, 
convene</foreign></emph></l>
<l><emph><foreign lang="ita">prender sua vita et avanzar la 
gente;</foreign></emph></l>
<l><emph><foreign lang="ita">ma perchè l'usurier altra via 
tene,</foreign></emph></l>
<l><emph><foreign lang="ita">per sè natura per la sua 
seguace</foreign></emph></l>
<l><emph><foreign lang="ita">dispregia, poi che 'nn altro pon la 
spene.</foreign></emph></l>

</quote></p>
</div4>

<div4>
<head>vv. 112-115</head>

	<p>Designatis itaque per magistrum inferioribus circulis et peccatis, ait ipse magister ad 
Dantem: «Dimittamus ista et sequere me admodo, quia ire placet michi; quia Pisces, idest 
signum piscium, super orizontem nostrum irradiat, et Currus totus super Chorum iacet, et omnia illa 
astra que sunt iuxta occidentem tendunt breviter ad occasum. Unde ait in textu autori Virgilius:

<quote rend="block">
<l><emph><foreign lang="ita">Ma seguim'oramai, che 'l gir mi 
piace;</foreign></emph></l>
<l><emph><foreign lang="ita">che ' pesci guizzan su per 
l'orizonta,</foreign></emph></l>
<l><emph><foreign lang="ita">e 'l Carro tutto sovra 'l Coro 
giace,</foreign></emph></l>
<l><emph><foreign lang="ita">e 'l balzo via là oltra si 
dismonta».</foreign></emph></l>

</quote></p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">In su la 'stremità d'un alta 
ripa</foreign></emph></l>
<l><emph><foreign lang="ita">che facean gran pietre rotte in 
cerchio,</foreign></emph></l>
<l><emph><foreign lang="ita">venimo sopra più crudele 
stipa;</foreign></emph></l>

</quote></p>
	<p>Dicit hic autor quod in medio civitatis est quedam maxima profunditas admodum putei 
profundissimi, cuius superficies admodum circuli est rotunda. Et ista talis circularis rotunditas facta 
est de lapidibus magnis, non quidem politis, nec cum calce compositis vel muratis, sed de lapidibus 
fractis, sicut solent aliquando fieri materie vinearum sive ortorum; et in ista tali profunditate dicit 
autor quod sunt punita maiora peccata. Semper enim quanto magis ad yma descenditur, tanto magis 
maior iniquitas sive pravitas reperitur. Ideo ait in textu: «venimo sopra più crudele 
stipa».</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">«Anastagio papa 
guardo</foreign></emph></l>
<l><emph><foreign lang="ita">lo qual trasse Fotin de la via 
ritta».</foreign></emph></l>

</quote></p>
	<p>Hic facit autor mentionem de quodam Papa heretico qui vocatus est Anastasius, quem 
quidam hereticus, nomine Fotinus, de recta via extraxit et ad suum errorem adduxit. Tempore 
nanque Anastasii imperatoris fuit quidam dyachanus thesalonicensis qui vocabatur Fotinus; et hic 
erat hereticus. Iste Fotinus veniens Romam Anastasium Papam, secundum natione<add resp="ed">m</add> romanum, de via catholica extraxit et hereticum fecit. Unde clerici Romane 
Ecclesie contra ipsum insurrexerunt, et maxime quia ad petitionem ipsius Fotini quendam 
hereticum nomine Achasium restituere voluit, postquam damnatus fuerat per Ecclesiam Romanam. 
Hic autem papa Anastasius divino iudicio est percussus; nam cum ad secreta nature ivisset, 
egerendo intestina miserabiliter expiravit, ut legitur in cronicis Pontificum Romanorum.</p>
</div4>

<div4>
<head>vv. 22-27</head>
<p><quote rend="block">
<l><emph><foreign lang="ita">D'ogni malitia, c'odio in cielo 
acquista</foreign></emph></l>
<l><emph><foreign lang="ita">inguiria è il fine,</foreign></emph></l>

</quote></p>
	<p>Sic construe licteram: Omnis malitia, que odium in celo acquirit, ad iniuriam alicuius 
persone procedit, et sic iniuria est finis cuiuslibet malitie. Et omnis talis finis illum quem offendit 
cogit penitus contristari, aut cum violentia aut cum fraude; sed quia fraus est gravius peccatum 
quam violentia, ideo artiori loco retruditur. Stant itaque sub violentibus fraudulenti, ut ait in textu:

<quote rend="block">
<l><emph><foreign lang="ita">Ma perchè froda è de l'uom proprio 
male,</foreign></emph></l>
<l><emph><foreign lang="ita">più spiace a Dio; et però stan di 
sotto</foreign></emph></l>
<l><emph><foreign lang="ita">li frodolenti,</foreign></emph></l>
etc.
</quote>
</p>
</div4>

<div4>
<head>vv. 49-51</head>

	<p><emph><foreign lang="ita">Sodoma et Caorsa</foreign></emph>. Iste sunt due civitates: 
Prima non est, sed fuit antiquitus in Penthapoli ante diluvium, que cum aliis quatuor submersa est 
propter peccatum contra naturam. Et ab ista omnes hoc vitio laborantes sodomite dicuntur. Secunda 
vero est in provincia Provincie, in qua multum abundant usurarii. Et ab ista omnes usurarii Caorsini 
vocantur.</p>
</div4>

<div4>
<head>vv. 52-54</head>
<p><emph><foreign lang="ita">La froda, ond'ogni conscientia è morsa</foreign>,</emph></p>

	<p>Fraus est duplex, secundum quod duplex est amor, scilicet naturalis et accidentalis. Amor 
naturalis facit hominem omnes homines equaliter diligere; accidentalis vero facit hominem uni vel 
pluribus singulariter adherere. Qui igitur facit contra primum amorem dicitur fraudulentus; qui vero 
contra secundum dicitur proditor. Ideo gravius puniuntur proditores quam fraudulenti. Et nota quod 
quanvis omne peccatum generet remorsum conscientie, in anima spetialiter tamen fraus et proditio. 
Unde ait autor in textu: «ond'ogni conscientia è morsa».</p>
</div4>

<div4>
<head>vv. 70-96</head>
	<p><emph><foreign lang="ita">Ma dimmi: quei de la palude pingue</foreign></emph>, etc. 
Postquam Virgilius infernale baratrum tripartitus est, autor eum interrogat cur illi qui moventur a 
vento, idest luxuriosi, et illi qui percutiuntur a pluvia et grandine, idest gulosi, et illi qui sibi obviant 
cum tam asperis linguis, idest avari et prodigi, et illi de palude pingui, idest accidiosi, iracundi, 
invidi et superbi, non sunt puniti intra muros ignee civitatis. Ad quod respondet Virgilius et dicit 
quod incontinentia, sub cuius nomine septem radices peccatorum mortalium continentur, quia 
minus Deum offendit, extra civitatem punitur. Malitia vero et bestialitas, sub quibus violentia, fraus 
et proditio continentur, quia plus Deum offendunt, ideo intra civitatem durius puniuntur: violenti 
sub dominio Minotauri, fraudulenti sub dominio Gerionis, proditores vero sub dominio Luciferi. 
Ideo ait in textu:

<quote rend="block">
<l><emph><foreign lang="ita">Non ti rimembra di quelle 
parole</foreign></emph></l>
<l><emph><foreign lang="ita">con le quali la tua Ethica 
pertracta</foreign></emph></l>
<l><emph><foreign lang="ita">le tre disposition ke 'l cel non 
vole:</foreign></emph></l>
<l><emph><foreign lang="ita">incontinentia, malitia, et la 
matta</foreign></emph></l>
<l><emph><foreign lang="ita">bestialitate; et come 
incontinenza</foreign></emph></l>
<l><emph><foreign lang="ita">men Dio offende et più 
biasim'accatta?</foreign></emph></l>
<l><emph><foreign lang="ita">Se tu riguardi ben questa 
sentenza,</foreign></emph></l>
<l><emph><foreign lang="ita">et rechiti a la mente chi son 
quelli</foreign></emph></l>
<l><emph><foreign lang="ita">che sù di fuor sostengon 
penitenza,</foreign></emph></l>
<l><emph><foreign lang="ita">tu vedrai ben perchè da questi 
felli</foreign></emph></l>
<l><emph><foreign lang="ita">son diparti, et perchè men 
crucciata</foreign></emph></l>
<l><emph><foreign lang="ita">la divina iustitia li 
martelli».</foreign></emph></l>
<l><emph><foreign lang="ita">«O sol che sani ogni vista 
turbata,</foreign></emph></l>
<l><emph><foreign lang="ita">tu mi contenti sì quando tu 
solvi,</foreign></emph></l>
<l><emph><foreign lang="ita">che non men che saver, dubiar 
m'agrata.</foreign></emph></l>
<l><emph><foreign lang="ita">Ancor un poco indietro ti 
rivolvi»,</foreign></emph></l>
<l><emph><foreign lang="ita">diss'io, «là dove di' c'usura 
offende</foreign></emph></l>
<l><emph><foreign lang="ita">la divina bontate, e 'l groppo 
solvi».</foreign></emph></l>

</quote></p>
	<p>Audiens autor a Virgilio rationem superius assignatam, quomodo iusto libramine Deus extra 
civitatem Ditis punit incontinentiam, infra vero malitiam et bestialitatem, et non valens videre qua 
via vel modo usura violentiam inferat ipsi Deo, volens de hoc certificari, duo facit in verbis 
premissis. Nam primo commendat responsionem Virgilii dicens: «O sol qui sanas, idest 
clarificas et illustras, omnem intellectum turbatum, idest nebula ignorantie vel grossitie 
obscuratum, tu me ita contentas quando – supple dubia solvis – quod dubitare est 
michi gratum non minus quam scire». Secundo rogat ipsum Virgilium ut suum intellectum 
clarificet de dubio usure in animo iam concepto, dicens: «Adhuc unum modicum retro te 
volve ad illum, videlicet nempe locum, ubi dicis quod usura divinam bonitatem offendit»; 
«e 'l groppo solvi», idest solve michi istud scrupulum vel obscurum.</p>
</div4>

<div4>
<head>vv. 97-105</head>
<p>Cui Virgilius inquit:

<quote rend="block">
<l><emph><foreign lang="ita">«Phylosophia», mi disse, 
«a chi la 'ntende,</foreign></emph></l>
<l><emph><foreign lang="ita">nota»,</foreign></emph></l>
etc.
</quote>
Hoc est, phylosophia, illi qui illam intelligit, notat, idest dicit vel demonstrat, non in una 
solummodo parte tantum, sed in pluribus, quomodo natura accipit suum cursum ab intellectu 
divino, idest operatur imitando ipsum divinum intellectum; quia ipsa natura, quantum potest, omnia 
que facit et producit conatur facere et producere ordinate et perfecte, sicut Deus omnia fecit. Unde 
ipsa natura taliter diffinitur: Natura est vis quedam rebus insita, similia de similibus generans vel 
producens. Nam nichil generat vel producit nisi quod divina bonitas primitus in prima creatione 
produxit, et sua opera facit divinius operibus similia quantum potest. Ideo dicitur in textu:

<quote rend="block">
<l><emph><foreign lang="ita">Natura lo su' corso 
prende</foreign></emph></l>
<l><emph><foreign lang="ita">dal divino intellecto et da su' 
arte;</foreign></emph></l>

</quote>
Simili modo ars imitatur naturam, secundum Philosophum in libro <emph>Physicorum</emph>, 
inquantum potest. Ita enim vadit ars post naturam, et imitatur ipsam sicut discipulus post 
magistrum. Et isto modo natura est filia Dei, ars vero neptis. Ideo sequitur in textu: «et se tu 
ben la tua Physica note», etc. usque: «sì che vostr'arte a Dio quasi è 
nepote».</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Da questi due, se tu ti rechi a 
mente</foreign></emph></l>
<l><emph><foreign lang="ita">lo Genesì dal principio, 
convene</foreign></emph></l>
<l><emph><foreign lang="ita">prender sua vita et avanzar la 
gente;</foreign></emph></l>

</quote>
Hoc est, si tu, consideratis istis duobus, quomodo scilicet natura sequitur Deum et ars sequitur 
naturam, nostram genesim, idest humanum principium, tibi reducis ad mentem, convenit genti, 
idest homini, a principio accipere suam vitam. Humanum enim principium duo nobis principaliter 
dictat, videlicet quod paucis simus contenti, et quod velimus cum iusto labore deducere vitam 
nostram. De primo ait Seneca: Exiguum natura desiderat opimo vero immensum. Et iterum: Si ad 
naturam vivas, nunquam pauper eris; si vero ad opinionem, nunquam dives. De secundo autem 
dixit Deus Ade, ut habetur in principio libri Genesis: In sudore vultus tui vesceris pane tuo. Et 
Psalmista: Labores manuum tuarum quia manducabis beatus es, et bene tibi erit. Istis igitur duabus 
viis debet homo velle lucrari, ut scilicet non nimia appetat, et quod appetit cum suo sudore 
laboreque procuret. Et hoc est quod vult dicere textus: «dal principio convene / la gente 
prender sua vita et avanzare», idest lucrari. Sed quia usurarius aliam viam tenet, quia nec 
pauca appetit, nec id quod appetit cum iusto sudore procurat, ideo spurnit naturam. Unde 
sequitur:</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">Ma perchè l'usuriere altra via 
tene,</foreign></emph></l>
<l><emph><foreign lang="ita">per sè natura per la sua 
seguace</foreign></emph></l>
<l><emph><foreign lang="ita">dispregia poi che 'nn altro pon la 
spene.</foreign></emph></l>

</quote></p>
	<p>In isto cantu continentur quatuor notabilia.</p>
</div4>
</div3>

<div3 n="Notabilia">
<div4>
<head>vv. 10-12</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Lo nostro scender convien esser 
tardo,</foreign></emph></l>
<l><emph><foreign lang="ita">sì che s'ausi in prima un poco il 
senso</foreign></emph></l>
<l><emph><foreign lang="ita">al tristo fiato; et poi non fia 
riguardo.</foreign></emph></l>
</quote>
</p>
	<p>In hoc notabili admonemur quod quando in aliquo nostro opere virtuoso vel arduo ab 
inconvenienti aliquo impedimur, quod illud tale opus dimittere non debemus, sed ad illud 
inconveniens paulatim assuescere nos oportet, quia tunc illud tale inconveniens propter usus 
frequentiam minuetur. Tanta est enim potentia usus quod convertitur in naturam; et quod in 
naturam convertitur, etiam si sit malum, ledendi potentia vacuatur.</p>
</div4>
<div4>
<head>vv. 52-54</head>
	<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">La froda, ond'ogni conscientia è 
morsa,</foreign></emph></l>
<l><emph><foreign lang="ita">può l'uomo usare in colui ch' 'n lui 
fida</foreign></emph></l>
<l><emph><foreign lang="ita">et in quei che fidanza non 
imborsa.</foreign></emph></l>
</quote>
</p>
	<p>In hoc sententioso notabili due sententie continentur: Prima est quod a fraude omnis 
conscientia remordetur. Nullus enim homo committens fraudem a remorsu conscientie est immunis. 
Secunda est ista, quod fraude potest quis uti aut in hominem qui confidit in eum aut in hominem 
qui confidentiam non requirit. Quorum vero sit peius in precedentibus est ostensum.</p>
</div4>

<div4>
<head>vv. 79-81</head>
	<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Non ti rimembra di quelle 
parole</foreign></emph></l>
<l><emph><foreign lang="ita">con le quali la tua Ethica 
pertracta,</foreign></emph></l>
etc.
</quote>
In verbis Virgilii hic et alibi evidentissime demonstratur quantis scientiis fulxerit autor iste. Fulxit 
enim atque refulxit tribus maxime scientiis, sicut in ista cantica continetur: videlicet primo 
phylosophia morali. Ideo ait hic sibi Virgilius: <emph><foreign lang="ita">la tua 
Ethyca</foreign></emph>. <title>Ethycam</title> enim Aristotilis suam vocat quia, re vera, 
ipsam scivit, et moribus adimplevit. Nullus enim potest vere dici philosophus moralis nisi vixerit 
sicut docet vel legit. Secundo fulxit phylosophia naturali. Ideo subiungit sibi Virgilius in isto eodem 
cantu: <emph><foreign lang="ita">se tu ben la tua Physica note</foreign></emph>. 
<title>Physicam</title> enim Aristotilis idest, suam esse dixit quia ipsam optime scivit et docuit. 
Tertio fulxit scientia poesie. Ideo in ista eadem cantica, cantu scilicet XX, sibi dixit ubi de 
Euriphyle augure pertractatur:

<quote rend="block">
<l><emph><foreign lang="ita">Euriphile ebe nome, et così 'l 
canta</foreign></emph></l>
<l><emph><foreign lang="ita">l'alta mia tragedia in alcun 
loco:</foreign></emph></l>
<l><emph><foreign lang="ita">ben lo sai tu che la sai tutta 
quanta.</foreign></emph></l>

</quote></p>
	<p>In eo enim quod Virgilius dicit Dantem suam <title>Eneydem</title>, que est fons omnium 
poetarum, totam scire, clare et aperte demonstrat ipsum fulxisse scientia poesie.</p>
</div4>

<div4>
<head>vv. 91-93</head>
	<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">O sol che sani ogni vista 
turbata,</foreign></emph></l>
<l><emph><foreign lang="ita">tu mi contenti sì quando tu 
solvi,</foreign></emph></l>
<l><emph><foreign lang="ita">che, non men che saver, dubiar 
m'agrata.</foreign></emph></l>
</quote>
</p>
	<p>In isto notabili duo pulcra moralia continentur, que ornant quemlibet discipulum. Primum, in 
eo quod Dantes suum magistrum solem appellat, ibi: <emph><foreign lang="ita">O sol che 
sani</foreign></emph>. Habet enim quilibet bonus doctor naturam solis; nam, sicut sol tenebras 
et nebulas suo fulgore repellit ab aere, ita bonus doctor ignorantie nebulas repellit a corde suo. 
Secundum, in eo quod ipse Dantes, quia ex solutionibus sui magistri magis illustrabatur in mente, 
dicit: <emph><foreign lang="ita">Tu mi contenti sì quando tu solvi</foreign></emph>, etc. Ideo 
bene Philosophus in libro <title>Methaphysica</title>, dicit quod dubitare de singulis non est 
inutile.</p>
</div4>
</div3>
</div2>


<div2>
<head>XII</head>
<div3 n="Incipit">
<head>INCIPIT XII CANTUS PRIME CANTICE COMEDIE.</head>
	<p>In isto XII cantu autor descendit in septimum circulum, qui incipit in isto cantu, ibi: 
«Così prendemo via giù per lo scarco», etc.; et finit in XVII, ibi: «torna' mi 
indietro da l'anime lasse». In cuius introitu ponit Minotaurum, qui tenet typum triplicis 
violentie, scilicet in proximum, se ipsum, et Deum. Dividit autem istum circulum in tres girones. 
Primus incipit ibi:

<quote rend="block">
<l><emph><foreign lang="ita">Ma ficca li occhi a valle, chè 
s'approccia</foreign></emph></l>
<l><emph><foreign lang="ita">la riviera del 
sangue,</foreign></emph></l>
etc.
</quote>
Et finit ibi: «Poi si rivolse et ripassossi 'l guazzo». Et ponit in isto primo girone 
violentiam que exercetur in proximum.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-139</head>
	<p>Descendens autor in septimum circulum, duo principaliter facit: Nam primo designat 
descensum, qualiter scilicet factus est, dicens quod ille descensus est ita factus sicut est illa ruina 
que in partibus Lombardie, inter Trivisium scilicet et Tridentum, fluvium Attacis percussit. Et in 
isto tali ruinoso descensu Minotaurum invenit, qui positus est ibi ut custodiat illam viam. Qui 
Minotaurus, statim quod vidit autorem, iracundia totus accensus, se ipsum pre nimia ira momordit. 
Contra quem Virgilius clamans ait: «Tu forsitan credis quod iste qui mecum est sit dux 
Atheniensis, qui tibi mortem superius in mundo porrexit? Recede hinc, bestia, quia iste non venit 
doctus a tua sorore, sed vadit vestra videndo tormenta». Tunc Minotaurus, ad similitudinem 
tauri cum fuerit letaliter vulneratus, qui ire vel currere nescit, sed huc et illuc saltando discurrit, de 
illa quam custodiebat ruina recessit. Et tunc Virgilius mandavit autori ut, interim quod ille erat in 
furia, viam arriperet versus yma. Dum autem sic ambo descenderent, et Dantes de illa ruina in sua 
mente aliquantulum cogitaret, ait ad eum ipse Virgilius: «Tu forsitan cogitas de ista ruina, 
que custodita est ab illa ira bestiali quam modo ego extinxi. Volo enim quod scias quod alia vice 
quando ad yma descendi, quod ista roccia, idest ista petrosa ruina, adhuc ruinata non erat. Sed 
certe, si bene discerno vel recolo, modicum antequam venisset ille qui magnam predam abstulit Diti 
de circulo primo, ex omni parte ista fetida vallis ita tremuit, quod ego cogitavi in corde meo quod 
universum sentiret amorem, per quem est qui credat quod mundus in chaos pluribus vicibus sit 
conversus. Et in illo puncto petre in Inferno hic et alibi scisse sunt». Secundo, postquam 
autor descensum descripsit, ad designandum septimum circulum manum extendit, dicens quod vidit 
unam amplam foveam in cuius circuitu centauri armati currebant, qui centauri videntes istos 
descendere, se firmaverunt, et tres ex ipsis de acie exiverunt. Et unus istorum trium clamavit ad eos 
a longe dicens: «Ad quod martirium venitis vos qui de coste descenditis? Dicatis istinc, 
alioquin arcum extendo». Ad quem Virgilius ait: «Responsionem faciemus istic de 
prope nos Chyroni. Semper enim fuit ad tuum damnum tuum desiderium ita velox». Postea 
tetigit Dantem dicens: «Ille enim est Nessus, qui mortuus est pro Deianira et fecit ipsemet de 
se ipso vindictam. Et ille qui est in medio, qui respicit sibi pectus, est magnus Chyron, qui nutrivit 
Achillem. Ille vero alius Folus est, qui fuit iracundia ita plenus. In circuitu nanque istius fovee 
vadunt ad mille ad mille sagittando qualemcunque animam que plus de sanguine se evellit quam 
culpa sua minime sortiatur». Et hec dicens appropinquavit ad illos. Chiron autem, videns 
Dantem pedibus lapides conmoventem, ait ad socios: «Perpenditis vos quod ille qui venit 
retro movet omne quod tangit? Non sunt ita soliti pedes facere mortuorum». Cui Virgilius: 
«Vere vivus est et non mortuus, cui me oportet ostendere vallem nigram, virtute et autoritate 
illius que veniens de illo loco ubi alleluia cantatur, conmisit istud officium michi novum. Sed per 
illam virtutem per quam moveo pedes meos per tam silvestrem stratam, te adiuro ut de tuis des 
nobis unum in ducem, qui et viam nobis demonstret, et hunc, quia non est spiritus qui vadat per 
aerem, portet». Tunc Chiron mandavit Nesso ut eos incolumes secum ducat. Qui cum 
Chironi per omnia paruisset, et eos portavit, et istum primum gironem curialiter confabulando 
monstravit, et eos usque ad ripam aliam transvadavit. Dum autem sic iuxta fluvium sanguinis 
peregrarent, Centaurus monstravit autori quasdam animas que erant usque ad cilium in illo 
sanguine bullienti submerse, quas dixit esse animas tyrannorum qui in hoc mundo contra bona 
subditorum ac etiam sanguinem tyrannide usi sunt. Et inter alios demonstravit ei quatuor summos 
tyrannos, videlicet Alexandrum imperatorem Grecorum, Dyonisium regem Syracusarum, Azolinum 
de Romano, et Opizum Marchionem Extensem; quorum primus tyrannizavit in toto orbe terrarum; 
secundus in regno Sicilie; tertius in Marchia Trivisana ac etiam in pluribus partibus Lombardie; 
quartus vero in civitate Ferrariensi et alibi. His autem visis, autor una cum Virgilio super 
Centaurum ascendit et fluvium transvadavit. Cum vero sic fluvium transvadarent, dicit autor se 
vidisse quasdam animas usque ad gulam ibi submersas. Quas cum attente respiceret, demonstravit 
sibi Centaurus unam animam solam, dicens: «Iste scidit in gremio Dei illud cor quod adhuc 
super Tamigium deploratur».</p>
	<p>Postea vidit quandam gentem que caput et totum corpus tenebant, exceptis tibiis et cruribus, 
extra rivum. Et sic quanto plus ibant, tanto plus ille sanguis in illo fluvio bassus erat, ubi animas 
solummodo in pedibus cruciabat, et ibi ad ripam aliam transvadarunt. Et antequam Centaurus eos 
deponeret, ait ad Dantem: «Sicut ex ista parte tu vides fluvium valde bassum, ita volo quod 
pro certo tu credas quod ab ista alia parte fluvius profundatur, ubi peccatum tyrannidis 
condemnatur. In quo loco quinque alios summos violentos tyrannos atque predones similiter 
nominavit. Quorum primus fuit Totila, flagellum Dei; secundus Pirrus, rex Epyrotarum; tertius, 
Sextus, filius Magni Pompei; quartus, Raynerius de Corneto; quintus vero et ultimus, Raynerius 
Pazzo; qui duo ultimi fuerunt stratarum publici predatores». Postquam vero Centaurus autori 
omnia que sunt in isto primo girone monstravit, ispum ad terram deposuit, et per viam quam 
transvadaverat transvadavit. Unde ait in textu: «Poi si rivolse et ripassossi 'l 
guazzo».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Era lo loco ov'a scender la 
riva</foreign></emph></l>
<l><emph><foreign lang="ita">venimo, alpestro.</foreign></emph></l>

</quote>
Licteram sic construe: Ille locus ubi ripam descendere venimus erat alpestris, idest valde durus et 
arduus, sicut sunt loca in Alpibus, ubi nulla via vel semita reperitur.
<quote rend="block">
<l><emph><foreign lang="ita">et, per quel che 
v'er'anco,</foreign></emph></l>
<l><emph><foreign lang="ita">tal, c'ogni vista ne sarebe 
schiva.</foreign></emph></l>

</quote>
Quasi dicat: Non solum propter asperitatem ille locus per quem descendimus erat horridus pedibus 
ad ambulandum, sed erat omni visui terribilis et abominabilis etiam ad videndum; et hoc propter 
illud quod erat ibi, scilicet precipitium quod erat adeo magnum, quod fundus ibi nullatenus 
videbatur.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">Qual è quella ruina che nel 
fianco</foreign></emph></l>
<l><emph><foreign lang="ita">di qua da Trento l'Adice 
percosse,</foreign></emph></l>
<l><emph><foreign lang="ita">o per tremuoto o per sostegno 
manco,</foreign></emph></l>
etc.
</quote>
Exemplificat hic autor et dicit quod illa ruina, per quam descendit, est similis ille ruine que est in 
montibus citra Tridentum, que quidem ruina Attacis fluvium percussit, aut propter terremotum, aut 
propter debilem fundamentum. Istoria talis est: Inter Tridentum enim et Trivisium est quidam mons 
qui vocatur Barchus, et iuxta istum montem, ex latere Trivisii, transit quidam fluvius qui appellatur 
Attax; iste itaque mons in quadam sui parte, aut propter terremotum aut propter debile 
fundamentum, cum magna valde ruina descendit in planum; et sic ad yma ruendo, ab una ripa 
fluvium Attacis percussit. Fluvius vero taliter a monte percussus, fere per miliare recessit; tanta 
enim fuit materia quam secum illa ruina contraxit, quando sic de monte ruendo descendit in 
planum. Et in capite istius ruine invenit Minotaurum, qui tenet typum atque figuram malitie et 
bestialitatis. Et sub nomine malitie et bestialitatis ponit autor violentiam atque fraudem. Violentiam 
dividit in tres partes, secundum quod homo potest ea tripliciter uti: videlicet contra proximum, 
contra se ipsum, et contra Deum. Prima punitur in primo girone, in quodam scilicet fluvio sanguinis 
bullientis. Secunda ponitur in secundo girone, in quodam scilicet nemore prunis silvestribus et 
canibus nigris pleno. Tertia vero punitur in tertio girone, in quodam loco scilicet arenoso, ubi 
continue pluvit ignis. Fraus autem dividitur in duas partes, scilicet in deceptionem et proditionem. 
Sed quia decem modis committitur fraus, ideo decem locis punitur; que loca malebulgie 
nuncupantur. Proditio vero, quia quadripartita est, idcirco in quatuor partibus collocatur sive 
includitur.</p>
</div4>

<div4>
<head>vv. 10-18</head>
<p><quote rend="block">
<l><emph><foreign lang="ita">e 'n su la punta de la rotta 
lacca</foreign></emph></l>
<l><emph><foreign lang="ita">l'infamia di Creti era 
discesa.</foreign></emph></l>

</quote>
Ista Cretensis infamia fuit quidam vir inhumanus, filius regis Minoys, qui dictus est Minotaurus. 
Cuius ystoria hec est: Dum Pasiphe, uxor Minois regis Cretensis , pulcritudine unius tauri, ut poete 
dicunt, plurimum capta esset, rogavit Dedalum, qui erat valde ingeniosus, ut viam inveniret et 
modum quomodo ipsa cum illo tauro, quem tantum amabat, concumbere posset. Dedalus autem, vir 
summi ingenii, vaccam ligneam vacuam intus fecit, quam corio unius pulcerrime vacce, quam ille 
taurus ardenter amabat, cooperuit, et ibi intus reginam Pasiphem abscondit. Taurus vero, visa 
vacca, ad eam cucurrit, et ypsam ymaginans esse vaccam, cum regina concubuit. Unde Virgilius in 
<title>Bucholicis</title>:

<quote rend="block">
<l><emph>Pasiphen nivei solatur amore iuvenci.</emph></l>
<l><emph>Ha, virgo infelix, que te dementia cepit?</emph></l>
</quote>
</p>
	<p>Virginem vocat eam Virgilius, non quod virgo esset, quia iam mater fuerat Fedre, 
Adriagnes, et Androgei, sed a viridi et pulcra etate virginem eam vocat. Ex quo concubitu fuit 
genitus Minotaurus, homo quidam, scilicet inhumanus, ut dicit magister in ystoriis scolasticis. 
Videns autem Minos talem filium sibi natum, ipsum in laberinto reclusit. Unde Ovidius, 8 libro 
<title>Metamorphoseos</title>, in VII versibus quatuor breviter comprehendit, scilicet adulterium 
regine, partum ipsius adulterii monstruosum, laberintum a Dedalo fabricatum, et in ipso 
Minotaurum inclusum, dicens:

<quote rend="block">
<l><emph>Creverat opprobrium generis, fedumque patebat</emph></l>
<l><emph>Matris adulterium monstri novitate biformis;</emph></l>
<l><emph>Destinat hunc Minos thalami removere pudorem</emph></l>
<l><emph>Multiplicique domo cecisque includere tectis.</emph></l>
<l><emph>Dedalus ingenio fabre celeberrimus artis</emph></l>
<l><emph>Ponit opus, turbaque notans, et lumina flexu</emph></l>
<l><emph>Ducit in errorem variarum ambage viarum.</emph></l>
</quote>
</p>
	<p>Et cum ipse Minos Athenienses tam atroci prelio subiugasset, quod tenebantur annuatim ipsi 
Athenienses suos pueros mittere devorandos, post nonum annum tributi cecidit sors super Egei, 
regis filium, qui vocabatur Theseus, clamanti universo populo Athenarum quod per illos novem 
transactos annos filii eorum Minotauro devorandi fuerant destinati. Theseus autem, veniens in 
Cretam, ab Adriagne, filia regis Cretensis, diligitur, et ob hoc ab ipsa sagaciter edocetur quomodo 
ab ipso Minotauro non solum evadat, sed insuper, quomodo ipsum occidat et de ipso postea exeat 
laberinto. Dedit enim sibi unum globum fili cum quo, sicut intraret, exitum invenire valeret; ac 
etiam quasdam pallas, pice, lana et farina confectas, mandans ei ut cum Minotaurus os pre fame et 
bestiali iracundia aperiret, quod illas pallas proiceret in os eius. Ideo infra ait in textu ipsi 
Minotauro Virgilius:</p>
</div4>

<div4>
<head>vv. 19-21</head>
<p><quote rend="block">
<l><emph><foreign lang="ita">Pàrtiti, bestia, chè questi non 
vene</foreign></emph></l>
<l><emph><foreign lang="ita">ammaestrato da la tua 
sorella,</foreign></emph></l>

</quote>
Quod cum Theseus omnia que Adriagnes eum docuerat perfecisset, Minotaurum ipsum occidit et 
de laberinto liber et salvus exivit. Sed cum Minos comperisset quod Dedalus vaccam ligneam 
facerat et ibi reginam incluserat, ipsum et filium eius Ycarum in laberintum reclusit. Sed illi, alis 
sibi impositis, de laberinto exiverunt, sicut infra in octavo circulo, cantu XVII, clarius apparebit. 
Sed circa istam ystoriam sive fabulam duo principaliter sunt videnda: Primum est veritas hystorie; 
secundum vero, allegoria fabule. Veritas ystorie est ista: In regno namque Cretensi fuit quidam 
notarius regis Minois, nomine Taurus, quem regina Pasiphe dilexit et cum eo in domo Dedali 
occulte concubuit. Sed quia geminam figuram secundum poetas genuit, quia medius homo et 
medius taurus, ideo dicitur quod humana fuit genita a Minoe, inhumana vero a tauro. Unde puer 
natus dictus est Minotaurus, quasi Minois et Tauri filius. Sed re vera homo inhumanus fuit. 
Dedalum autem in laberinto inclusum regina (cor) corruptis custodibus relaxavit. Et inde fabulose 
dictum est ipsum, alis assumptis, una cum filio advolasse. Allegorice autem istam fabulam sic 
accipimus: Iste enim laberintus mundum significat, quia plenus est omni fallacia et errore. Nam 
mundum intrantes nesciunt exire de illo, sicut nec de laberinto tributarii pueri Athenarum. Dicitur 
autem laberintus a <emph>labor, –ris</emph>, et <emph>intus</emph>; quia homo 
intrando illum &lt;labitur intus&gt;, ut dicetur infra, sic mundum intrantes per diversa peccata 
labuntur. Per Minotaurum vero, qui intrantes pueros devorabat, dyabolum intellige, qui animas 
devorat et sibi incorporat. Per Theseum autem ducem scilicet Athenarum, accipe Christum, et per 
nominis interpretationem et officii dignitatem. Interpretatur enim Theseus &lt;bona positio&gt;, ab 
<emph>eu</emph> quod est &lt;bonum&gt;, et <emph>thesis</emph> quod est &lt;positio&gt;; 
inde <emph>theseus</emph>, &lt;bona positio&gt;. Et Christus et bona fecit, iuxta illud &lt;bene 
omnia fecit, et in bonum signum positus est&gt;, iuxta illud quod dixit Symeon ad Mariam matrem 
eius: Ecce hic positus est in ruinam et in resurrectionem multorum in Israel; sicut Theseus fuit ruina 
Minotauri, quem interfecit, et resurrectio, idest liberatio, Athenarum, que a tributo per ipsum 
liberate sunt. Dux autem Theseus dicitur Athenarum et bene Christum ducem eternitatis significat. 
Interpretantur enim Athene eterne sive immortales, ab <emph>athanatos</emph>, quod est 
&lt;immortalitas&gt;, vel &lt;eternitas&gt;. Iste igitur dux, idest Christus, Minotaurum, idest 
diabolum, occidit, proiciendo in os eius picem et pilos, idest carnem et sanguinem in sua potestate 
ponendo, et sic genus humanum ab eius dominio liberavit, sicut liberavit Theseus populum 
Athenarum. Sed nota quod Theseus consilio et auxilio Adriagnes hoc fecit, et Christus consilio et 
auxilio Spiritus Sancti dyabolum occidit et populum liberavit. Nam Adriagnes dicitur ab 
<emph>andor</emph>, quod est &lt;virtus&gt;; et Christus quicquid faciebat, in virtute Spiritus 
Sancti faciebat. Unde ipse ait in Evangelio: Porro si in spiritu Dei eicio demonia, etc. Filo autem de 
laberinto exivit Theseus, et Christus subtilitate sue prudentie, dum a morte capitur, cepit mortem. 
Unde canit Ecclesia: Qui mortem nostram moriendo destruxit. Vel per laberintum possumus 
accipere Limbum, in quem Christus die sue passionis descendit, diabolum ligavit, ianuas Inferni 
confregit, patres sanctos inde eduxit, et sic inde victor gloriosus ascendit.</p>
	<p>Sed quia mentio facta est de laberinto, videamus quid sit et quot fuerint laberinti. Laberintus 
enim, ubi fuit Minotaurus inclusus, fuit quidam carcer horridus et obscurus, sicut ait beatus 
Ysidorus, XV libro <title>Ethymologiarum</title>, in hec verba: Laberintus est perplexis 
parietibus edificium, qualis est apud Cretam a Dedalo factus, ubi fuit Minotaurus inclusus; in quo si 
quis introierit sine glomere lini, exitum invenire non potest. Cuius edificii talis est situs, ut 
aperientibus fores tonitruum intus terribile audiatur; descenditur autem centenis ultra gradibus; 
intus simulacra et monstrifice effigies, in partes diversas transitus innumeri per tenebras, et cetera 
ad errorem ingredientium facta, ita ut de tenebris eius ad lucem venire impossibile videatur. 
Quatuor autem sunt laberinti: primus in Egypto, secundus in Creta, tertius in Lemno, quartus in 
Ytalya; omnes ita constructi ut dissolvere eos nec secula quidem possint. Hucusque beatus 
Ysidorus.</p>
</div4>

<div4>
<head>vv. 40-45</head>
<p><quote rend="block">
<l><emph><foreign lang="ita">da tutte parti questa valle 
feda</foreign></emph></l>
<l><emph><foreign lang="ita">tremò sì, ch'i' pensai che 
l'universo</foreign></emph></l>
<l><emph><foreign lang="ita">sentiss'amor, per lo qual è chi 
creda</foreign></emph></l>
<l><emph><foreign lang="ita">più volte 'l mondo in chaos 
converso;</foreign></emph></l>

</quote></p>
	<p>Construe sic licteram: Quando Christus mortuus est, ex omni parte ista vallis tremuit 
infernalis, et intantum tremuit quod ego Virgilius credidi quod universum, idest celum et terra et 
omnia que in eis sunt, sentirent amorem; per quem amorem est qui credat, Empedocles scilicet 
philosophus, quod mundus sit pluribus vicibus versus in chaos, idest in confusionem et sui 
destructionem. Ad cuius sententie evidentiam clariorem est sciendum quod quidam philosophus, 
qui vocatus est Empedocles, de quo fit mentio supra in primo circulo, cantu quinto, posuit quod 
omnia facta sunt ex duobus principiis, scilicet amore et odio. Et posuit quod quando odium est inter 
ipsa creata, tunc bene reguntur et gubernantur omnia, quia unum elementum alterius invidia optime 
operatur. Sed quando inter ipsa creata esset amor, posuit quod tunc mundus dissolveretur, quia 
propter concordiam elementa ab invicem dissentirent. Et sic per istum modum posuit quod pluribus 
vicibus mundus erat destructus et iterum erat factus. Convenientia enim sive concordia, ut ipse 
ponit, est dissolutio universi, sicut e contra, discordia est coadunatio et conservatio omnium 
creaturarum. Unde ait in textu: «Io pensava che l'universo / sentisse amore per lo quale è chi 
creda / che il mondo più volte sia converso in chaos», idest in confusionem, sive in illam 
primam et primordialem materiam ex qua creatus est mundus. De qua primordiali materia ait 
Ovidius, primo libro <title>Methamorphoseos</title>:

<quote rend="block">
<l><emph>Ante mare et terras et quod tegit omnia celum</emph></l>
<l><emph>Unus erat toto nature vultus in orbe.</emph></l>
<l><emph>Quem dixere chaos: rudis indigestaque moles.</emph></l>
</quote></p>
	<p>Et nota quod chaos accipitur duobus modis: Primo enim accipitur pro distantia locorum, ut 
in Evangelio beati Luce dicitur: Inter nos et vos chaos magnum firmatum est. Secundo modo 
accipitur pro primaria rerum confusione, ut hic. Vult itaque dicere hic Virgilius quod quando in 
passione Christi terra tremuit, quod ipse credidit, secundum opinionem Empedoclis, quod mundus 
sentiret dominium amoris, ex quo dominio deperiret.</p>
</div4>

<div4>
<head>vv. 46-48</head>
<p><quote rend="block">
<l><emph><foreign lang="ita">Ma ficca li occhi a valle, chè 
s'approccia</foreign></emph></l>
<l><emph><foreign lang="ita">la riviera del 
sangue,</foreign></emph></l>
etc.
</quote></p>
	<p>Hic incipit primus giro, in quo tractat autor de violentia que exercetur in proximum. Cuius 
pena est quod punitur in quadam fovea plena sanguine bullienti; in circuitu cuius fovee ponit 
Centauros, arcubus et sagittis armatos, qui quidem tenent typum et figuram violentie, quia ipsi 
primo humanam libertatem cum equis per violentiam conturbarunt.</p>
	<p><emph><foreign lang="ita">O cieca cupidigia et ira folle</foreign></emph>. Hic exclamat 
autor contra cecam cupiditatem et iram bestialem tyrannorum et avarorum. Et ex hoc videtur quod 
violentia que infertur in proximum oriatur aut ex cupiditate aut ex ira. Ista enim duo peccata, 
cupiditas scilicet et ira, movent hominem ad proximum offendendum, aliquando in rebus, 
aliquando in persona. Et de istis duobus peccatis, avaritia scilicet et ira, habes superius cantu VIII, 
circulo V.</p>
</div4>

<div4>
<head>vv. 55-57</head>
<p><quote rend="block">
<l><emph><foreign lang="ita">et tra 'l pie de la ripa et essa, in 
traccia</foreign></emph></l>
<l><emph><foreign lang="ita">corren Centauri armati di 
saette.</foreign></emph></l>

</quote></p>
	<p>Centauri fuerunt primi homines qui equos primitus domuerunt: et quia centum homines 
fuerunt, ideo Centauri, idest centum armati, dicti sunt, vel quia ut aura velociter discurrebant. 
Fuerunt autem de provincia Thesalie, ubi mons Parnasus est olim Apolini consecratus. Ista Thesalia 
fuit origo Achillis et Laphytarum, idest centaurorum, ut ait beatus Ysidorus, XIIII 
<title>Ethymologiarum</title>. Ponuntur autem hic ab autore in circuitu sanguinis tanquam 
ministri et executores tyrannidis et violentie; nam hii primitus humanam libertatem cum equis per 
violentiam conturbarunt, ut dictum est. Et ideo merito hic ponuntur.</p>
</div4>

<div4>
<head>vv. 64-66</head>
	<p><emph><foreign lang="ita">La risposta farem noi a Chyron</foreign></emph>. Iste 
Chyron fuit quidam antiquus medicus et citharista Grecorum, qui quidem, ut ait beatus Ysidorus, 
III libro <title>Ethymologiarum</title>, medicinam iumentorum primus invenit. Ideo pingebatur ab 
antiquis media parte homo et media parte equus. Hic Chyron, ut dicunt poete, nutrivit Achillem, 
sicut habetur infra cantu XXVI. Ideo ait autor in textu: «Et quel di mezzo, c'al petto si mira, / 
è il gran Chirone, il quale nudrì Achille». De cuius morte diverse extant sententie. Nam 
quidam dicunt quod in bello Laphytarum ab Hercule sit occisus. Alii vero dicunt, et melius, quod 
Chyron recepit Herculem hospitio et cum sagittas Herculis, que erant venenose, tractaret, una sibi 
cecidit super pedem, et sic venenato vulnere expiravit. Hoc enim innuit Ovidius in V libro 
<title>Faustorum</title>, dicens:

<quote rend="block">
<l><emph>Dumque senex tractat squalentia tela venenis</emph></l>
<l><emph>Excidit et levo est fixa sagitta pede;</emph></l>
<l><emph>Ipse tamen lectas pegaseis montibus herbas,</emph></l>
<l><emph>Temperat et vana vulnera mulcet opere</emph></l>
<l><emph>Virus edax superabat opem.</emph></l>
</quote>
</p>
</div4>

<div4>
<head>vv. 67-69</head>
<p><quote rend="block">
<l><emph><foreign lang="ita">Quelli è Nesso</foreign></emph></l>
<l><emph><foreign lang="ita">che morì per la bella 
Deianira,</foreign></emph></l>
<l><emph><foreign lang="ita">et fè di sè la vendetta elli 
stesso.</foreign></emph></l>

</quote></p>
	<p>Dum Hercules gygas cum Deianira coniuge sua, postquam domuit fluvium Acheloum, 
pervenisset ad alterum fluvium quid dicitur Ebenus, de quo Ovidius, VIIII 
<title>Methamorphoseos</title>:

<quote rend="block">
<l><emph>Venerat ebeni rapidas Iove natus ad undas.</emph></l>
</quote>
</p>
	<p>Et propter aquarum abundantiam transire nequiret, Nessus existens in ripa fluminis ait ad 
Herculem: Ego scio vada istius aque, et ideo tuam coniugem potuero transvadare. Tu autem tuis 
viribus utere in natando. Unde Ovidius in nono:

<quote rend="block">
<l><emph>Nessus adit, membrisque valens scitusque 
vadorum,</emph></l>
<l><emph>«Officio» que «meo ripa sistetur in 
illa</emph></l>
<l><emph>Hec» ait «Alchide, tu viribus utere 
nando».</emph></l>
</quote>
Tunc Hercules Nesso tradidit Deyaniram, et ipse spolio leonis et faretra oneratus fluvium 
transvadavit. Nessus vero, postquam cum Deyanira fluvium transmeasset, ipsius pulcritudine 
captus et in pedum velocitate confisus, cum Herculis deposito fugiebat. Quem Hercules sagitta 
insequens tossicata ait ad eum, ut refert Ovidius, libro ut supra:

<quote rend="block">
<l><emph>«Si te nulla mei reverentia movit, at orbes</emph></l>
<l><emph>Concubitus vetitos poterant inhibere paterni.</emph></l>
<l><emph>Haud tamen effugies, quamvis ope fidis equina;</emph></l>
<l><emph>Vulnere, non pedibus te consequar». Ultima 
dicta</emph></l>
<l><emph>Reprobat, et missa fugientia terga sagitta</emph></l>
<l><emph>Trahicit.</emph></l>
</quote>
Nessus autem, sentiens venenum per venas discurrere, secum ait: «Neque enim moriemur 
inulti», et suam camisiam calido cruore respersam dedit pro magno munere Deianire dicens: 
«Accipe hoc irritamen amoris»; quasi dicat: Ista camisia, in meo sanguine madefacta, 
amorem inter te et Herculem irritabit. Et his dictis, mortuus est ipse Nessus. Post multum vero 
temporis ipsi Deianire fama loquax processit ad aures, que de sui natura veris addere falsa gaudet, 
et e minimo per mendacia crescit, quod Hercules scilicet Iolem, filiam cuiusdam regis, summo 
amore amabat.

<quote rend="block">
<l><emph>Credit amans, venerisque nove preterita fama</emph></l>
<l><emph>Indulsit primo lacrimis, flendoque dolorem</emph></l>
<l><emph>Diffudit miseranda suum. Mox deinde, «Quid 
autem</emph></l>
<l><emph>Flemus», ait, «pellex lacrimis letabimur 
istis».</emph></l>
</quote>
</p>
	<p>Et secum colloquens ait: Sicut Meleager frater meus, propter amorem Athalanthe, occidit 
duos avunculos, sic ego Deyanira occidam Yolem pellice viri mei. Et advocans unum ex famulis 
suis qui vocabatur Lineas prebuit ei imbutam Nesseo sanguine vestem, nesciens ipsa quod illa 
vestis Herculem haberet occidere. Quam vestem cum Hercules induisset, tanta fuit vis illa veneni 
quod «Herculeos abiit late diffusa per artiis».

<quote rend="block">
<l><emph>Nec mora, letiferam conatur scindere vestem:</emph></l>
<l><emph>Qua trahitur, trahit illa cutem, fedumque relatu,</emph></l>
<l><emph>Aut heret membris frustra tentata revelli</emph></l>
<l><emph>Aut laceros artus et grandia detegit ossa.</emph></l>
</quote>
</p>
	<p>Alii autem dicunt, quod quidem verius est, quod Hercules propter illam camisiam 
venenatam in morbum incidit pestilentem, et ideo, ut deus videretur, se ipsum in flammas iecit. 
Unde Seneca, VII libro <title>Tragediarum</title>, de morte Herculis loquens ait:
<quote rend="block">
<l><emph>Alcydes post terre pelagique pacem,</emph></l>
<l><emph>Post feri Ditis patefacta regna,</emph></l>
<l><emph>Vivus ardenti recubat in Ethna,</emph></l>
<l><emph>Prebuit sevis sua membra flammis,</emph></l>
<l><emph>Tabe consumptus gemini cruoris</emph></l>
<l><emph>Munera nupte.</emph></l>
</quote>
</p>
</div4>

<div4>
<head>vv. 70-72</head>

	<p><emph><foreign lang="ita">Quell'altro è Folo, che fu sì pien d'ira</foreign></emph>. 
Folus fuit quidam homo bellicosus et valde potens in armis, sed tamen totus iracundia plenus. De 
quo narrat Statius, tertio libro <title>Thebaidos</title>, quod tempore belli Thebani, dum VII reges 
contra Thebas convenissent in unum et Amphyoraus sacerdos et vates Apolinis deos consuleret, et 
ipsi dii respondissent quod non erat tutum ad bellum procedere contra Thebas, iste Folus, iracundia 
inflammatus, ait ad Amphioraum: «Non enim debemus timere dicta deorum, sed potius ire 
viriliter contra hostes. Nam michi est virtus et ensis».</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">E 'l mi buon duca, che già li er'al 
petto</foreign></emph></l>
<l><emph><foreign lang="ita">ove le due nature son 
consorti,</foreign></emph></l>

</quote></p>
	<p>Centaurus ex duabus naturis componitur, equina scilicet et humana. Nam ab umbilico supra 
habet naturam hominis, ab umbilico vero deorsum in quatuor pedibus estat equus. Et ideo quilibet 
centaurus habet duo pectora, scilicet pectus humanum et pectus equinum. Ideo ponit autor quod 
quando Virgilius applicuit ad centauros, cum capite pertingebat ad pectus equinum, ubi due nature 
coniunguntur in unum. Ideo ait in textu: «dove le due nature son consorti».</p>
</div4>

<div4>
<head>vv. 85-96</head>
<p><quote rend="block">
<l><emph><foreign lang="ita">rispose: «Ben è vivo, et sì 
soletto</foreign></emph></l>
<l><emph><foreign lang="ita">mostrar li mi convien la valle 
buia;</foreign></emph></l>
<l><emph><foreign lang="ita">necessità 'l ci 'nduce et non 
dilecto.</foreign></emph></l>
<l><emph><foreign lang="ita">Tal si partì da cantare 
alleluia</foreign></emph></l>
<l><emph><foreign lang="ita">che mi commise quest'officio 
novo;</foreign></emph></l>
<l><emph><foreign lang="ita">non è ladron, nè io anima 
fuia.</foreign></emph></l>
<l><emph><foreign lang="ita">Ma per quella virtù per cu' io 
movo</foreign></emph></l>
<l><emph><foreign lang="ita">li passi miei per sì selvagia 
strada,</foreign></emph></l>
<l><emph><foreign lang="ita">dann'un de' tuoi, a cui noi siamo a 
provo,</foreign></emph></l>
<l><emph><foreign lang="ita">et che nne mostri là dove si 
guada,</foreign></emph></l>
<l><emph><foreign lang="ita">et che porti costui in su la 
groppa,</foreign></emph></l>
<l><emph><foreign lang="ita">chè non è spirto che per l'aer 
vada.</foreign></emph></l>

</quote></p>
	<p>Verba sunt Virgilii ad Chironem. Et nota VII que facit Virgilius in verbis istis: Nam primo 
respondet verbis que dixerat ipse Chiron ad socios suos cum dixit: «Perpendistis vos quod 
ille qui venit retro movet omne quod tangitur? Sic non solent pedes facere mortuorum». Et 
tunc ait Virgilius ad eum: «Bene est vivus; quasi dicat, non mireris si movet pedibus 
universa que tangit, quia homo est et non spiritus. Nam ista est differentia inter corpus et spiritum 
in tangendo, quia spiritus ea que tangit movet; quia, secundum philosophos, omne quod movetur 
aut est animal aut movetur ab animali. Secundo, assignat sibi causam quare iste sic vivus graditur 
per Infernum, dicens necessitatem esse causam istius itineris. Nam, ut habetur infra in secunda 
cantica, cantu XXX, iste tantum deviaverat a bono quod ad illud redire non poterat nisi prius 
videret Infernum. Unde ait ibi Beatrix:

<quote rend="block">
<l><emph><foreign lang="ita">Tanto giù cadde che tutti 
argomenti</foreign></emph></l>
<l><emph><foreign lang="ita">a la salute sua eran già 
corti</foreign></emph></l>
<l><emph><foreign lang="ita">fuor che mostrarli le perdute 
genti.</foreign></emph></l>

</quote>
Ideo ait hic: «sì soletto / mostrar li mi conviene la valle buia; / necessità il ci 'nduce», 
etc. Quasi dicat: Sibi est concessum Inferni secreta videre et michi preceptum ipsi eadem 
demonstrare. Tertio respondet uni tacite questioni: Poterat enim dicere Chiron: A quo est tibi 
concessum ut isti vivo demonstres opera mortuorum? Et ideo respondet Virgilius quod sibi fuit 
concessum a quadam supernaturali virtute, dicens «Tal si partì da cantare», etc. Quasi 
dicat: Ne timeas de nostro descensu, quia non descendimus ut latrones, sed ut persone quibus uni 
est videre concessum, et alteri ostendere est preceptum. Quarto, Virgilius ipsum Chironem per 
divinam virtutem adiurat ut eis prestet unum ex suis, qui faciat eis tria: Primum est ut eos associet. 
Ideo ait: «danne un de' tuoi a cui noi siamo a provo». Secundum est ut eis demonstret 
in qua parte sanguinis extat vadum. Ideo ait: «et che nne mostri là dove si guada». 
Tertium est ut Dantem baiulet supra se, quia non est spiritus qui per aerem vadat. Ideo ait:

<quote rend="block">
<l><emph><foreign lang="ita">et che porti costui in su la 
groppa,</foreign></emph></l>
<l><emph><foreign lang="ita">chè non è spirto che per l'aer 
vada.</foreign></emph></l>

</quote></p>
</div4>

<div4>
<head>vv. 97-99</head>

	<p><emph><foreign lang="ita">Chiron si volse in su la dextra poppa</foreign></emph>. 
Assignatis rationibus a Virgilio quare in Infernum descenderunt, et facta adiuratione ut eis securum 
prestet ducatum, statim mandavit Nesso ut eos ducat et a venientibus cuneis centaurorum eripiat et 
defendat.</p>
</div4>

<div4>
<head>vv. 106-108</head>
	<p><emph><foreign lang="ita">Quivi è Alexandro</foreign></emph>. Volens autor de 
tyrannide et tyrannis exemplariter pertractare, incipit ab Alexandro, qui suas victorias et virtutes 
maximas multis vitiis et maxime tyrannide maculavit. De cuius tyrannide, ut fastidium tollam 
legentibus, ponam solummodo quatuor exempla: Primum ponit Sacra Sciptura, primo libro 
Machabeorum, in hec verba: Alexander Phylippi, Macedo, egressus de terra Septhin percussit 
Darium regem Persarum et Medorum, et constituit prelia multa, et omnium obtinuit munitiones, et 
interfecit reges terre, et pertransiit usque ad fines terre, et accepit spolia multitudinis gentium, et 
siluit terra in conspectu eius. Et congregavit virtutem et exercitum fortem nimis, et exaltatum et 
elevatum est cor eius; et obtinuit regiones gentium et tyra<add resp="ed">n</add>nos, et facti sunt 
illi in tributum. Secundum ponit Seneca, dicens quod Alexander quendam suum pedagogum qui 
vocabatur Lisimacus leonibus tradidit devorandum. Istud idem narrat Valerius libro VIIII, capitulo 
de ira aut odio. Tertium ponit idem Valerius eodem libro, capitulo de superbia, dicens quod filium 
Phylippi regis se esse negabat, se ex Iove genitum affirmabat. Mores et vestes sui Macedonici regni 
spernebat et Persarum mores, vestesque sumebat. Et ut deus et non homo videretur, cultu divino 
suum caput ornabat. Sed ut non careas tu, Lucane, dulci latino ipsius Valerii, accipe textum eius: 
Alexandri, inquit, regis virtus ac felicitas tribus insolentie evidentissimis gradibus exultavit; fastidio 
enim Phylippi Iovem Amonem patrem ascivit, tedio morum et cultus Macedonici vestem et 
instituta Persica assumpsit, spreto mortali habitu divino caput velatus est. Nec fuit ei pudori filium 
civem hominem dissimulare. Quartum ponit etiam ipse Valerius libro VIII, capitulo de cupiditate 
glorie, in hec verba: Nam Alexandri pectus insatiabile laudis, qui Anaxarco comiti suo ex autoritate 
Democriti preceptoris innumerabiles mundos esse referenti: «Heu me, inquit, miserum, quod 
ne uno quidem adhuc sum potitus». Et subdit Valerius: «Angusta homini possessio 
fuit, que deorum omnium domicilio suffecit».</p>
	<p><emph><foreign lang="ita">Et Dyonisio fero, / che fe' Cicilia aver dolorosi 
anni</foreign></emph>. Iste Dyonisius fuit rex Syracusarum. Ubi nota quod quicunque illo 
tempore erat rex Siracusarum, erat et rex totius Sicilie ac totus Ytalie. Fuit autem iste Dyonisius 
tyrannus super omnes tyrannos, a quo omnes mali reges et principes tyranni dicuntur. Nam ante 
ipsum omnes reges tyranni dicebantur; post ipsum vero, solum mali reges tyranni vocantur. Et ut 
breviter eius tyrannidem videamus, tria de ipso spetialiter ponam, scilicet suum principium, suum 
medium, et suum finem. Suum principium fuit istud, quod antequam nasceretur fuit per oracula 
revelatum qualis tyrannus futurus erat in mundo. Narrat enim Valerius, libro 1, capitulo de somniis, 
quod quedam nobilis domina de Sicilia rapta per somnium fuit in celum, ibique deorum omnium 
sedibus perlustratis vidit, prevalentem virum flavi coloris, lentiginosi vultus, ferreis catenis vinctum 
Iovis solio pedibusque subiectum. Que mulier cum iuvenem que ipsam ducebat interrogavit 
quisnam esset, audivit illum esse totius Sicilie atque Ytalie dirum fatum, solutumque a vinculis 
multis urbibus exitio futurum. Quod somnium postero die sermone vulgavit. Postquam vero 
Dyonisius tyrannicum dominium accepisset, illa ad spectaculum cucurrit, et quem nunquam viderat 
recognovit, et turbis vociferando, hunc esse quem in visione viderat acclamavit. Quod ut tyrannus 
audivit, ipsam protinus occidi mandavit. Mater etiam sua dum ipsum Dyonisium gestaret in utero 
somniavit parere satiriscum. Est autem satyriscus serpens monstruosus et valde venenosus. Medium 
autem suum, sive vita sua, fuit totaliter viciosa. Nam quadraginta duobus annis quibus regnavit 
inaudita pericula perpetravit. Multas urbes subvertit, multas gentes delevit, et non solum rebelles, 
sed etiam fideles, terra marique tyrannica dominatione subegit. Et ut breviter suam tyrannidem uno 
verbo concludam, intellige quod, cum de aliis tyrannis multa bona legantur cum malis, ut patet de 
Alexandro et aliis, de isto inter tot mala que fecit nullum bonum legitur nisi duo: que quidem duo 
bona, expletis nequitiis suis, ponam.</p>
	<p>Redeo ad vitam suam, que adeo mala fuit quod nec in amicis et consanguineis confidebat, 
nec divinam iustitiam perhorrebat. De primo scribit Valerius, libro VIIII, capitulo quod sic incipit: 
Quam exquisita custodia usi sunt quibus suspecti domestici fuerunt. Quod summotis amicis in 
eorum locum ferocissimarum gentium homines posuit, electisque prevalidis servis latera sua 
custodienda commisit, tonsorum quoque metu tondere filias suas docuit. Uxores vero suas excussas 
nunquam amplexatus est. Cubicularem etiam lectum quasi castra lata fossa cingebat, in quem se 
ligneo ponte recipiebat. De secundo ponit beatus Ambrosius in libro de virginibus, et Valerius libro 
I, capitulo de neglecta religione, sic dicens: Siracusis genitus Dyonisius tot sacrilegia sua, quot iam 
recognoscimus, iocosis dictis prosequi voluptatis loco duxit: fano enim Proserpine spoliato, cum 
per altum mare secundo vento classe veheretur, ridens amicis ait: «Videtisne quam bona 
navigatio ab ipsis diis immortalibus sacrilegis tribuatur?» Detracto etiam Iovi Olimpio 
magni ponderis aureo anuculo, iniectoque ei laneo pallio, dixit estate gravem esse aureum anulum, 
hyeme frigidum, laneum autem ad utrunque tempus anni aptius. Idem Dionisius Esculapio barbam 
auream demi iussit, dicens non conveniri patrem Apollinem imberbem, ipsum vero barbatum 
conspici. Idem Dyonisius mensas argenteas atque aureas e phanis substulit, quodque in his mensis, 
more Grecie, scriptum erat bonorum deorum eas esse uti se bonitate eorum predicavit. Idem 
Dyonisius victorias aureas, et pateras, et coronas, que simulacrorum porrectis manibus 
sustinebantur, tollebat, et eas se accipere et non auferre dicebat; per quam stultum esse 
argumentando, a quibus bona precamur, ab his porrigentibus nolle summere. Et quamvis, ut ait 
autor, statim secundum merita punitus non fuerit, tamen quanto Deus magis ipsum punire distulit, 
tanto magis eum percussit. Lento enim gradu, ut ait ipse Valerius, ad vindictam sui divina procedit 
ira, tarditatemque supplicii gravitate pensat. Finis autem Dyonisii talis fuit quod postquam 
quadraginta duos annos in tyrannide consumpsisset, de regno fuit expulsus; qui in Greciam fugiens 
ad tantam devenit inopiam et miseriam, quod puerorum factus est pedagogus. Unde Valerius, libro 
VI, capitulo de mutatione morum aut fortune: Dyonisius, inquit, cum a patre Syracusanorum 
tyrannidem, idest dominium, accepisset maximarum opum dominus, exercituum dux, rector 
classium, equitatuum potens, propter inopiam puerulos licteras Corinthi docuit.</p>
	<p>Inter tot vero mala que fecit, duo solum memorabilia bona a scriptoribus enarrantur. Scribit 
enim Valerius libro VI, capitulo de libere dictis aut factis, quod senectutis ultime quedam mulier 
Syracusana omnibus Dyonisii tyranni exitum propter nimiam morum acerbitatem et intolerabilia 
onera votis expetentibus sola, quotidie matutino tempore, deos ut incolumis ac superstes esset 
orabat. Quod ubi Dionisius cognovit, non debitam sibi admiratus benivolentiam, accersivit eam, et 
quid ita hoc aut quo merito suo faceret interrogavit. Tum illa: «Certa est», inquit, 
«ratio propositi mei; puella enim, cum gravem tyrannum haberemus, carere eo cupiebam; 
quo interfecto, aliquanto tetrior arcem occupavit; eius quoque finiri dominationem magni 
extimabam. Tertium te superioribus inportuniorem habere cepimus rectorem. Itaque ne, si tu fueris 
assumptus, deterior in locum tuum succedat, caput meum pro tua salute devoveo». Tam 
facetam audaciam Dyonisius punire erubuit.</p>
	<p>Aliud narrat idem Valerius, libro IIII, capitulo de amicitia, videlicet quod duo philosophi 
quorum unus vocabatur Damon et alter Pythias, Pictagorice prudentie sectatores, tanta erant inter se 
amicitia copulati, ut cum unum ex his Dyonisius Syracusanus tyrannice velle occidere, a tyranno ut 
iret in patriam suam, quatinus antequam moreretur domum posset et familiam ordinare, licentiam 
postulavit. Cui tyrannus hac conditione licentiam condonavit, ut vadem, idest fide iussorem, pro 
ipsius reditu inveniret. Quod socius audiens, se vadem tyranno dare non dubitavit. Ista itaque 
conditione solutus erat periculo mortis qui modo gladio cervices subiectas habuerat; eodem 
periculo caput suum subiecerat, cui secure vivere licebat. Igitur omnes, et spetialiter Dyonisius, 
nove ac periculose promissionis exitum expectabant. Appropinquante autem finita die, nec illo 
redeunte, unusquisque sponsorem fuisse fatuum asserebat. Sed ille nichil se de amici constantia 
metuere predicabat. Eodem autem momento et hora a Dyonisio constituta, qui domum iverat est 
reversus. Tyrannus autem, amborum animum admiratus, supplicium tante fidei remisit. Insuper 
rogavit ut in societatem tante benivolentie se tertium acceptarent.</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">Et quella fronte e'à 'l pel così 
nero</foreign></emph></l>
<l><emph><foreign lang="ita">è Azolino.</foreign></emph></l>

</quote>
Iste fuit Enzolinus de Romano, gener Frederici imperatoris, qui tyrannidem exercuit in Marcia 
Trivisana et in provincia Lombardie. Nam inaudita supplicia et importabilia onera irrogavit, non 
solum laycis, sed etiam clericis et prelatis.</p>
	<p><emph><foreign lang="ita">Et quell'altro ch'è biondo, / è Opizzo da 
Esti</foreign></emph>. Iste Opizzo fuit Marchio Estensis, quem Azzo filius suus, ut dicitur, 
gladio interfecit; qua de causa dicitur hic privignus. Ideo ait in textu: «il qual per vero / fu 
spento dal filliastro sù nel mondo». Sed re vera ipse Azzo fuit filius sue uxoris.</p>
</div4>

<div4>
<head>vv. 118-120</head>
	<p><emph><foreign lang="ita">Mostromm'un'ombra de l'un canto sola</foreign></emph>. 
Iste est ille maledictus comes Montis Fortis, qui in ecclesia Sancti Silvestri de Viterbio, dum 
elevaretur corpus Domini nostri Iesu Christi, Henricum de domo regis Anglorum dente tyrannico 
trucidavit. Ad cuius pleniorem notitiam est sciendum quod, mortuo Corradino, electores Alamanie 
convenerunt in unum, et regem Yspanie et imperatorem unanimiter elegerunt. Qui electus, 
Henricum de domo regis Anglie, qui erat nepos suus, pro approbanda sua electione ac etiam 
confirmanda ad Romanam Ecclesiam destinavit. Sed dum iste Henricus in romana curia, que tunc 
erat Viterbii, moraretur, quodam mane dum per Viterbium equitaret et per plateam Sancti Silvestri 
transitum faceret, audivit pulsari ad Corpus Christi; qui statim de equo descendit, ecclesiam 
intravit, et humiliter genu flexu iuxta altare manus oraturus extendit. At comes Montis Fortis, qui 
ex mandato regis Karoli olim comitis Andegavensis vite istius insidiabatur, occulte post ipsum in 
ecclesiam est ingressus; et cum Corpus immolabatur Dominicum, ipsum Henricum Deum 
adorantem nephario gladio immolavit. Qua propter clamant contra sacrilegum homicidam ianue 
ecclesie memorate, que nunquam aperiuntur nisi ad sportellum viduitatem de tam crudeli homicidio 
ostendentes.</p>
	<p><emph><foreign lang="ita">Che 'n su Tamigi ancor si cola</foreign></emph>. Tamigius 
est quidam fluvius Anglie qui transit iuxta quandam civitatem que gramatice dicitur Lundonium, 
vulgo autem dicitur Londris. In hac vero civitate est quoddam monasterium monacorum, quod 
appellatur Gualmustier; in quo quidem monasterio omnes reges Anglie tumulantur. Et in circuitu 
cuiusdam capelle, in qua sepulcra sunt omnium regum, sunt collocate ymagines omnium 
sepultorum. Mortuo vero Henrico, corpus eius rex et barones Anglie in Angliam transportari 
fecerunt, et in dicta capella honorifice sepeliri. Supra cuius sepulcrum est quedam statua marmorea 
inaurata, que in manu dextra tenet cuppam auream, in qua est sculptum cor dicti Henrici, et unus 
gladius infixus in eo; qui gladius sue mortis perpetuus noscitur esse testis. In manu vero sinistra est 
quedam cedula, in qua ista lamentatio versifica continetur: &lt;Cor gladiis fossum do cui 
consanguineus sum&gt;. Hoc est: Ego, Henricus, do cor meum gladio perforatum domi Anglorum, 
cuius sum consanguineus, idest caro et sanguis.</p>
</div4>

<div4>
<head>vv. 133-135</head>
<p><quote rend="block">
<l><emph><foreign lang="ita">La divina iustitia di qua 
punge</foreign></emph></l>
<l><emph><foreign lang="ita">quel Totila</foreign></emph></l>
</quote>
Iste Totila fuit quidam rex Gothorum qui totam fere Ytaliam devastavit, Romam obsedit et cepit, et 
Siciliam transfetavit et ibi vitam et regnum amisit. Et propter multa mala que fecit, ideo Dei 
flagellum cognominatus est.</p>
	<p><emph>Et Pirro</emph>. Iste fuit Pirrus, filius Achillis, quem in primeva etate ex 
Diademia filia regis Lycomedis in habitu genuit mulieris, sicut infra, cantu XXVI, lucidius 
apparebit. Hic itaque Pirrus ideo in ista fovea ponitur ab autore quia crudelem tyrannidem operatus 
fuit contra pulcherrimam et innocuam virginem, filiam scilicet regis Troye, que Polyxena dicebatur. 
Hanc enim Polixenam, capta Troia, cum Greci pacati redirent et ex omni parte bella finita forent, de 
sinu matris rapiens supra sui patris tumulum crudeli gladio, sed crudeliori animo, ymmolavit. Unde 
Ovidius, XIII <title>Methamorphoseos</title>:

<quote rend="block">
<l><emph>Rapta sinu matris, quam iam sola prope fovebat,</emph></l>
<l><emph>Fortis et infelix et plus quam femina virgo,</emph></l>
<l><emph>Ducitur ad tumulum diroque fit hostia busto.</emph></l>
</quote>
</p>
	<p>Ista enim Polixena, inter alias virtutes quibus ipsam Deus et natura dotavit, pudicitia tanta 
clarebat quod in hora mortis, in qua solet homo omnium oblivisci, ipsa pudicitia oblivisci non 
potuit. Nam dum in pectore virgineo perforata fuisset et sic caderet ymmolata, cura fuit sibi sui 
corporis tegere partes ymas. Unde Ovidius, ut supra:

<quote rend="block">
<l><emph>Tunc cura quoque fuit partes velare tegendas,</emph></l>
<l><emph>Cum caderet, castique decus servare pudoris.</emph></l>
</quote>
</p>
	<p><emph>Et Sexto</emph>. Sextus fuit filius Pompei, maris maximus conturbator, de cuius 
pirratico latrocinio ait Lucanus, libro VI:

<quote rend="block">
<l><emph>Sextus erat, Magno proles indigna parente,</emph></l>
<l><emph>Qui mox silleis exul crassatus in undis</emph></l>
<l><emph>Polluit equoreos Suculus pirrata triumphos – 
subaudi</emph></l>
<l><emph>paternos.</emph></l>
</quote>
Pompeius enim habuerat triumphum de mari quando hostes romanos in mari Sicilie bello navali 
devicit. Filius autem suus, scilicet iste Sextus, vestigia patris non sequens, sed potius ab ipso 
degenerans, illas easdem undas quas pater glorioso certamine decoravit, pirratico latrocinio 
deturpavit.</p>
</div4>

<div4>
<head>vv. 130-138</head>
	<p><emph><foreign lang="ita">Dove la tirannia convien che gema</foreign></emph>. In isto 
fossato sanguinis bullientis, ut ex precedentibus patet, punitur violentia que in proximum exercetur; 
que quidem violentia, licet in diversas speties extendatur, tamen omnes ad duas breviter reducuntur; 
videlicet ad omicidium et rapinam. Et hoc quia omnis violentia que in proximum irrogatur, aut 
irrogatur in rebus, et sic est rapina, aut in persona, et sic est homicidium. Ideo de hiis duabus 
violentie spetiebus aliqua breviter videamus. Et primo de rapina. Est autem rapina, ut habetur Ysaie 
9, violenta predatio cum tumultu; qua quidem rapina utuntur principes seculi, predones, pirrate, et 
dolosi etiam mercatores. Unde rapina est qua quis non solum rem alienam rapit, sed qua quis etiam 
rem alienam occupat violenter. Violentia vero est que facit aliquid retineri intra terminos alienos. 
Sic rapina possessiones et predia pauperum pecuniam vel peculium facit firmiter retineri in 
manibus divitum vel potentum. Cum dicat Dominus per Ezechielem 46: Non accipient principes de 
hereditate populi per violentiam. Et Proverbiorum 22: Non facias violentiam pauperi, quia pauper 
est. Dominus indicabit causam eius, neque conteras egenum in porta, quia Dominus confringet eos 
qui confregerunt animam eius. Quantum rapina sit odibilis apud Deum patet quia, cum in omicidio 
lex divina solummodo prohibeat actum, iuxta illud: <emph>non occides</emph>, in rapina (non) 
prohibet non solum actum, sed etiam voluntatem: Beni, inquit, proximi tui non concupisces. Ideo 
Ysaae 61: Ego Dominus odio habens rapinam, raptor enim est omicida; comedit enim et bibit 
pauperem dum bona ipsius devorat, sine quibus vivere non poterat. Michee 3: Comedunt carnes 
populi mei, et pellem eorum excoriaverunt. Ecclesiastici XXXIIII: Qui aufert in sudore panem, 
quasi qui occidit proximum suum. Et nota quod raptor est peior dyabolo in tribus: Primo quia 
dyabolus torquet eos qui male agunt; raptor vero torquet eos qui a malo recedunt; Ysaie 59: Qui a 
malo recessit prede patuit. Poterit enim diabolus in iudicio se excusare, quod solum illos afflixerit 
in Inferno qui Deum offendunt. Raptores vero affligunt eos et depredantur, qui multotiens sancti 
sunt. Quibus ait Apostolus: Rapinam bonorum nostrorum cum gaudio suscepistis. Secundo, raptor 
est peior diabolo, quia dyabolus defert angelo ad custodiam hominis deputato; raptor vero neque 
Deum timet, neque hominem reveretur, sed Dominus facies vindictam servorum suorum iniuste 
afflictorum, ut habetur Luce XVIII. Tertio raptor est peior diabolo, quia diabolus punit malos 
solummodo in Inferno, ubi locus est tormentorum; sed raptor punit homines in mundo, ubi habere 
debet homo libertatem de se et de suis bonis. Et ideo iudicium sine mina fiet illi qui non fecerit 
minam, ut dicit beatus Iacobus in epistula sua. Item raptor est leo inter pauperes. Ecclesiastici XIII: 
Venatio leonis est honager in heremo; sic pascua divitum sunt pauperes. Item ad rugitum leonis 
formidant animalia; sic ad minas alicuius potentis raptoris qui est robustus et potens venator in 
terra, formidant timidi pauperes. Osee XI: Leo rugiet et formidabunt filii maris, idest pauperes, qui 
sunt in amaritudine et tempestate seculi positi. Item cum leo rugit, cetera animalia figunt gressum. 
Et ad imperium potentis tyranni sunt pauperes quasi immobiles, ut sine ipsius imperio nec manum 
moveant nec pedem. Hec fuit potestas Ioseph a Pharaone concessa. Item leo facit circulum cum 
cauda, de quo animalia exire non audent; sic tyrannus cum cauda satellitum totam patriam circuit, 
ut totum devoret quod includit. Apocalipsis 9: Potestas equorum in ore ipsorum et in caudis eorum. 
Bestie quasi &lt;vastie&gt; dicuntur, secundum Ysidorum, et signant divites et potentes, qui terram 
devastant. Potestas ipsorum est in ore eorum, idest tyrannicum imperium et crudele; et in caudis 
eorum, idest in multis famulis et ribaldis qui sequuntur eos ad spolia egenorum. Sed nunquid talis 
potentia potentia est censenda. Audi Boetium, tertio <title>De Consolatione</title>: 
«Potentem censes qui satellite latus ambit? qui quos terret ipse plus metuit? qui ut potens 
esse videatur, in servientium manu situs est? Que est igitur ista potentia quam pertimescunt 
habentes? Quam nec cum habere velis tutus sis, et cum deponere cupias vitare non possis? An 
presidio sunt amici quos non virtus sed fortuna conciliat?» Et paulo post metrice sic 
decantat:

<quote rend="block">
<l><emph>Qui se volet esse potentem</emph></l>
<l><emph>Animos domet ille feroces,</emph></l>
<l><emph>Nec victa libidine colla</emph></l>
<l><emph>Fedis submittat habenis.</emph></l>
<l><emph>Etenim licet Indica longe</emph></l>
<l><emph>Tellus tua iura tremiscat</emph></l>
<l><emph>Et serviat ultima Tyle,</emph></l>
<l><emph>Tamen atras pellere curas</emph></l>
<l><emph>Miserasque fugare querelas</emph></l>
<l><emph>Non posse, potentia non est.</emph></l>
</quote>
</p>
	<p>Item leo dormit oculis apertis; sic raptor vigilat de nocte circa predam quam die rapiat. Iob. 
XXIIII: Vigilantes ad predam panem preparant filiis. Item nota quod est quoddam animal parvum 
quod dicitur formicaleon; inde formicarum leo, nam inter formicas exhibet se leonem; qui quando 
ventrem formicis habet repletum, se ponit ad solem, et ecce milvus veniens rapit eum. Sic raptores, 
quando bonis pauperum sunt repleti, a dyabolo rapiuntur. Ysaie XXXIII: Ve qui predaris, nonne 
predaberis? Et Ieremie XXX: Qui devorant, devorabuntur. Item nota quod Deus nec oblationem, 
nec sacrificium, nec ecclesiam recipit de rapina. Augustinus in libro <title>De Doctrina 
Christiana</title>: Illam ecclesiam abominatur et reprobat Deus que fabricatur de lacrimis alienis. 
Item orationes raptorum non exhaudiuntur a Deo. Ysaie primo: Cum multiplicaveritis orationes non 
exaudiam; et subdit causam, quia manus vestre sanguine plene sunt. Ideo rationabiliter autor iste 
raptores, quia in isto mundo sunt pauperum sanguine cruentati, in sanguineo flumine ponit in 
Inferno esse punitos. Item nota quod raptores, expoliando pauperes et ipsorum bona vorando, Deum 
expoliant et cibum de ore ipsius extrahunt, dum canes et aves pascunt et vestiunt histriones, qui 
secundum quod ait Augustinus: Non de bene vivente, sed de bene pascente laudabilem sententiam 
reddunt.</p>
	<p>Viso de rapina, ad homicidium procedamus. Est autem homicidium &lt;hominis casus&gt;, 
idest mors hominis violenter inflicta; et dicitur &lt;homicidium&gt; ab <emph>homine</emph> et 
<emph>cedo</emph>. Committitur autem homicidium tribus modis, scilicet corde, ore, et opere. 
Corde autem sive voluntate committitur tribus modis: Primo ad mortem odiendo, sicut fratres 
Ioseph; Genesis XXXVII: Oderant eum, nec poterant ei quicquam pacifice loqui. Unde prima 
Iohannis III: Qui odit fratrem suum homicida est. Secundo occidere proponendo, sicut Esau qui ait: 
Venient dies luctus patris mei ut occidam Iacob fratrem meum. Tertio in mortem proximi 
consentiendo, sicut Achab qui consentit in morte Naboth. Unde dixit ei Elias, tertio Regis XXI: 
Occidisti et possedisti in loco in quem linxerunt canes sanguinem Naboth; lambent quoque 
sanguinem tuum. Dominus quoque mortem Iohannis Baptiste imputat Phariseis, eo quod in hoc 
consenserunt, ut habetur Mathei XVII. Verbo committitur quatuor modis: Primo precipiendo, sicut 
Herodes, de quo Mathei II dicitur quod mittens occidit omnes pueros qui erant in Bethleem et in 
omnibus finibus eius. Secundo consulendo, sicut Cayphas, qui ait, Iohannis XI: Expedit vobis ut 
unus homo moriatur pro populo. Tertio, innocentem morti adiudicando, verum iuris ordinem non 
servando, sicut Pilatus, de quo Luce XXIII, dicitur quod adiudicavit fieri petitionem eorum, scilicet 
Iudeorum. Deus enim cum deliberatione magna fecit hominem ad ymaginem et similitudinem 
suam, innuens quod non leviter absque ordinato iudicio nobilis creatura delenda est. Quarto, 
peccatum alicui suggerendo, unde dyabolus quia peccatum hominis suggerit, dicitur homicida; 
Iohannis VIII: Ille erat homicida ab initio, idest ex quo factus est homo. Dyabolus enim, videns se 
suo peccato proiectum de celo, et videns hominem et ceteras creaturas in sua consistentia 
permanere, concepit odium contra Deum, invidiam contra hominem, et indignationem contra 
ceteras creaturas. Ex odio nanque quod concepit contra Deum persecutus est hominem inquantum 
est ymago Dei. Ex invidia vero quam concepit contra hominem persecutus est creaturas inquantum 
homini sunt subiecte.</p>
	<p>Opere vero committitur 10 modis: Primo conceptionem impediendo, ut Onam, Genesis 
XXXIIII, qui cum accedebat ad uxorem fundebat semen in terram, idest uxorem inutiliter 
cognoscebat. Secundo, venena sterilitatis procurando, cum etiam sterilitas naturalis sit magnum 
opprobrium, et reputabatur maledictum secundum legem. Tertio, puer per vim destruendo, quod est 
magna crudelitas. Amos primo, dissecuerunt pregnantes Galaad. Quarto, corrupta pocula vel 
venenata cibaria vendendo, sicut faciunt aliquando macellarii, tabernarii, et apotecarii. Quinto, 
fuste, saxo, vel ferro percutiendo; de quo Exodi XXI: Qui percusserit hominem volens occidere, 
morte morietur. Sexto, fraude vel dolo prodendo, sicut Iudas, de quo Mathei XXVI: Querebat 
oportunitatem ut eum traderet sine turbis. Septimo, non liberando moriturum cum possit, vel 
impediendo eum qui volebat vel poterat liberare; Proverbiorum XXVIII: Erue eos qui ducuntur ad 
mortem, et qui trahuntur ad interitum liberare non cesses. Octavo, pauperibus rapiendo, unde Ysaie 
tertio: Vos depasti estis vineam meam, rapina pauperis in domo nostra est; quare attritis populum 
meum, et faciem pauperum conmolitis, idest fame attenuatis? Genus quoque rapine est calumnia 
quam faciunt potentes qui falsas occasiones minoribus imponunt, sicut lupus imposuit agno quod 
turbaret ei aquam, iuxta fabulam Esopi. Unde Prover. 28: Leo rugiens et ursus esuriens princeps 
ipsius super populum pauperem. Nono, mercimonia defraudando, sicut falsi mercatores, vel sicut 
illi qui suis mercennariis detinent vel diminuunt de mercede; Prover. 26: Sicut noxius est qui mittit 
lanceas vel sagittas in mortem; sicut vir qui fraudulenter nocet amico suo; Ecclesiastici XXIIII: 
Panis egentium vita pauperis est; qui defraudat illum, homo sanguinis est. Item qui aufert in sudore 
panem, quasi interfecit amicum suum, et qui effundit sanguinem et qui fraudem facit, mercennario 
fratres sunt. Ideo precipit Dominus in Levitico XIX: Non morabitur opus mercenarii tui aput te 
usque mane. Decimo, necessaria subtrahendo, sicut illi qui habent frumentum in orcis et expectant 
ut carius vendant tempore famis; Prover. VIIII: Qui abscondit frumenta maledicetur in populis, 
benedictio autem super caput vendentium. Ambrosius: Pasce fame morientem, quem si non paveris 
occidisti. Et sic patet de homicidio. Propter ista igitur duo peccata, homicidium scilicet et rapinam, 
isti tyranni in isto sanguine sunt puniti. Ideo sequitur:

<quote rend="block">
<l><emph><foreign lang="ita">La divina iustitia di qua 
pungue</foreign></emph></l>
<l><emph><foreign lang="ita">quel Totila che fu flagello in 
terra,</foreign></emph></l>
etc.
</quote>
<quote rend="block">
<l><emph><foreign lang="ita">A Rinier da Corneto, et Rinier 
Pazzo.</foreign></emph></l>

</quote>
Isti duo fuerunt maximi predones et stratarum publici predatores. Ideo ait Nessus autori: 
«che fecer a le strade tanta guerra». Et hic finitur primus giro qui in septimo circulo 
continetur.</p>

	<p>In isto XII cantu continentur due comparationes et tria notabilia.</p>
</div4>
</div3>

<div3 n="Comparationes">
<div4>
<head>vv. 3-6</head>
	<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Quale è quella ruina che nel 
fianco</foreign></emph></l>
<l><emph><foreign lang="ita">di qua da Trento l'Adice 
percosse,</foreign></emph></l>
<l><emph><foreign lang="ita">o per tremuoto o per sostegno 
manco,</foreign></emph></l>
etc.
</quote></p>
	<p>Lictera plana est et aperta, et nichilominus superius exarata.</p>
</div4>

<div4>
<head>vv. 22-27</head>
	<argument><p>SECUNDA COMPARATIO.</p></argument>
<quote rend="block">
<l><emph><foreign lang="ita">Qual è quel toro che si slaccia in 
quella</foreign></emph></l>
<l><emph><foreign lang="ita">c'à ricevuto già il colpo 
mortale,</foreign></emph></l>
<l><emph><foreign lang="ita">che gir non sa, ma qua et là 
saltella,</foreign></emph></l>
<l><emph><foreign lang="ita">vid'io lo Minotauro far 
cotale.</foreign></emph></l>
</quote>

<p>Lictera plana est, et explanata nichilominus est superius.</p>
</div4>
</div3>

<div3 n="Notabilia">
<div4>
<head>vv. 49-51</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">O cieca cupidigia, o ira 
folle</foreign></emph></l>
<l><emph><foreign lang="ita">che sì ci sproni ne la vita 
corta,</foreign></emph></l>
<l><emph><foreign lang="ita">et ne l'eterna poi sì mal 
c'immolle!</foreign></emph></l>
</quote></p>
	<p>In isto notabili duo notabilia continentur: Primum est quod isto duo peccata, cupiditas atque 
ira, habent hominem excecare. De prima ait Divina Pagina: Munera excecant oculos sapientum. Et 
Lucanus in primo: <emph><foreign lang="ita">O male concordes nimiaque cupidine 
ceci</foreign>.</emph> De secundo ait Psalmista: Supercecidit ignis et non viderunt solem. 
Dicitur autem ira ignis, quia secundum Damascenum, ira est accensio sanguinis circa cor. Et poeta: 
Ira impedit animum ne possit cernere verum. Secundum est quod ista eadem peccata ex quibus 
oritur tyrannia, ut superius est expressum, nos in hac brevi vita calcaribus urgent ut curramus 
velocius viam malam; et postea in alia eternaliter nos cruciant et tormentant. Et hoc est quod ait 
beatus Gregorius: Momentaneum est quod delectat, eternum vero quod cruciat.</p>
</div4>

<div4>
<head>vv. 64-66</head>
	<p><emph><foreign lang="ita">Mal fu la vollia tua sempre sì tosta</foreign></emph>. In hoc 
notabili reprehenditur presumptuosa et velox inceptio cuiuslibet operantis. Nam cum, secundum 
sententiam Salomonis, omnia que agimus cum consilio agere debeamus; et poeta dicat: Utere 
consilio licet omnia noveris unus; et iterum: Quicquid agis prudenter agas et respice finem; 
reprehendenda est ac etiam reprobanda temeraria presumptio in agendis. Et ideo Socrates dicit quod 
duo sunt maxime contraria consilio; festinantia atque ira.</p>
	<p><emph><foreign lang="ita">Necessità 'l ci 'nduce, et non dilecto</foreign></emph>. In hoc 
notabili demonstrat Virgilius quod homo sapiens, dum considerat sive tractat de factis hominum 
perversorum, delectationem non habet. Sed ad considerationem ipsorum aliqua necessitas eum 
trahit. Et ideo habetur infra, cantu XXX: «chè voler ciò udire è bassa vollia».</p>

	<p>Et sic patet XII cantus prime cantice.</p>
</div4>
</div3>
</div2>


<div2><head>XIII</head>

<div3 n="Incipit">
<head>INCIPIT XIII CANTUS PRIME CANTICE COMEDIE.</head>
	<p>Incipit XIII cantus prime cantice Comedie. In isto XIII cantu autor intrat secundum gironem, 
qui incipit in principio istius cantus, ibi: «Non er'ancor di là Nesso arrivato, / quando noi ci 
mettemo per un bosco», etc.; et finit in sequenti cantu, ibi: «Indi venimo al luogo ove 
si parte / lo secondo girone», etc. Et ponit in isto girone illos qui violentiam exercent contra 
se ipsos, vel se interficiendo, vel bona propria dissipando. Primi efficiuntur pruni silvestres; secundi 
vero continue a canibus lacerantur. Ponit autem hic aves et canes. Aves tenent typum rapacitatis; 
canes autem indigentie, ut in expositione clarius apparebit.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-54</head>
	<p>Postquam autor in superiori cantu de primo girone tractavit, in quo posuit illos qui exercent 
violentiam contra proximum, nunc in isto cantu intendit de secundo girone tractare, in quo ponit 
illos qui exercent violentiam in se ipsos. Et quia homo utitur violentia contra se ipsum duobus 
modis, scilicet vel se occidendo, vel sua bona dispergendo, ideo istos in duas partes dividit et 
distinguit. Et continuat sic presentem cantum ad precedentem dicens: Nondum pervenerat Nessus 
ad aliam ripam quando nos intravimus per unum nemus, quod a nulla via vel semita est signatum. 
Quales autem arbores sint in isto nemore, sic poetizando declarat: Non frondes virides erant in 
arboribus illis, sed nigro colore perfuse. Ideo ait in textu:</p>
	<p><emph><foreign lang="ita">Non fronda verde, ma di color fosco</foreign></emph>; non 
rami obducti et recti, sed nodosi et curvi. Ideo ait in textu: <emph><foreign lang="ita">non rami 
schietti, ma nodosi e 'nvolti</foreign></emph>; non poma producebant arbores ille, sed cum 
veneno festucas. Ideo ait in textu: <emph><foreign lang="ita">non pomi v'eran, ma stecchi con 
tòsco</foreign></emph>. Intrans vero autor istud nemus, dicit se primo vidisse super illas arbores 
arpias, que sunt aves fedissime, que habent alas latas et plumosas, facies humanas, et pedes 
ungulatos; que quidem aves super illas arbores nidificant, frondibus ipsarum vescuntur, et ibi 
continue lamentabiles voces emittunt. Et dum sic autor attento respiciendo illud iam nemus 
intrasset, dicit quod Virgilius dixit sibi: «Scias, antequam plus intres, quod tu es modo in 
secundo girone, et eris quousque horribile sabulum introibis». Et ideo bene respice, et sic 
videbis quasdam res que tollerent fidem credulam sermonibus meis». Ipse autem autor 
sentiebat ex omni parte maximos ululatus, et non videbat aliquam personam que istos ululatus 
emitteret; propter quod totus obstupefactus orriguit. Unde Virgilius ait ad eum: «Si tu 
trunces aliquem ramusculum ex una istarum plantarum, mutilabuntur cogitamina que tu habes. 
Tunc autor, ad persuasionem Virgilii, collegit unum ramusculum ex una magna pruno; et statim 
vox exivit de pruno dicens: «Cur me dilaceras? Non habes tu spiritum alique pietatis? 
Homines enim fuimus, et modo sumus arbores silvestres effecti. Bene debuisset fuisse tua manus 
magis pia, etiam si serpentum anime fuissemus». Tunc Virgilius, audiens voces ex illa pruno 
tam querulosas exisse, et videns Dantem totaliter obstupuisse, et propter hoc respondere non posse, 
ait ad eum qui loquebatur: «O anima lesa, si iste qui te lesit potuisset credidisse solummodo 
verbis meis, ea que modo vidit et sensit, non ostendisset in te manum suam; sed res incredibilis me 
induxit ad opus de quo ipsemet doleo. Sed dicas illi quis fuisti, ad hoc ut vice alicuius emende, in 
mundo superiori renovet famam tuam».</p>
</div4>

<div4>
<head>vv. 55-151</head>
	<p>Ad quem ait illa anima lesa: «Sì col dolce dir m'aeschi»; quasi dicat: 
quemadmodum piscis vel avis capitur esca, ita ego capior verbis tuis, que tantum sunt dulcia quod 
ego non possum tacere et vos non gravere. Unde aliquantulum ad raciocinandum vobiscum me 
ipsum invisco. Ego certe sum ille – supple Petrus de Vineis – qui cordis Frederici 
imperatoris tenui ambas claves, quas quidem claves ita volvi, claudendo et aperiendo, suaviter, 
quod a suis secretis omnem quasi viventem removi, et tantam fidem officio glorioso quo in curia 
sua fungebar portavi, quod ego omnem sensum et motum inde perdebam. Sed meretrix illa, que 
nunquam ab hospitio Cesaris oculos meretriceos removit, que quidem meretrix comune vitium 
atque mors omnium curiarum existit, inflammavit contra me animos omnes – supple 
omnium principum et baronum – et isti sic inflammati taliter inflammaverunt Augustum, 
quod leti honores conversi sunt in tristes luctus. Unde animus meus, quia ex hoc indigna gustavit, 
credendo cum morte dedignationem vitare gustatam, me fecit iniustum contra me iustum». 
Quasi dicat: In omnibus aliis rebus fui iustus, sed in hoc solum, quia me occidi, fui iniustus. 
«Sec per radices novas istius ligni in quo sic crucior, tibi iuro quod nunquam fregi fidem 
domino meo, qui fuit honore tam dignus. Et si aliquis vestrum in mundum redit, rogo ut confortet 
memoriam meam, que iacet adhuc despecta et vulnerata, vulnere quod invidia principum sibi dedit 
– supple quia me inflammaverunt quod fuissem proditor domino meo». Et cum finem 
fecisset verbis suis, dixit Virgilius ad Dantem: «Ex quo iste tacet, ne perdas horam, sed 
loquere et pete ab eo si aliquid aliud scire vel discere concupiscis». Et Dantes ad eum: 
«Pete tu», inquit, «ab eo de omni eo quod credis quod michi debeat satisfieri, 
quia ego non possem – supple loqui – tanta sum cordis pietate constrictus». 
Tunc Virgilius interrogavit illam animam de duobus: Primum est quomodo anima ligatur in illis 
plantis; secundum vero, si aliqua ipsarum a talibus unquam solvitur membris. Cui respondet 
spiritus ille incarceratus. Et primo de primo dicens: Quando anima ferox egreditur de corpore unde 
ipsamet se evulsit, Minos mittit eam ad septimum circulum, in quo est iste secundus giro. Et ista 
anima sic fulminata cadit in silvam, et non est sibi pars aliqua assignata, sed ubicunque ipsam 
fortuna balistat, ibi germinat sicut granum spelte. Surgit in virgam et in plantam silvestrem, arpie 
pascendo postea de suis foliis faciunt tali plante dolorem, et dolori finestram; quia per talem viam 
exeunt suspiria atque planctus. Secundo respondet de secundo dicens: Sicut alie anime, ita nos in 
die – supple iudicii – pro nostris corporibus veniemus, sed nulla suo corpore 
vestietur, quia non est iustum quod anima habeat corpus quod ipsa abstulit sibi ipsi. Per istam enim 
silvam corpora nostra trahemus et unumquodque corpus erit suspensum ad prunum umbre sue, idest 
proprie anime.</p>
	<p>Et dum sic ille spiritus in illa planta inclusus ad illa duo de quibus interrogatus fuerat 
responderet, et ecce duo a sinistro latere silve veniebant nudi et lacerati, ita fortiter unus post alium 
fugiendo, quod de silva quicquid tangebant protinus lacerabant. Et ille qui ibat ante, magnis 
vocibus atque clamoribus mortem in sui adiutorium invocabat, dicens: «Or accorri, accorri 
morte». Et alius qui veniebat post eum clamabat dicens: «O Lane, non sic fuerunt 
velocia crura tua in conflictu plebis al Toppo». Et quia plus post eum currere non valebat, et 
etiam quia post eos canes nigre et famelice veniebant, iste spiritus in quodam cespite se abscondit. 
Canes autem istum insequentes ipsum membratim dilaceraverunt, non sine multo danno cespitis 
sive plante, quam totam ramis et foliis privaverunt. Plorando enim ille cespes dicere cepit: 
«O Iacobe de Sancto Andrea, quid tibi profuit de me facere tibi schermum? Quam culpam 
ego habeo de tua vita prava?» Tunc Virgilius cepit Dantem per manus et duxit illum ad 
illum cespitem qui plorabat et ait ad eum: «Quis fuisti tu, qui per tantas puncturas effundis 
sermonem cum sanguine dolorosum?» Et ille ad eos: «O anime», inquit, 
«que venistis ad videndum stratium inhonestum quod disiunxit a me taliter frondes meas, 
rogo ut ipsas ad pedem tristis cespitis adunetis. Ego enim fui de illa civitate que in Baptistam 
mutavit primum patronum. Unde ipse primus patronus, propter istam mutationem, semper cum arte 
sua facit ipsam tristem. Et nisi esset quod super passum Arni adhuc de eo remanet aliquod 
vestigium, illi cives qui postea ipsam refundaverunt super cineres qui de Attila remanserunt, frustra 
laborari fecissent. Ego enim feci de propriis domibus michi furcas. Unde ait in textu:

<quote rend="block">
<l><emph><foreign lang="ita">I' fe' giubbetto a me de le mie 
case.</foreign></emph></l>

</quote>
</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
<p><emph><foreign lang="ita">Non er'ancor di là Nesso arrivato</foreign></emph></p>
	<p>Nondum Nessus Centaurus in suum gironem redierat, quando autor secundum gironem 
intravit. Qui quidem giro nil aliud est, quam quoddam nemus silvestre, in quo quidem nemore ponit 
eos qui violentiam exercent contra se ipsos, corpus proprium occidendo et bona propria dissipando. 
Primos poetice convertit in prunos; secundos vero ponit a canibus laceratos.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">Non àn sì aspri sterpi nè sì 
folti</foreign></emph></l>
<l><emph><foreign lang="ita">quelle fiere selvagge che 'nn odio 
ànno</foreign></emph></l>
<l><emph><foreign lang="ita">tra Ciecina et Corneto i luoghi 
colti.</foreign></emph></l>

</quote></p>
	<p>Exemplificando declarat hic autor quale nemus est istud, dicens quod bestie, sive fere, que 
habitant inter Cecinam et Cornetum, que odio habent loca culta atque domestica, non habitant in 
locis ita asperis et silvestribus sicut est istud nemus. Cecina autem et Cornetum sunt in maritima 
Tuscie. Et est Cecina quidam fluvius qui transit per comitatum pisanum et ibi descendit in mare. 
Cornetum vero est quoddam nobile castrum iuxta mare situm in patrimonio beati Petri. Inter 
Cecinam itaque et Cornetum sunt nemora ita silvestria quod vix in mundo reperiuntur equalia. In 
hiis itaque locis bestie silvestres que odiunt loca culta habitant atque recubant. Et tamen nichil sunt 
respectu istius nemoris, de quo hic autor poetando pertractat.</p>
</div4>

<div4>
<head>vv. 10-12</head>
	<p><emph><foreign lang="ita">Quivi le brutte Arpie lor nido fanno</foreign></emph>. In isto 
itaque nemore dicit autor fedas Arpias habitare. Sunt autem Arpie quedam volucres infernales que 
habent vultus virgineos, alas et corpora plumis plena, et pedes unguibus acutis armatos. Et ponuntur 
hic ab autore pro rapacitate; nam, ut ait Fulgentius, <emph><foreign lang="grc">arpia</foreign></emph> grece, latine 
&lt;rapina&gt;. Et re vera nulla maior rapacitas quam rapere sibi vitam, ut faciunt desperati. 
Virgines autem ideo dicuntur, quia omnis rapina est arida atque sterilis; plumis abundant, quia 
omnis rapina rapta celat; acutis autem unguibus muniuntur, eo quod rapina semper rapacitati 
intendit. Ab antiquis autem poetis Arpie &lt;canes Iovis&gt; dicuntur, eo quod canes sunt animalia 
apta ad rapiendum. Unde Lucanus in VI: Vestigiasque canes in luce superna / destituam. Et 
Virgilius, VII <title>Eneydorum</title>: Viseque canes ululare per umbram, / adventante dea.</p>
	<p>Tres autem inter eas nomina sortiuntur: prima dicitur Ello, secunda dicitur Occipito, tertia 
vero Celeno. Prima interpretatur &lt;alienum tollens&gt;, secunda &lt;octius auferens&gt;, et tertia 
&lt;ablata celans&gt;. Et ista tria in rapina sive rapacitate concurrunt, scilicet aliena invadere, cito 
auferre, et ablata celare. Et vere, nulla maior rapacitas vel rapina quam sibimet vitam auferre. 
Rationabiliter igitur ab autore Arpie in isto girone ponuntur. Si autem queras utrum istas aves 
natura producat, dico quod potius est credendum ipsas a poetis poetice esse fictas, quam a natura 
productas. Unde Ovidius, VI <title>Faustorum</title>:

<quote rend="block">
<l><emph>Sive igitur nascantur aves seu carmine fiant.</emph></l>
</quote>
</p>
	<p><emph><foreign lang="ita">Che cacciar de le Strophade i Troiani</foreign></emph>. De 
istis insulis atque volucribus tertio libro <title>Eneydorum</title> facit Virgilius mentionem, sicut 
in Declaratione istius prime cantice, quam rithimice, o Lucane, tuo nomine dedicavi, breviter 
preostendi. Iste enim insule, que Strophalide dicuntur, sunt in mari Grecorum. Unde Virgilius 
eodem libro:

<quote rend="block">
<l><emph>Insule Strophades Graio stant nomine dicte.</emph></l>
</quote>
In his itaque insulis erant iste volucres infernales que Arpie nuncupantur, de quibus Virgilius:

<quote rend="block">
<l><emph>Tristius non illis monstrum, nec sevior ulla</emph></l>
<l><emph>Prestis et ira deum Stigiis sese extulit undis.</emph></l>
<l><emph>Virginei volucrum vultus, fedissima ventris</emph></l>
<l><emph>Pluvies unceque manus, et pallida semper</emph></l>
<l><emph>Ora fame.</emph></l>
</quote>
</p>
	<p>Ad istas itaque insulas, destructa Troya, Troyani cum XX navibus applicuerunt. In quibus 
insulis dum Eneas dux eorum post captam venationem cum Troianis sederet ad mensam, ecce 
Arpie de montibus descendentes mensas stercoribus fedant, Troyanos molestant, et cibos invadunt. 
Tunc surgunt ad arma Troyani et vi armorum volucres fugaverunt. Et una earum que vocabatur 
Celeno, que secundum poetas ipsarum Arpiarum regina censetur, de qua Virgilius:

<quote rend="block">
<l><emph>Una in precelsa consedit rupe Celeno,</emph></l>
<l><emph>Infelix vates, rupitque hanc pectore vocem:</emph></l>
<l><emph>Accipite hoc animis atque hec mea fugite dicta,</emph></l>
<l><emph>Que Phebus michi pater omnipotens, michi Phebus 
Apollo</emph></l>
<l><emph>Predixit, vobis Furiarum ego maxima pando.</emph></l>
<l><emph>Ytaliam petitis cursu ventisque vacatis:</emph></l>
<l><emph>Ibitis Ytaliam portusque intrare licebit.</emph></l>
<l><emph>Sed non ante datam cingetis menibus urbem</emph></l>
<l><emph>Quam vos dira fames nostreque iniuria cedis</emph></l>
<l><emph>Ambesas subigat malis consumere mensas.</emph></l>
<l><emph>Et his dictis, in silvam pennis ablata refugit.</emph></l>
</quote>
</p>
	<p>Audiens vero Anchises, pater Enee, quod tam duram et arduam famem passuri erant quod 
mensas vorare debebant, genu flexo in litore deos rogaturus, ad celum palmas extendit. Virgilius:

<quote rend="block">
<l><emph>At pater Anchises sparsis in litore palmis</emph></l>
<l><emph>Numina magna vocat meritosque indicit honores:</emph></l>
<l><emph>Dii removete minas, dii talem avertite casum.</emph></l>
</quote>
</p>
	<p>Ideo ait in textu: «che cacciaron i Troiani / con tristo annuntio di futuro 
danno». Futurum enim damnum fuit illa famosa fames quam Eneas cum suis passus est in 
ripa Tyberis, ubi propter nimiam famem comederunt crustas panis, de quibus fecerunt 
incisoria.</p>
</div4>

<div4>
<head>vv. 13-15</head>
	<p><emph><foreign lang="ita">Ale ànno late, colli et visi humani</foreign></emph>. 
Allegorice, rapina habet alas latas, quia est ad rapiendum solicita atque velox, visus humanos quia 
curialiter decipit atque fallit, pedes acutos unguibus, quia rapit, et magnum ventrem atque 
pennatum, quia multa recipit, et que rapit abscondit.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">sì de la rotta schegia usciva 
inseme</foreign></emph></l>
<l><emph><foreign lang="ita">parole et sangue.</foreign></emph></l>

</quote></p>
	<p>Secundum legem divinam et humanam, effusio sanguinis clamat. Unde in libro Genesis ait 
Deus ad Caym, postquam occiderat fratrem suum: «Quid fecisti?» Et cum ille negaret 
se homicidium perpetrasse, ait ei Deus: «Vox sanguinis fratris tui clamat ad me de 
terra». Et si omnis effusio clamat, spetialiter tamen illa quam de suo proprio sanguine 
quisquam facit. Effusio enim sanguinis, unde mors sequitur, occultari vel celari non potest. Et ideo 
ponit istos qui se occidunt nasci tanquam arbores in Inferno, innuens quod tale peccatum occultari 
non potest. Ideo ait in textu: «de la schegia rotta usciva inseme / parole et 
sangue».</p>
</div4>

<div4>
<head>vv. 58-69</head>
<p><quote rend="block">
<l><emph><foreign lang="ita">I' son colui che tenni ambo le 
chiavi</foreign></emph></l>
<l><emph><foreign lang="ita">del cor di Federigo,</foreign></emph></l>

</quote></p>
	<p>Iste fuit Petrus de Vineis, natione capuanus, summus magister et doctor legum, et magne 
Curie Frederici tertii Imperatoris primus iudex. Fuit enim adeo magnus iudex, quod dum quodam 
semel populus romanus dicto Imperatori peteret ut leges confusas et obscuras declararet, ait 
Imperator: «Ite ad Petrum de Vineis». Unde de petitione populi extant versus:

<quote rend="block">
<l><emph>Cesar amor legum, Frederice, dignissime regum,</emph></l>
<l><emph>Causarum telas nostrasque resolve querelas.</emph></l>
</quote>
Similiter et de responsione Imperatoris:

<quote rend="block">
<l><emph>Pro vestra lite censorem iuris adite</emph></l>
<l><emph>Hunc qui iura dabit, vel per vos danda rogabit:</emph></l>
<l><emph>Vinea cognomen, iudex Petrus est sibi nomen.</emph></l>
</quote>
</p>
	<p>Hic itaque tantus vir, propter suas clarissimas probitates, in tantum Imperatori erat carus 
atque dilectus, quod in omnibus agendis affirmative et negative, active et passive, dictum suum 
dominum gubernabat. Ideo ait ipse Petrus in textu:

<quote rend="block">
<lg>
<l><emph><foreign lang="ita">I' son colui che tenni ambo le 
chiavi</foreign></emph></l>
<l><emph><foreign lang="ita">del cor di Federigo, et che le 
volsi,</foreign></emph></l>
<l><emph><foreign lang="ita">serrando et disserrando, sì 
soavi,</foreign></emph></l>
<l><emph><foreign lang="ita">che dal secreto suo quasi ogn'uom 
tolsi;</foreign></emph></l>
</lg>
<lg>
<l><emph><foreign lang="ita">La meretrice che mai da 
l'ospitio</foreign></emph></l>
<l><emph><foreign lang="ita">di Cesare non torse li occhi 
putti,</foreign></emph></l>
<l><emph><foreign lang="ita">morte et comune de le corti 
vitio,</foreign></emph></l>
<l><emph><foreign lang="ita">infiammò contr'a me li animi 
tutti,</foreign></emph></l>
</lg>
 etc.
</quote></p>
	<p>Ista meretrix, que de domo Cesaris nunquam oculos meretriceos dicitur removere, est 
invidia, que semper dolet de felicitate aliena. Ista itaque meretrix inflammavit animos principum et 
baronum contra felicitatem Petri de Vineis. Et isti inflammati taliter inflammaverunt Augustum, 
quod Augustus ipsum Petrum, licet esset fidelissimus, carceri mancipavit et tanquam reum lese 
maiestatis, ut diutius in miseria viveret, bacinis igneis excecavit; quod ille adeo impatienter tulit 
quod fractis ad murum cervicibus expiravit, dicens, ut dicitur: «Ex quo privatus sum visione 
clarissime faciei domini mei, volo et propria vita privare me ipsum». Et hoc est quod vult 
dicere superius:

<quote rend="block">
<l><emph><foreign lang="ita">fede portai al glorioso 
officio,</foreign></emph></l>
<l><emph><foreign lang="ita">tanto ch'i' ne perde' li sensi e' 
polsi.</foreign></emph></l>

</quote></p>
	<p><emph><foreign lang="ita">Morte et comune de le corti vitio</foreign></emph>. Vult hic 
dicere Petrus de Vineis, quod istud vitium invidie est mors et comune vitium omnium curiarum; 
nam in omni curia ille qui maior est ab aliis habetur odio. Unde Seneca, III 
<title>Tragediarum</title>: Simul ista duo mundi conditor posuit Deus, odium scilicet atque 
regnum. Sola vero miseria caret invidia, secundum sententiam Tullianam.</p>
</div4>

<div4>
<head>vv. 70-72</head>
<p><quote rend="block">
<l><emph><foreign lang="ita">L'animo mio, per disdegnoso 
gusto,</foreign></emph></l>
<l><emph><foreign lang="ita">credendo col morir fugir 
disdegno,</foreign></emph></l>
<l><emph><foreign lang="ita">iniusto fece me contra me 
iusto.</foreign></emph></l>

</quote></p>
	<p>Animositas enim magnifici viri indigna ferre non potest. Ideo animus Petri de Vineis, dum 
indigna gustavit, credens dedignationem fugere moriendo, se ipsum morte voluntaria interfecit. Sed 
in hoc dedignationem non fugit, quia ipsam ad inferos secum duxit. Unde infra ait in textu: 
«Et se alcun di voi al mondo riede, / conforti la memoria mia, che giace», etc. Cum 
vero dedignatione sic motus se ipsum occidit, de iusto factus est iniustus. Ideo ait in textu:

<quote rend="block">
<l><emph><foreign lang="ita">Iniusto feci me contra me 
giusto.</foreign></emph></l>

</quote></p></div4>

<div4>
<head>vv. 85-90</head>
<p><quote rend="block">
<l><emph><foreign lang="ita">spirito 'ncarcerato, ancor ti 
piaccia</foreign></emph></l>
<l><emph><foreign lang="ita">di dirne come l'anima si 
lega</foreign></emph></l>
<l><emph><foreign lang="ita">in questi nocchi;</foreign></emph></l>
etc.
</quote></p>
	<p>Hic movet Virgilius Petro de Vineis duas breviter questiones: Prima est ista: qualiter et 
quomodo in hiis prunis anima carceretur; secunda, utrum anima sic ligata et carcerata possit 
unquam a membris talibus liberari. Ad primam questionem taliter dat responsum, dicens videlicet 
quod cum ferox anima recedit a corpore unde expulit se metipsam, Minos iudex et arbiter 
inferorum mittit eam ad septimum circulum, in quo VII circulo est iste secundus giro: et ibi 
germinat sicut semen spelte protinus seminatum. Ad secundam vero questionem dicit quod ibunt ad 
iudicium quemadmodum alie anime pro suis corporibus rehabendis, sed non quod aliqua suo 
corpore vestiatur. Sed quia determinationes sive responsiones istarum duarum questionum contra 
veritatem catholice fidei aliqualiter esse videntur, ideo prudens lector animadvertat quod hic et in 
quibusdam aliis locis tanquam simplex poeta ad cuius officium spectat animas transformare 
recipiendus est autor iste. Et nichilominus, secundum aliquam demonstrationem possumus ad hanc 
pertingere veritatem, inquantum non heretice sed poetice penas talium poetizat. Beatus tamen 
Augustinus et omnes philosophi dicunt quod anima regit corpus triplici vita, scilicet vita vegetativa, 
sensitiva, et intellectiva. Sed cum homo desperat et sibi metipsi manus inicit, videtur totaliter carere 
intellectu quantum ad animam, et sensu quantum ad corpus. Nam secundum beatum Paulum, nemo 
unquam carnem suam odio habuit. Cum vero desperati desperant, omnino intellectu et sensu carere 
videntur. Anima autem vegetativa, quia intellectum et sensum non habet, ut patet in plantis, huic 
operationi consentire non potest. Et ideo autor tales animas desperantes in plantas silvestres 
poetando convertit. Et nichilominus, licet convertantur in plantas, et intellectu et sensu vigent, quia 
aliter puniri non possent. Et hoc manifeste apparet in textu, ubi ponitur quod dolent et plorant ibi: 
«I' sentia d'ogni parte trarre guai». Et etiam quod istos dolores cognoscunt et sciunt se 
pati propter desperationis scelera que patrarunt, ibi:

<quote rend="block">
<l><emph><foreign lang="ita">I' son colui che tenni ambo le 
chiavi</foreign></emph></l>
<l><emph><foreign lang="ita">del cor di Federigo,</foreign></emph></l>
etc.
</quote>
Et infra: «L'animo mio, per disdegnoso gusto», etc.; et ibi: «Io fe' giubetto a 
me de le mie case».</p>
</div4>

<div4>
<head>vv. 97-108</head>
	<p>Quod autem ad secundam questionem respondet dicens: «Come l'altre verrem per 
nostre spollie», etc., resurrectionem non negat, nec etiam corporum coniunctionem, quia 
manifeste dicit quod ad iudicium ibunt pro suis corporibus rehabendis. Et manifestum est quod 
corpora rehabere non possent nisi prius de terre pulvere surrexissent, et sic resuscitata corpora 
readsument. Quod autem dicit «Qui le strascineremo», hoc ponit ad maiorem penam 
quam in suis corporibus sustinebunt. Quia sicut illa corpora cum quibus anime melius meruerunt 
melius debent in celesti gloria munerari, sic, eodem modo, illa corpora cum quibus anime peius 
fecerunt, peius debent in infernali pena puniri. Quod autem dicit quod corpora talium debent ad 
suas umbras suspendi, hoc ponit ad ostendendum quod homines desperati, sicut sensu et ratione 
carere videntur, dum sibi manus iniciunt, ita post resurrectionem, in qua augmentabitur et 
duplicabitur penam, tantum penam habebunt quod corpora ex quibus se ipsos eiecerunt quasi non 
sentient; sicut freneticus qui, dum dolorem importabilem in capite patitur, sibi ipsi caput non habere 
videtur.
<quote rend="block">
<l><emph><foreign lang="ita">quivi germoglia come gran di 
spelta.</foreign></emph></l>

</quote></p>
	<p>Hic queritur quare autor potius ponit quod ad similitudinem spelte germinant desperati quam 
ad similitudinem seminum aliorum. Respondeo: Spelta, secundum naturales, dum seminatur 
multotiens convertitur in frumentum, et sic a sua propria et pristina qualitate degenerat. Similiter 
homines desperati, dum vita sibi metipsis auferunt, a propria eorum natura sive qualitate degenerare 
videntur. Ideo in Inferno seminati, non homines sed silvestres arbores oriuntur. Sed tunc queritur, 
cum spelta seminatur sive transformatur in melius, quare homo, cum sit animal rationale secundum 
Philosophum, et secundum Augustinum dignissima creaturarum, quare potius transformatur in 
peius. Videtur enim, secundum istam comparationem, quod deberet in melius transformari. 
Respondeo: In damnatis enim non est beata sed damnata perfectio: ideo dum transformantur, non in 
melius sed in peius transformari dicuntur. In Inferno enim, secundum Iob, nullus est ordo, sed 
sempiternus horror inhabitat.
<quote rend="block">
<l><emph><foreign lang="ita">chè non è giusto aver ciò c'uom si 
tollie.</foreign></emph></l>

</quote></p>
	<p>Anima, secundum Philosophum, est perfectio organici corporis potentialem vitam habentis; 
et ideo nec corpus sine anima, nec anima sine corpore perfecta a philosophis esse censetur. Sed 
cum anima se ipsam privat sua perfectione, videtur isti autori, secundum rationem loquendo, non 
secundum fidem procedendo, quod non sit iustum rehabere suam naturalem perfectionem, qua se 
ipsam desperando privavit. Privat autem se homo ista perfectione quandocunque quovismodo per 
aliquam violentiam se occidit. Moraliter vero occidit homo se ipsum VII modis: Superbus 
admodum arreptitii precipitat se de alto, sicut de Anthyoco legitur II Machabeorum 9: Contigit 
illum impetu eundem cadere et gravi collisione membra vexare. Augustinus: Ve illi cuius est auriga 
superbia; necesse est enim ut impreceps eat. Superbibus impetu vadit, quia sine moderamine 
sublimia appetit. De curru cadit, quia animadversione divina locum dignitatis amittit, iuxta illud 
Claudiani: Tolluntur in altum ut lapsu graviore ruant. Membra collisione vexat, quia officiales et 
familiares suos secum precipitat. Sapientia XVI: Homo per malitiam occidit animam suam. Invidus 
admodum intoxicati moritur dolore felicitatis aliene. Unde quidam: Iniustus invidia nichil est que 
protinus ipsum actorem perimit. Psalmista: Convertetur dolor eius in caput eius. Est enim invidia 
admodum cuiusdam parvi serpentis qui vocatur seps, qui non solum carnem, sed etiam ossa veneno 
consumit. De quo Lucanus: Ossaque dissolvit cum corpore tabificus seps. Proverbiorum 14: 
Putredo ossuum invidia. Unde Augustinus: Cum per omne vitium antiqui hostis virus humano 
infundam, in gelo invidie tota viscera sua serpens concutit. Iracundus admodum frenetici proprio 
gladio se perimit, quia prius in se quam in alium sevit. Unde Prudentius: Ipsa sibi hostis est vesania, 
seque furendo / interimit; moriturque suis ira ignea telis. Iob: Virum stultum interficit iracundia. 
Unde signi per Saulis, I Regum ultimo: Arripuit Saul gaudium suum et irruit super eum. Psalmista: 
Gladius eorum in cor ipsorum. Accidiosus admodum letargici moritur dormiendo, sicut de Sifar 
legitur Iudicum 4: Qui soporem morti continuans defecit et mortuus est. Sisara interpretatur 
exclusio gaudii; nam accidia cum sit diffidentia eternaliter habet delectationem sibi adnexam. 
Augustinus: Admodum ydropici deperit siti. Unde Iob XVIII: Exardescet contra eum sitis. Nec 
mirum quia inhiat aquis salsis, idest rebus mundanis, que sitim non sedant, sed provocant. Unde 
Dominus, Iohannis quarto: Qui biberit ex aqua hac, sitiet iterum; qui autem biberit ex aqua quam 
ego dabo ei, non sitiet unquam, quia sola divina gratia sitim cupiditatis extinguit. Gulosus 
admodum volucris laqueo se strangulat propter escam. Unde Ecclesiastici XXXVII: Propter 
crapulam multi obiverunt; qui autem abstinens est, adiciet vitam. Luxuriosus admodum bruti 
animalis precipitat se in foveam luxurie. De qua Proverbiorum XXIII: Fovea plena profunda est 
meretrix. Hec fovea plena est demoniis; unde Proverbiorum 9: Ignoravit quod gigantes ibi essent, 
etc. In hanc foveam fetore plenam permittit Dominus precipitari superbos, ut turpitudine carnis 
curetur superbia cordis. Unde Iob X: Propter superbiam quasi leenam capies me. Ubi dicit 
Gregorius: Dum leena catulis suis escam querit, in foveam cadit. Sic mens humana, dum carnis 
desideria appetit, in foveam corruptionis ruit. Nos omnes increpat Psalmista: Quousque interficitis 
universi vos.</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">Noi eravam ancor al tronco 
attesi,</foreign></emph></l>
<l><emph><foreign lang="ita">credendo c'altro ne volesse 
dire,</foreign></emph></l>

</quote></p>
	<p>Postquam autor de desperatis qui se occidunt in precedentibus pertractavit, nunc de illis 
desperatis qui bona sua consumunt intendit in subsequentibus pertractare. Et ponit animas talium a 
nigris et horridis canibus infestari. Iste autem canes sic horride, nigre, et famelice ac tam avide ad 
istorum animas insequendum ac etiam lacerandum, tenent typum atque figuram indigentiarum que 
sequuntur hominen in hac vita, postquam bona sua indiscrete consumpsit. Sicut patet in Evangelio 
beati Luce de filio prodigo, qui postquam consumpsit substantiam suam vivendo luxuriose, cepit 
egere et adhesit uni civium regionis illius, qui misit illum in villam suam ut pasceret porcos, et 
cupiebat implere ventrem suum de siliquis quas porci manducabant. Et hoc bene narrat poetice 
Claudianus, libro primo <title>Contra Rufinum</title>: Luxus, inquit, depopulator opum quem 
semper adherens infelix humili gressu comitatur egestas.</p>
</div4>

<div4>
<head>vv. 115-117</head>
	<p><emph><foreign lang="ita">Et ecco due da la sinistra costa</foreign></emph>, etc. Isti 
duo fuerunt Lanus de Senis et Iacobus de Sancto Andrea, natione paduanus. Lanus fuit quidam 
dives homo de Senis, qui suas facultates indiscrete fundebat; sed antequam omnia sua bona 
consumpsisset, mortuus est in illo bello in quo Senenses ab Aretinis debellati fuerunt, apud 
quandam plebem Aretini districtus que dicitur al Toppo. Ideo Iacobus, qui eum insequebatur, dum 
ipsum sequi non posset in vituperium ei dixit: «sì non furo accorte / le gambe tue a le giostre 
dal Toppo». Et quia iste Lanus paupertatem non vidit, ut dictum est, quia fuit bellica morte 
preventus, ideo, figurative loquendo, ponit autor ipsum a canibus evasisse. Iacobus autem de 
Sancto Andrea, paduani districtus, fuit homo ditissimus, qui inordinate vivendo omnia sua bona 
consumpsit, et ultimo ad ultimam paupertatem devenit. Ideo autor typice ponit ipsum membratim a 
canibus laceratum.</p>
</div4>

<div4>
<head>vv. 130-132</head>
<p><quote rend="block">
<l><emph><foreign lang="ita">Presem'allor la mia scorta per 
mano,</foreign></emph></l>
<l><emph><foreign lang="ita">et menom'al cespullio che 
piangea.</foreign></emph></l>

</quote></p>
	<p>Postquam autor in precedentibus de duobus desperationum generibus exemplariter 
pertractavit, nunc pertractat de tertio genere, quod est utrunque genus in homine reperire. Et ponit 
hic, figurative loquendo, quendam civem florentinum de Mozzis, qui vocatus fuit Ruccho, qui in 
utramque incidit desperationem; nam primo omnia sua bona indiscrete consumpsit, et postea laqueo 
se suspendit. Ideo autor ponit ipsum et in prunum conversum, et a canibus laceratum. Et sic, iuxta 
verbum Isaie prophete, iste est duplici contritione contritus.</p>
</div4>

<div4>
<head>vv. 142-147</head>
<p><quote rend="block">
<l><emph><foreign lang="ita">I' fui de la città che nel 
Batista</foreign></emph></l>
<l><emph><foreign lang="ita">mutò 'l primo 
padrone.</foreign></emph></l>

</quote></p>
	<p>Civitas ista est civitas florentina, que tempore paganorum habuit patronum Martem, qui a 
paganis dicitur deus belli, tempore vero christianorum habuit patronum Iohannem Baptistam. Ad 
quorum evidentiam clariorem est sciendum quod, quando Romani una cum Phesulanis civitatem 
Florentie ledificaverunt, volentes diis templa erigere, sapientes consulerunt cuinam deo et in quo 
loco civitatis templum tali deo edificare deberent. Qui a Marte victoriam de Phesulanis se habuisse 
credentes, et per astrorum scientiam contemplantes quod in quadam parte ipsius patrie ipse deus 
belli, sive potius ipse planeta, suam influentiam influebat, dederunt consilium quod ipsi Marti 
templum venerabile consecrarent, in illa scilicet parte ubi, secundum astrologiam, suam influentiam 
cognoverunt, ut dictum est. Unde cives pulcerrimum templum forma rotundum, ad honorem ipsius 
Martis, secundum habita oracula, construxerunt. Postquam vero Florentini ex paganis effecti sunt 
christiani, ab illo templo Martis spurcitiam eliminaverunt, et illud templum in nomen et honorem 
gloriosi Baptiste conmutaverunt. Unde, tempore paganorum, patronus illius civitatis fuit Mars; 
tempore vero christianorum est modo beatus Iohannes Baptista.</p>
	<p><emph><foreign lang="ita">Ond'ei per questo / sempre con l'arte sua la farà 
trista</foreign></emph>. Quia Florentini claudicant in duas partes, secundum Elye sententiam, 
quia et beatum Iohannem in patronum assumunt et eum ut debent fideliter non honorant, et Martem 
totaliter non expellunt, ideo iusto Dei iudicio in manu primi patroni adhuc esse videntur. Quod 
enim secundum patronum non bene et plene honorent patet, quia illo die in quo venit festum sue 
decollationis nec ad bella procedunt, nec iter arripiunt, nec uxores ducunt, nec pannos incidunt, nec 
aliquod audent notabile exercere. Unde tali die per totum annum paganizare videntur. Quapropter 
ipse beatus Iohannes suis maxime diebus ipsos Florentinos relinquit, nec ipsos a Marte defendit. 
Quod exemplariter summe patet. Nam in die sue decollationis a Pisanis debellati fuerunt apud 
Montem Catinum; in quo bello fuit debellatus dominus Phylippus, princeps Tarentinorum, filius 
scilicet Karoli Secundi, et dominus Petrus, germanus dicti principis fuit in Guisciana submersus, et 
filius suus, nomine Karolus, occisus. In die vere sue conceptionis fuerunt dicti Florentini a Lucanis 
apud Altum Passium debellati. Unde Mars cum videt eos beati Iohannis auxilio et patrocinio 
spoliatos, ipsos in sua arte detinet occupatos. Ars autem Martis est effusio sanguinis. Nam ut ait 
beatus Ysidorus, XVIII libro <title>Ethymologiarum</title>: Romanorum vexillum ideo coceo, 
idest colore rubeo, decoratur, quia Mars gaudet in sanguine.
<quote rend="block">
<l><emph><foreign lang="ita">et se non fosse che 'n sul passo 
d'Arno</foreign></emph></l>
<l><emph><foreign lang="ita">riman'ancor di lui alcuna 
vista,</foreign></emph></l>
etc.
</quote></p>
	<p>In capite nanque Pontis Veteris, qui est in medio civitatis Florentie, adhuc est aliquod 
fragmentum sive vestigium unius statue sive ymaginis ipsius Martis, cui adhuc aliqualis reverentia 
exhibetur; quia ponunt ibi in exitu mensis Martii florum serta cum ramis, propter quod ipse Mars 
non ita forsan contra eos aspere commovetur; aliter autem ipsam funditus destrueret civitatem. Ideo 
ait in textu:</p>
</div4>

<div4>
<head>vv. 148-151</head>
<p><quote rend="block">
<l><emph><foreign lang="ita">quei cittadin che poi la 
rifondarno</foreign></emph></l>
<l><emph><foreign lang="ita">avreber fatto lavorar 
indarno,</foreign></emph></l>
<l><emph><foreign lang="ita">sopra 'l cener che d'Attila 
rimase.</foreign></emph></l>

</quote></p>
	<p>Attila fuit rex quidam de partibus Germanie, et fuit rex Vandalorum, qui totam fere Ytaliam 
bello consumpsit. Ideo fuit denominatus &lt;flagellum Dei&gt;. Inter alia vero mala que fecit, fuit 
quod destruxit Aquilegiam, Paduam, et Florentiam; nam totam Florentiam flamma combussit. Ideo 
dicitur in textu: «sopra 'l cener che d'Attila rimase».</p>
	<p><emph><foreign lang="ita">I' fe' giubbetto a me de le mie case</foreign></emph>. Iste qui 
fecit de propriis domibus sibi furcas fuit Rucco de Mozzis, ut superius est expressum. Giubbettum 
vero est quidam locus Parisius, ubi latrones suspenduntur ad furcas.</p>

	<p>In isto cantu sunt tres comparationes, tria notabilia, et due questiones.</p>
</div4></div3>

<div3 n="Comparationes">
<div4>
<head>vv. 7-9</head>
	<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Non àn sì aspri sterpi nè sì 
folti</foreign></emph></l>
<l><emph><foreign lang="ita">quelle fiere selvagge che 'nn odio 
ànno</foreign></emph></l>
<l><emph><foreign lang="ita">tra Ciecina et Corneto i luoghi 
colti.</foreign></emph></l>

</quote>
Lictera plana est, et superius explanata.</p>
</div4>

<div4>
<head>vv. 40-45</head>
	<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Come d'un stizzo verde c'arso 
sia</foreign></emph></l>
<l><emph><foreign lang="ita">da l'un de' capi, che da l'altro 
geme</foreign></emph></l>
<l><emph><foreign lang="ita">et cigola per vento che va 
via,</foreign></emph></l>
<l><emph><foreign lang="ita">sì de la schegia rotta usciva 
inseme</foreign></emph></l>
<l><emph><foreign lang="ita">parole et sangue.</foreign></emph></l>

</quote>
Comparatio talis est: Quando unus stipes viridis ab uno capite comburitur, ab alio capite duo facit: 
primum est quia de illo capite exit aqua, scilicet de capite non combusto; secundum vero quia cum 
illa aqua similiter exit ventus. Dicit itaque hic autor quod isto modo de illa fractura quam fecit in 
pruno duo exiverunt simul et semel, scilicet verba et sanguis.</p>
</div4>

<div4>
<head>vv. 109-114</head>
	<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">noi fumo d'un romor 
sorpresi,</foreign></emph></l>
<l><emph><foreign lang="ita">similemente a colui che 
venire</foreign></emph></l>
<l><emph><foreign lang="ita">sente 'l porco et la caccia a sua 
posta,</foreign></emph></l>
<l><emph><foreign lang="ita">ch'ode le bestie, et le frasche 
stormire.</foreign></emph></l>

</quote>
Lictera plana est.</p>
</div4>
</div3>

<div3 n="Notabilia">
<div4>
<head>vv. 64-66</head>
	<argument><p>PRIMUM NOTABILE.</p></argument>
<p>
<quote rend="block">
<l><emph><foreign lang="ita">La meretrice che mai da 
l'ospitio</foreign></emph></l>
<l><emph><foreign lang="ita">di Cesare non torse li occhi 
putti,</foreign></emph></l>
<l><emph><foreign lang="ita">morte comune de le corti 
vitio,</foreign></emph></l>
</quote></p>

	<p>In isto notabili tria breviter continentur: primum est quod invidia semper regnat in curiis 
principum et magnatum; secundum est quod est comune vitium omnium curiarum; tertium est quod 
istud vitium mortem habet in dictis curiis operari.</p>
</div4>

<div4>
<head>vv. 82-84</head>
	<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Ond'io a lui: «Domanda tu 
ancora</foreign></emph></l>
<l><emph><foreign lang="ita">di quel che credi c'a me 
satisfaccia;</foreign></emph></l>
<l><emph><foreign lang="ita">ch'i' non potre', tanta pietà 
m'accora».</foreign></emph></l>
</quote>
</p>
	<p>In hoc notabili duo notare debemus: Primum est quod videndo miserias aliorum, ad 
compassionem ipsa miseria excitare nos debet. Unde glosa super illo verbo: Ihesus autem 
misericordia motus, dicit quod misericordia semper misericordiam intuetur. Istud enim est 
proprium animi bene dispositi, et gaudere bonis rebus et dolere contrariis, ut ait Tullius in libro 
<title>De Amicitia</title>. Et Apostolus: Gaudere cum gaudentibus et flere cum flentibus. 
Secundum est quod ipsa pietas intantum mentem absorbet aliquando, quod ea que intus 
concipimus, per verba foris explicare non possumus. Ideo ait: «Io non potrei – 
subaudi loqui – tanta pietà m'accora».</p>
</div4>

<div4>
<head>vv. 103-105</head>
	<argument><p>TERTIUM NOTABILE.</p></argument>
	<p><emph><foreign lang="ita">Non è giusto aver ciò c'uom si tollie</foreign></emph>. 
Secundum enim iura, ille qui aliquo iure seu dignitate privat aliquando semetipsum, illud ius seu 
dignitatem sine superioris arbitrio rehabere non potest. Nam si clericus vel sacerdos amputat sibi 
digitum vel aliquod membrum, ut sacerdotio reprobus habeatur, missam ulterius sine dispensatione 
domini Pape cantare non potest.</p>
</div4>
</div3>

<div3 n="Questiones">
	<p>QUESTIONES sunt iste:</p>
	<p>Quomodo et qualiter anima in illis prunis ligatur, et sive unquam a membris talibus liberatur. 
Sed quia superius sunt exposite, ideo finem isti cantui faciamus.</p>

	<p>Et sic patet XIII cantus prime cantice Comedie.</p>
</div3>
</div2>


<div2>
<head>XIV</head>
<div3 n="Incipit">
<head>INCIPIT XIIII CANTUS PRIME CANTICE COMEDIE.</head>
	<p>Incipit quartus decimus cantus prime cantice Comedie. In isto XIIII cantu autor intrat 
tertium gironem. Et incipit iste tertius giro in isto cantu, ibi: «Indi venim'al fine ove si parte / 
lo secondo giron dal terzo»; et finit in XVII cantu, ibi: «tornam'indietro da l'anime 
lasse». In isto vero girone tractat autor de triplici violentia que exercetur in Deum, scilicet de 
blasphemia, sodomia et usura. Et ideo istum gironem in tres partes dividit et distinguit. Et incipit 
prima pars in isto cantu, ibi: «dico c'arrivamo ad una landa / che dal su' lecto ogni pianta 
rimove»; et finit in isto eodem cantu, ibi: «Omai è tempo da scostarsi / del bosco; fa 
che dietro a me tu vegni», etc. Et tractat in ista prima parte de blasphemis in Deum, quorum 
pena est quod supini iacent ad ignem. Tractat etiam hic de illa statua quadriformi que quatuor 
mundi etates sive tempora prefigurat.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-12</head>
	<p>In superiori nanque cantu autor tractavit de violentia quam homo exercet contra se ipsum in 
persona vel ere; nunc autem in isto cantu et in consequentibus tractat de violentia que exercetur vel 
contra Deum, sicut est blasphemia; vel contra naturam, que est filia Dei, sicut est sodomia; vel 
contra artem, que est neptis Dei, sicut est usura. Et incipit primo a blasphemis, quorum pena est 
quod in quadam planitie arenosa, ubi continue pluvit ignis, supini iacent. Et continuatur sic iste 
cantus cum precedenti. In fine nempe superioris cantus ponit autor quod ille Ruccho de Mozzis a 
canibus laceratus, rogavit Virgilium atque Dantem ut folia sua sparsa ad pedem tristi cespitis 
adunarent. Unde Dantes, pietate motus, dictas frondes et folia adunavit in unum, et iuxta illius 
precamina ad pedem cespitis recollegit. Unde sic incipit cantus iste: Postquam caritas, idest amor 
nativi loci, quia uterque Florentinus, me strinxit, idest constrinxit, adunavi folia sparsa et reddidi illi 
qui, propter suspiria atque planctus, iam raucus erat effectus. Et sic inde recessimus et venimus ad 
finem ubi dividitur giro secundus a tertio. Qualiter vero sit factus iste tertius giro declarat dicens 
quod solum, sive lectus, istius gironis a se removet omnem plantam. Et hoc propter duo: primum 
est quia ille locus totus est breviter harenosus; secundum est quia super illam arenam continue 
pluvit ignis. Unde dicitur in textu:

<quote rend="block">
<l><emph><foreign lang="ita">A ben manifestar le cose 
nove,</foreign></emph></l>
<l><emph><foreign lang="ita">dico c'arrivamo ad una 
landa</foreign></emph></l>
<l><emph><foreign lang="ita">che dal su' lecto ogni pianta 
rimuove.</foreign></emph></l>

</quote></p></div4>

<div4>
<head>vv. 19-142</head>

	<p>Et quemadmodum primus giro circundat secundum, ita secundus circundat et tertium. In quo 
quidem tertio girone dicit autor se vidisse tria genera personarum: Quidam enim proni iacebant in 
terra, et isti sunt illi qui blasphemant Deum et sanctos suos. Quidam currebant continue per arenam, 
et isti sunt illi qui sodomitico vitio se exercent. Quidam vero sub illo igne sedebant, et isti sunt illi 
qui commodant ad usuram. Sed quia, ut predictum est, iste giro dividitur in tres partes, primo tractat 
de blasphemis, secundo de sodomitis, tertio de usurariis. Volens autem tractare de blasphemis qui 
in illa arena iacent sub igne supini, dicit se vidisse inter istos quendam, statura magnum et 
arrogantia valde plenum; quem cum vidisset, ait ad Virgilium: «Magister, tu qui vincis 
omnia, exceptis demonibus duris qui in introitu porte contra nos exiverunt, quis est ille magnus qui 
de incendio minime curare videtur, et iacet ita despectuosus et tortuus quod ipsum ignea pluvia non 
maturat?» Et illemet, statim quod perpendit quod autor interrogabat de ipso Virgilium, sic 
clamando respondit: «Qualis ego fui vivus, talis sum mortuus». Ac si diceret: Licet 
Deus sua sagitta me interfecerit, sibi subesse non possum. Et plus: Si enim ipse Iupiter suum 
fabrum fatiget, a quo iratus accepit fulmen acutum cum quo ultimo die percussus fui, vel alios in 
monte Ethne fatiget similiter alternatim, Vulcanum in adiutorium invocando, sicut fecit in pugna 
Flegre, et me cum toto suo posse sagittet, alacrem vindictam habere nullatenus inde posset. Tunc 
Virgilius, contra istum sic superbe loquentem, magna voce clamavit, dicens: «O Capanee, in 
eo quod tua superbia non vincatur es tu magis inde punitus; nullum re vera martirium, excepta tua 
rabie, esset dolor tuo furori completus». Et his dictis, Virgilius se volvit ad Dantem et cum 
meliori facie sibi dixit: «Ille fuit unus ex septem regibus qui obsiderunt Thebas, et habuit, et 
adhuc habere videtur, Deum in dedignationem et modicum ipsum videtur appretiari. Sed sicut ego 
dixi sibi, sui despectus sunt suo pectori satis debita frigia, idest debita ornamenta. Sed admodo veni 
post me et cave ne mittas adhuc pedes in arenam combustam, sed semper ad nemus teneas pedes 
strictos».</p>
	<p>Sic autem in confinio nemoris iuxta arenam cum silentio transeuntes, devenerunt ad 
quendam parvum fluvium, qui de silva egrediens diffunditur per arenam. Qualiter vero sit factus 
iste fluvius declarat: Fundus, inquit, suus atque ripe erant de petra, et per ripas erat transitus in 
arenam. Sed antequam iter arriperent super ripam, ait Virgilius ad Dantem: «Inter omne 
aliud quod ego tibi demonstravi postquam nos intravimus per illam portam cuius limen nemini est 
negatum, res non est ab oculis tuis visa ita notabilis sicut presens fluvius, sive rivus, qui supra se 
omnes flammas extinguit». Ad quem Dantes: «Rogo te», inquit, «ut de 
illo de quo michi desiderium es largitus largiaris et pabulum». Tunc Virgilius sibi poetando 
describit quatuor secula, sive tempora, a principio mundi usque ad finem currentia, sub similitudine 
unius statue quadriformis, dicens: In medio mari<add resp="ed">s</add> sedet unum paese 
destructum, quod appellatur Creta, sub cuius rege mundus antiquitus fuit castus. In ista itaque Creta 
est quidam mons, qui iam fuit amenus frondibus atque aquis, qui vocabatur Yda; sed modo ut res 
vetus, totaliter est desertus. Reha vero – supple regina Cretensis – elegit ipsam Ydam 
pro cuna fida sui filii, et ut celaret eum melius quando puer vagiebat in cuna, faciebat ibi fieri 
strepitus et clamores. In isto itaque monte, in interiori scilicet parte, unus magnus senior stat 
erectus, qui tenet spatulas versus Dammiatam et faciem versus Romam; cuius caput est aurum 
optimum, pectus et brachia de argento, venter ex ere, tibie et crura ex ferro, pedum vero quedam 
pars ferrea, quedam lutea, quia pes dexter est terra cocta; et stat ista statua, sive iste senior, magis 
erectus super istum pedem terreum quam sinistrum. Quelibet autem pars istius statue, excepta 
aurea, dicitur esse fracta, et ex tali fractura lacrime pluunt, sive fluunt; que quidem lacrime insimul 
adunate perforant istam criptam. Quarum cursus in istam vallem dirigitur infernalem, et hic faciunt 
quatuor flumina sive aquas, scilicet Acherontem, Stygem, Flegetontem, atque Cocitum.</p>
	<p>Tunc ait Dantes ad Virgilium: «Si presens aqua, de qua tu loqueris, derivatur a nostro 
mundo, quare solummodo hic apparet?» Et Virgilius ad eum: «Tu scis quod iste locus 
est rotundus; quam rotunditatem, licet multum descenderis, adhuc circuire minime valuisti. Et ideo 
si tibi novum aliquod appareret, de hoc admirari non debes». Tunc iterum ait Dantes: 
«Magister, ubi invenitur Flegeton et Lethe, de qua taces?» Cui Virgilius: 
«Certe in omnibus tuis questionibus michi places; sed ebullitio aque rubee debebat certe 
unam solvere quam tu facis, quam quidem pre oculis tunc habebant. Lethe autem videbis, sed extra 
istam foveam, quo vadunt anime ad sua scelera abluendum quando culpa, mediante penitentia, est 
remota». Et his dictis subiunxit: «Admodo tempus est a nemore separandi; fac ut post 
me tu venias. Margines enim non sunt arsi, quia omnis vapor igneus qui de alto descendit 
extinguitur super eos; idcirco viam nobis poterunt ministrare. Unde ait in textu:

<quote rend="block">
<l><emph><foreign lang="ita">Li margini fan via, che non son 
arsi,</foreign></emph></l>
<l><emph><foreign lang="ita">et sopra lor ogni vapor si 
spegne.</foreign></emph></l>

</quote></p></div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Po' che la carità del natio 
loco</foreign></emph></l>
<l><emph><foreign lang="ita">mi strinse,</foreign></emph></l>
etc.
</quote>
Natalis sive natalitius locus est causa amoris, ut philosophi volunt. Et hoc demonstrat autor in istis 
tribus rithimis dicens, quod postquam caritas nativi loci strinxit eum, adunavit folia a canibus prius 
sparsa, et reddidit, sic pietate commotus, illi suo concivi, qui iam propter planctum et suspiria 
raucus erat effectus.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">Qundi venimmo al luogo ove si 
parte</foreign></emph></l>
<l><emph><foreign lang="ita">lo secondo giron dal 
terzo.</foreign></emph></l>

</quote></p>
	<p>Hic incipit autor de tertio girone tractare; quem quidem dividit in tres partes: in prima 
namque parte ponit blasphemos, quorum pena est supinos iacere; in secunda ponit sodomitas, 
quorum pena est, continue currendo, illam arenam sine requie circuire; in tertia vero parte ponit 
usurarios, quorum pena est cum bursis ad collum sedere, ut superius est expressum.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">A ben manifestar le cose 
nove,</foreign></emph></l>
<l><emph><foreign lang="ita">dico c'arrivamo ad una 
landa,</foreign></emph></l>
etc.
</quote>
Designat hic autor situm et qualitatem istius tertii gironis, et dicit quod adeo est aridus – et 
propter arenam, quia locus arenosus est, et propter siccitatem, quia ibi continue ignis pluit – 
quod a suo lecto removet omnem plantam, quia nullam plantam potest producere. Vel aliter: 
removet omnem plantam, idest prohibet, sive vetat, omnem pedem, quia nullus pes vivus posset per 
illum locum aliqualiter ambulare. Landa vero est proprie planities, aliquando arenosa, omnino sicca 
et arida, in qua nulla planta oritur sive herba, ut hic; aliquando vero landa est locus amenus, herbis 
et floribus atque arboribus adornatus, ut infra in secunda cantica, ibi:

<quote rend="block">
<l><emph><foreign lang="ita">Giovane et bella in sogno mi 
parea</foreign></emph></l>
<l><emph><foreign lang="ita">donna veder andar per una 
landa</foreign></emph></l>
<l><emph><foreign lang="ita">colliendo fiori,</foreign></emph></l>
etc.
</quote></p></div4>

<div4>
<head>vv. 13-15</head>
<p><quote rend="block">
<l><emph><foreign lang="ita">Lo spazo er'una rena arida et 
spessa,</foreign></emph></l>
<l><emph><foreign lang="ita">non d'altra foggia facta che 
colei</foreign></emph></l>
<l><emph><foreign lang="ita">che fu da' pie di Caton già 
soppressa.</foreign></emph></l>

</quote></p>
	<p>Exemplificat hic autor et dicit quod ista arena similis est arene quam suis pedibus in Libia 
Cato calcavit. Hanc ystoriam narrat Lucanus libro 9, dicens quod postquam Pompeius fuit 
Pharsalica pugna victus a Cesare, et a Phtolomeo rege Egypti illo capite glorioso quod fuerat tribus 
coronis triumphalibus coronatum nefaria proditione privatus, Cato exercitum ipsius Pompei 
sparsum atque collapsum collegit in unum, et per illam planitiem arenosam et serpentibus plenam, 
que est in Libia, que alio nomine Africa nuncupatur, multo labore et sudore deduxit. Unde Lucanus:

<quote rend="block">
<l><emph>Cato ingressurus steriles sic fatur arenas:</emph></l>
<l><emph>O quibus una salus placuit mea signa secutis</emph></l>
<l><emph>Indomita cervice mori, componite mentes</emph></l>
<l><emph>Ad magnum virtutis opus summosque labores</emph></l>
<l><emph>Vadimus in campos steriles exhaustaque mundi</emph></l>
<l><emph>Qua nimius tytam et rare in fontibus unde</emph></l>
<l><emph>Siccaque letiferis squalent serpentibus arva.</emph></l>
</quote>
</p>
	<p>Quod autem Cato dictum exercitum per dictam arenam multo sudore et labore virtute 
tolerantie deduxit, ostendit Lucanus eodem libro dicens:

<quote rend="block">
<l><emph>Ipse manu sua pila gerens precedit haneli</emph></l>
<l><emph>Militis ora pedes monstrat tolerare labores,</emph></l>
<l><emph>Non iubet, et nulla vehitur cervice supinus</emph></l>
<l><emph>Carpentoque sedens; somni parcissimus ipse <add resp="ed">est</add></emph></l>
<l><emph>Ultimus haustor aque,</emph></l>
etc.
</quote>
</p>
	<p>In ista itaque arenosa planitie multi milites Catonis a serpentibus perierunt, et maxime 
Sabellius et Nassidius, sicut dicetur infra, cantu XXV. Exemplificat itaque autor et dicit quod iste 
tertius giro est ita arenosus et aridus sicut est illa arena Libie que calcata fuit pedibus Catonis, 
scilicet Uticensis. Duo enim fuerunt Catones, Censorinus et Uticensis; primus quia censor iuris; 
secundus quia in Utica mortuus et sepultus. Uterque tempore paganorum speculum sanctitatis. 
Fuerunt autem ita boni quod, secundum reputationem sapientium, tertius in mundo reperiri non 
potest. Unde Iuvenalis, in laudem istorum Catonum, yronice ait: «Tertius de celo cecidit 
Cato». De istis duobus Catonibus ait Valerius, libro tertio, capitulo &lt;Qui humili loco nati 
clari evaserunt&gt;. Marci Catonis Portie nationis principis incrementa publicis votis expetenda 
fuerunt; qui nomen suum Tusculi ignobile Rome nobilissimum reddidit. Ornata sunt enim ab eo 
latinarum licterarum monimenta, adiuta disciplina militaris, aucta maiestas senatus, prorogata 
familia, in qua maximum decus posterior ortus est Cato. De isto II Catone habes etiam superius, 
cantu IIII, super illo verbo: «Cesare armato con li occhi grifagni». Cetera vero ipsius 
laudanda facta habebis infra in secunda cantica, cantu primo.</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">O vendetta di Dio, quanto tu 
dei</foreign></emph></l>
<l><emph><foreign lang="ita">esser temuta,</foreign></emph></l>
etc.
</quote></p>
	<p>Hic apostrophat autor ad Deum, et dicit quod ulctio divina, que punit ita terribiliter 
peccatores, multum ab hominibus est timenda, et spetialiter ab illis qui legunt ea que fuerunt suis 
oculis manifesta.</p>
</div4>

<div4>
<head>vv. 19-21</head>
	<p><emph><foreign lang="ita">D'anime nude vidi molte gregge</foreign></emph>. Distinguit 
hic autor diversitatem illorum qui in arena calida puniuntur, et dicit quod quidam iacent, quidam 
currunt, quidam sedent. Iacentes sunt blasphemi, currentes sunt sodomite, sedentes vero sunt 
usurarii. Et bene omnes isti actus peccatis talium optime correspondent: nam blasphemi, cum Deum 
et sanctos blasphemant, facie et pectore se erigunt contra celum; de quibus potest merito dici illud 
verbum prophetycum: Ambulant contra Deum extento collo. Sodomite autem semper circumeunt 
omnia loca in quibus et ubi eorum concupiscentia melius, imo nequitius, expleatur. Unde in figura 
talium ait Sathan, sicut scribitur in Iob, primo capitulo: Circuivi terram et perambulavi eam. De 
istis etiam potest intelligi illud verbum quod scribitur in Psalterio: Famem patientur ut canes et 
circuibunt civitatem. Famem enim pati dicuntur, quia nunquam luxuria satiatur. Unde beatus 
Ieronimus: Voluptas presens non satiat, futura cruciat, preterita non delectat.</p>
	<p>Usurarii vero ad suas stationes sedent, ut manifeste videmus.</p>
</div4>

<div4>
<head>vv. 21-24</head>
	<p><emph><foreign lang="ita">Supin giaceva in terra alcuna gente</foreign></emph>; isti 
sunt blasphemi. <emph><foreign lang="ita">Alcuna si sedea tutta raccolta</foreign></emph>; isti 
sunt usurarii. <emph><foreign lang="ita">Et altra andava continuamente</foreign></emph>; isti 
sunt sodomite.</p>
</div4>

<div4>
<head>vv. 28-33</head>
	<p><emph><foreign lang="ita">Sopra tutto 'l sabbion, d'un cader lento</foreign></emph>; 
usque ibi: <emph><foreign lang="ita">Quali Alexandro in quelle parti calde</foreign></emph>, 
etc. Exemplificat hic autor et dicit quod in isto girone tales vapores ignei descendebant, quales 
descendunt nives in Alpibus sine vento. Et quales flammas Alexander vidit in India super suum 
exercitum cadere de celo, tales vidit hic autor in isto girone descendere; et quemadmodum sub 
calibe sive focile accenditur esca, ita sub istis flammis accenditur et arena. Ystoria vero Alexandri 
est ista: Legitur enim in gestis suis quod dum ipse Alexander castrametatus esset in India, in 
quadam scilicet parte calidissima, quod vapores calidissimi descenderunt de celo; unde ipse 
sagacissimus dux mandavit militibus suis ut cum equis vapores contererent, ne tantam potentiam 
haberent accendere solum terre.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">I' cominciai: «Maestro, tu che 
vinci</foreign></emph></l>
<l><emph><foreign lang="ita">tutte le cose, fuor che ' dimon 
duri</foreign></emph></l>
<l><emph><foreign lang="ita">c'al intrar de la porta incontro 
uscinci,</foreign></emph></l>

</quote></p>
	<p>Dum Dantes animas iacentes consideraret attente, vidit quendam staturam magnam superbe 
et arroganter in igne iacentem; et admirans et stature magnitudinem et pectoris arrogantiam, 
interrogavit Virgilium quisnam esset. Sed ille, dum audivit Dantem Virgilium interrogantem, 
superba voce et actu se manifestavit eidem, dicens per quedam signa se esse Capaneum gigantem, 
qui in bello thebano ictu fulminis conflagravit.</p>
</div4>

<div4>
<head>vv. 49-51</head>
	<p><emph><foreign lang="ita">Qual i' fu' vivo, tal son morto</foreign></emph>. Vere qualis 
quisque est vivus, talis est mortuus, quia iuxta sententiam Augustini: Qui male vixerit, vix bene 
moritur; et e converso; et qui bene vixerit vix male moritur. Unde Capaneus, sicut fuit contemptor 
deorum in mundo, sic est similiter in Inferno. Unde sequitur:</p>
</div4>

<div4>
<head>vv. 52-54</head>
	<p><emph><foreign lang="ita">Se Giove stanchi il su' fabro</foreign></emph>. Vult hic 
dicere Capaneus quod si Iupiter omnes fabros suos, qui sibi tela fabricant, fatigaret ut ipsum totiens 
sagittaret quotiens illi fulmina prepa<add resp="ed">ra</add>rent, non posset inde habere alacrem 
ultionem. Sed circa hoc duo breviter sunt videnda: primo quis fuit Iupiter, et si vere fuit homo, vel 
aliquod fictum, vel compositum a poetis; secundo, quis fuerit Capaneus. Circa primum, nota quod 
Iupiter fuit homo, et vere fuit homo; fuit enim rex Cretensis, sub quo a poetis argentea secula 
predicantur. A poetis autem fingitur summus deus. Unde propter ethimologiam nominis, ipsum 
&lt;patrem iuvantem&gt; appellant. Interpretatur enim Iupiter &lt;iuvans pater&gt;. Hunc et 
privato et singulari titulo pagani post mortem suam Iovem optimum vocaverunt, et ei quandam 
stellam suo nomine appellatam in honorem sui nominis consecrarunt. Sed re vera, non deus nec 
bonus homo fuit, sed pessimus et sceleratus; cuius scelera Virgilius in libro 
<title>Georgicorum</title>, partim hystorialiter et partim figurative, brevi sententia comprehendit, 
dicens:

<quote rend="block">
<l><emph>Ante Iovem nulli subigebant arva coloni;</emph></l>
<l><emph>Nec signare quidem aut partiri limite campum</emph></l>
<l><emph>fas erat:</emph></l>
<l><emph>Ille malum virus serpentibus addidit atris,</emph></l>
<l><emph>Predarique lupos iussit pontumque moveri,</emph></l>
</quote>
</p>
	<p>Et beatus Ysidorus, VIII libro <title>Ethimologiarum</title>: Iupiter, inquit, rex Cretensis 
expulit patrem Saturnum de regno. Incestor existens in suis, impudicus in extraneis; nam in forma 
tauri rapuit Europam; non quod mutatus fuerit in taurum, sed in navi ubi erat depictus taurus in 
velis ad rapiendum dictam dominam navigavit. Similiter per hymbrem aureum descendit in 
thalamum Danays et ipsam virginitate privavit; non quod in hymbrem auream sit conversus, sed 
debemus intelligere pudicitiam mulieris per aurum a Iove fuisse corruptam. Similiter in forma 
aquile quendam puerum de stirpe regia Troyanorum nomine Ganimedem rapuit propter strupum. Et 
hoc intellige quod in quodam bello cum vexillo aquile puerum ipsum cepit. Iupiter enim fuit primus 
homo qui aquilam primo portavit in bello, sicut dicetur infra, tertia cantica, cantu VI. Et sic de 
Creta aquilarum insigna descenderunt in Troyam, quia fundatores Troye, Teucri scilicet, et 
Dardanus de Creta in Troyam secum aquilas portaverunt. Post cuius destructionem Eneas ipsas 
aquilas secum duxit in Ytaliam, que post mortem Enee in regno albano fulserunt. Romulus autem et 
Remus ipsas de Alba portantes in urbe Romana perpetuo firmaverunt.</p>
	<p>Circa secundum vero nota quod Capaneus fuit quidam gygas et contemptor deorum, unus 
videlicet ex VII regibus qui obsederunt Thebas; de cuius superba arrogantia scribit Statius, tertio 
libro <title>Thebaydos</title>, quod cum illi VII reges essent in obsidione thebana et quidam 
sacerdos Apolinis, qui vocabatur Euneus, vellet dictos reges ab obsidione retrahere, et sic eos ad 
pacem componere, dicens ut scribit idem Statius:

<quote rend="block">
<l><emph>Prohibete manus hec menia omine dextro</emph></l>
<l><emph>Thebana cyrrea monstravit Apollo iuvenca;</emph></l>
<l><emph>Parcite in hoc ultro scopuli Venere volentes.</emph></l>
<l><emph>Gens sacrata sumus; gener huic est Iupiter urbi</emph></l>
<l><emph>Gradivusque socer; Bacchum non mentitur 
alumnum</emph></l>
<l><emph>Et magnum Alcidem. Iactanti talia frustra</emph></l>
<l><emph>Turbidus aerea Capaneus occurrit in hasta.</emph></l>
<l><emph>Et ait, ut quidem femineis ullulatibus</emph></l>
<l><emph>Terrificas moriture vivos? utinam ipse veniret.</emph></l>
<l><emph>Cui furis!</emph></l>
</quote>
idest utinam Apollo ad cuius honorem loqueris ipse veniret, quia ipsum libentius trucidarem; et hoc 
dicto ipsum Euneum sacerdotem in contemptum Apolinis interfecit. Cum vero quadam die Greci 
muros civitatis invaderent et dictus Capaneus ipsos muros ascenderet et omnes deos superba 
arrogantia blasphemaret, soli fortune se committendo, dicens ut habetur 9. libro 
<title>Thebaydos</title>:

<quote rend="block">
<l><emph>Tu presens bellis et inevitabile numen</emph></l>
<l><emph>Te voco, te solam superum contemptor adoro.</emph></l>
</quote>
</p>
	<p>Fulmen cecidit de celo et ipsum de muro eiciens momento combusit; quam quidem 
superbiam ad inferos secum tulit. Idcirco ait autori: <emph><foreign lang="ita">Se Giove stanchi lo 
suo fabro, da cui / crucciato prese la folgore acuta / onde l'ultimo dì percosso fui</foreign></emph>; usque 
ibi: <emph><foreign lang="ita">non ne potrebb'aver vendetta allegra</foreign></emph>. Faber principalis Iovis a 
poetis fingitur esse Vulcanus; fabri vero generales dicuntur esse Ciclopes. Fuit autem Vulcanus 
quidam homo dominus scilicet sive rex quarundam insularum que sunt prope Siciliam, que a suo 
nomine Vulcanie appellantur; quia ipsi Vulcano sunt dicte insule consecrate. De quibus insulis et 
ipso Vulcano sic ait beatus Ysidorus, VIII libro <title>Eth.</title> Vulcanum pagani dicunt ignem, 
et dicitur vulcanus quasi &lt;volans candor&gt;, vel quasi &lt;volicanus&gt;, eo quod per etherem 
ignis volet. Ignis enim ex nubibus nascitur. Unde etiam Omerus dicit ipsum Vulcanum precipitatum 
de aere in terram, eo quod omne fulmen de aere cadit. Idcirco Vulcanus de femore Iunonis dicitur 
natus, eo quod fulmina de ymo aere nascuntur. Claudus autem pingebatur ipse Vulcanus, quia 
nunquam per naturam rectus est ignis, sed quasi claudus. Ideo autem in fabrorum fornace eundem 
Vulcanum autorem dicunt, quia sine igne nullum metalli genus fundi extendique potest. Hucusque 
Ysidorus. Ciclopes vero, ut fabule tradunt, fuerunt quidam fabri qui iuxta montem Ethne habitantes 
in armis ipsi Iovi favebant. Unde fabulose dicuntur Iovis fulmina fabricasse. Mons autem Ethne, 
qui vulgo dicitur Mongibello, est quidam altissimus mons in Sicilia qui continue ardet et fumat, 
licet propter nebulas incendium videri non possit; de quo fabulose dicitur quod sit fabrica in qua 
ipsi Ciclopes fabri Iovis fulmina fabricant. Dicitur etiam quod ibi sit descensus ad inferos; sed re 
vera, sicut scribit beatus Ysidorus, XIIII libro <title>Eth.</title> Iste mons Ethne ab ea parte qua 
Eurus flat, habet speluncas plenas sulphuris et usque ad mare deductas; que spelunce recipientes in 
se fluctus ventum cream, qui agitatus ignem gignit ex sulphure; unde fit quod videtur incendium. 
Vult itaque dicere Capaneus: Si cum omnibus sagittis que a Vulcano in suis insulis, et cum illis que 
a Ciclopibus in Ethna similiter fabricantur, me Iupiter sagittaret, non propter hoc haberet inde 
alacrem ultionem.</p>
</div4>

<div4>
<head>vv. 58-60</head>
	<p><emph><foreign lang="ita">Sì come fece a la pugna di Flegra</foreign></emph>. Flegra 
est locus ubi Iupiter cum gygantibus dimicavit; in qua pugna, dum ipsi gygantes contra Iovem 
aliquantulum prevalerent, ipse Iupiter ad sagittas et balistas utiliter se convertit; inde fingitur a 
poetis Vulcanum atque Ciclopes in suum adiutorium invocasse. Unde istorum auxilio de 
gygantibus poetice finaliter triumphavit. Vult ergo dicere Capaneus: Si Iupiter totam suam 
potentiam contra me adunaret in unum, sicut fecit in pugna gygantum, meam superbiam non 
domaret.</p>
</div4>

<div4>
<head>vv. 61-66</head>
<p><quote rend="block">
<l><emph><foreign lang="ita">O Capaneo, in ciò che non 
s'ammorza</foreign></emph></l>
<l><emph><foreign lang="ita">la tua superbia, se' tu più 
punito;</foreign></emph></l>
etc.
</quote></p>
	<p>Audiens Virgilius arrogantiam Capanei, quod nulla fulmina possent eius superbiam 
predomare, ait ad eum: «O Capanee, in eo quod tua superbia non frenatur neque domatur, 
puniris tu magis, quia nullum martirium excepta tua rabie esset tuo furori dolor completus. De 
istius vero superbia ait Statius, tertio libro <title>Thebaydos</title>:

<quote rend="block">
<l><emph>Hic ferus insistit Capaneus bellumque lacessit.</emph></l>
<l><emph>Vociferans spurnitque deos sociosque lacessit.</emph></l>
</quote>
</p>
</div4>

<div4>
<head>vv. 67-69</head>

	<p><emph><foreign lang="ita">Quei fu un de' sette regi, / c'assiser Theba</foreign></emph>. 
Dicit hic Virgilius istum Capaneum fuisse unum ex VII regibus qui Thebas obsederunt, quorum 
regum nomina sunt ista, ut habetur IIII libro <title>Thebaydos</title>: Primus Adrastus; secundus 
Policenes; tertius Tideus; quartus Hypomedon; quintus Capaneus gygas; sextus Anphioraus vates; 
septimus Parthonopeus. Quod autem in bello thebano isti convenerint VII reges, affirmat etiam 
Seneca, tertio libro <title>Tragediarum</title>, dicens: Septena reges dispositi bella parant. Et infra 
eodem libro: Septena muros castra thebanos premunt.</p>
</div4>

<div4>
<head>vv. 76-78</head>
<p><quote rend="block">
<l><emph><foreign lang="ita">Tacendo divenimo là 've 
spiccia</foreign></emph></l>
<l><emph><foreign lang="ita">fuor de la selva un picciol 
fiumicello,</foreign></emph></l>
<l><emph><foreign lang="ita">lo cui rossor ancor mi 
raccapriccia.</foreign></emph></l>

</quote></p>
	<p>Iste fluvius qui de silva egreditur et labitur per arenam vocatur Flegeton, qui interpretatur 
&lt;ardens&gt;; et est iste fluvius tertia aqua Inferni. Nam prima aqua est Acheron, ut habetur 
supra, cantu tertio; secunda aqua est Stix, ut habetur supra, cantu quinto; tertia aqua est ista, de qua 
ait Seneca, libro <title>Tragediarum</title>: Flegeton nocentes igneo cingit vado. Et Statius, IIII 
<title>Thebaydos</title>:

<quote rend="block">
<l><emph>Fumidus atra vadi; Flegeton incendia volvit.</emph></l>
</quote>
</p>
</div4>

<div4>
<head>vv. 79-81</head>
	<p><emph><foreign lang="ita">Quale del Bulicame esce ruscello</foreign></emph>, etc. 
Bulicame est quedam aqua calidissima in provincia Tuscie, iuxta civitatem Viterbii; et est adeo 
calida, quod nullo modo impune tangi potest. Exit autem de lecto suo quidam rivulus, quem 
rivulum meretrices, in illa planitie habitantes, inter se sortiuntur. Nam in qualibet domo est ex illo 
rivulo balneum ordinatum, quia per fluxum illa aqua calidissima tepidatur. Exemplificat igitur autor 
et dicit quod ille fluvius Flegeton, qui in isto tertio girone diffunditur per arenam, est ita factus sicut 
ille qui exit de Bulicamine ad habitacula meretricum.</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">Lo fondo suo et ambo le 
pendici</foreign></emph></l>
<l><emph><foreign lang="ita">fact'eran pietre, et i margin dal 
lato;</foreign></emph></l>

</quote></p>
	<p>Multarum aquarum natura est ista, quod loca per que fluunt, licet sint terrea vel arenosa, 
faciunt petrosa. Unde iste Flegeton canale suum per quod fluit facit petrosum, quia illa arena, 
virtute istius aque, convertitur in petram; et sic super aggeres istius fluvii, quia petrosi sunt, est 
securus et liber transitus per arenam. Unde sequitur in textu:

<quote rend="block">
<l><emph><foreign lang="ita">perch'i' m'accorsi che 'l passo era lici, idest 
ibi.</foreign></emph></l>

</quote></p>
	<p>Et est istud <emph>lici</emph> vocabulum Florentinorum, quod tantum sonat quantum 
&lt;ibi&gt;. Sed si ignis pluit continue in isto girone, quomodo iste fluvius et sui aggeres ab 
incendio sunt immunes? Respondeo: De isto enim fluvio exit continue quidam fumus qui, licet sit 
calidus, est tamen ita humidus quod omnes vapores igneos qui de alto cadunt extinguit; sicut patet 
in aqua calida, que licet sit calida, tamen propter sui humiditatem ignem extinguit. Et hoc est quod 
vult dicere Virgilius Danti.</p>
</div4>

<div4>
<head>vv. 85-90</head>
<p><quote rend="block">
<l><emph><foreign lang="ita">«Tra tutto l'altro ch'i' t'ò 
dimostrato,</foreign></emph></l>
<l><emph><foreign lang="ita">poscia che noi intramo per la 
porta</foreign></emph></l>
<l><emph><foreign lang="ita">il cu' sogliare a nessun è 
negato,</foreign></emph></l>
<l><emph><foreign lang="ita">cosa non fu da li tu' occhi 
scorta</foreign></emph></l>
<l><emph><foreign lang="ita">notabile com'è 'l presente 
rio,</foreign></emph></l>
<l><emph><foreign lang="ita">che sovra sè tutte fiammelle 
ammorta».</foreign></emph></l>

</quote></p>
	<p><emph>Lo cui sogliare</emph>, etc. Dicit hic autor quod ingressus ad inferos nemini 
denegatur. Cum hoc concordat Virgilius, VI <title>Eneydorum</title>:

<quote rend="block">
<l><emph>Facilis descensus Averni;</emph></l>
<l><emph>Noctes atque dies patet atri ianua Ditis.</emph></l>
</quote>
</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">«In mezzo mar siede un paese 
guasto»,</foreign></emph></l>
<l><emph><foreign lang="ita">diss'elli allora, che s'appella 
Creta,</foreign></emph></l>
<l><emph><foreign lang="ita">sotto 'l cui rege fu già il mondo 
casto.</foreign></emph></l>

</quote></p>
	<p>Creta est quedam insula Grecie, in qua regnaverunt Saturnus, Iupiter, Mars, et Minos, et 
multi alii. De hac insula sic ait beatus Ysidorus, XIIII libro <title>Eth.</title> In Creta Iuppiter fuit 
absconditus et nutritus. Fuit autem quondam centum urbibus nobilis; unde et Hecanthopolis, ab 
<emph>antos</emph> quod est &lt;centum&gt; et <emph>polis</emph> quod est 
&lt;civitas&gt;, dicta est. Prima etiam remis et sagittis claruit. Prima licteris iura finxit; equestres 
termas prima docuit; capris copiosa cervis, eget lupos et vulpes, atque ferarum noxia nusquam 
gignit. Serpens ibi nulla noctua, et si inveniatur, statim moritur. Larga est autem vitibus et 
arboribus. Dictamus herba in Creta nascitur et alimus, que admorsa diurnam famem prohibet. 
Sfalongos autem venenatos gignit. Quod autem Creta olim habuerit centum urbes, affirmat Seneca, 
VI libro <title>Tragediarum</title>, dicens: Urbibus centum spatiosa Creta. In istoriis etiam 
Romanorum legitur quod Metellus, consul Romanus, domuit regnum Crete, et illas centum urbes ad 
XXX redegit. Propter quam victoriam nominatus est postea Metellus Cretensis.
<quote rend="block">
<l><emph><foreign lang="ita">sotto 'l cui rege fu già il mondo 
casto.</foreign></emph></l>

</quote></p>
	<p>Iste rex Cretensi, sub quo mundus fuisse dicitur castus, fuit Saturnus, pater Iovis, quo 
tempore prima etas post diluvium, que aurea nuncupatur, ab antiquis autoribus fuisse 
describitur.</p>
</div4>

<div4>
<head>vv. 97-99</head>
<p><quote rend="block">
<l><emph><foreign lang="ita">Una montagna v'è, che già fu 
lieta</foreign></emph></l>
<l><emph><foreign lang="ita">d'acque et di fronde, che si chiamò 
Yda;</foreign></emph></l>
<l><emph><foreign lang="ita">or è diserta come cosa 
vieta.</foreign></emph></l>

</quote></p>
	<p>Ista Yda fuit quedam pulcherrima et amenissima silva in quodam monte cretensi sita, in qua 
Iupiter, ut dictum est, fuit absconditus et nutritus. Et nota quod due fuerunt Yde in mundo 
famosissime: troyana videlicet, et cretensis; et ambe diis et musis a paganis antiquitus consecrate. 
De prima, Ovidius in libro <title>Epistularum</title>:

<quote rend="block">
<l><emph>Nimpha suo Paridi, quamvis suus esse recuset,</emph></l>
<l><emph>Mittit ab Ydeis scripta legenda iugis.</emph></l>
</quote>
Et Virgilius, II libro <title>Eneydorum</title>: Cernimus Ydea claram se condere silva. De 
secunda vero ait Ovidius, V libro <title>Faustorum</title>:

<quote rend="block">
<l><emph>Nays amalthea cretea nobilis Yda,</emph></l>
<l><emph>Dicitur in silvis occuluisse Iovem.</emph></l>
</quote>
</p>
</div4>

<div4>
<head>vv. 100-102</head>

	<p><emph><foreign lang="ita">Rea la scelse già per cuna fida</foreign></emph>. Rea fuit 
regina cretensis que alio nomine dicitur Opis, vel Cybele; que a paganis olim mater deorum 
appellata est; in cuius honorem et filiorum suorum Romani illud maximum templum fecerunt quod 
Pantheon antiquitus dicebatur. Huic itaque regine, dum gravida esset, Saturnus vir eius mandavit 
quod quicquid pareret mox sibi representaret. Habuerat enim ab oraculo in responsum quod ipse 
erat filium habiturus qui ipsum de regno fugaret; unde volebat filium, si sibi nasceretur, occidere. 
Propter ea mandavit uxori ut sibi quicquit pareret presentaret. Sed regina, cum puerum peperisset, 
eius pulcritudine delectata, nimphis eum alendum in Yda cretensi studuit commendare. Ipsa vero a 
Saturno interrogata ubi erat et quid erat quod peperat, lapillum candidum panno involutum eidem 
regi monstravit, dicens se illum lapillum candidum peperisse; quem lapillum statim Saturnus, ut 
fabule referunt, devoravit. Puer autem natus a matre absconditur, Iupiter nominatur, et nimpharum 
studio in Yda cretensi celatur atque nutritur. Et lacte unius capre, que Amaltea dicebatur, lactatus 
est: cuius pelle scuto superextensa in bello contra tytanas, idest gygantes, ipse Iupiter dicitur postea 
esse usus. Propter quam victoriam ipsa capra postea in celum translata est; et est quoddam signum 
inter alia signa celestia valde notum. Sed ne vagitus infantis a longe audiretur, adhibiti sunt ei 
curites, qui dicuntur alio nomine coribantes, qui planctum pueri sonum eris prohiberent audiri. 
Unde coribantes sunt daimones magister matris deorum, quasi demones qui totum sciunt. Tunc 
etiam apes, eris sonum secute, Iovem dicuntur sua dulcedine aluisse. Et propter quam rem eis 
prestitit postea Iupiter atque concessit ut sine ullo concubitu filios procrearent. Iupiter vero adultus 
in armis se exercitans, patrem de regno expulit, sicut oracula predixerunt. Et sic, iuxta sententiam 
Senece, V libro <title>Tragediarum</title>: Multi ad fatum venere suum dum fata timent. Et 
Ovidius, in libro <title>Epistolarum</title>:

<quote rend="block">
<l><emph>Certa prius eram, sed me mea fata trahebant.</emph></l>
</quote>
</p>
</div4>

<div4>
<head>vv. 103-105</head>
	<p><emph><foreign lang="ita">Dentro dal monte sta drict'un gran vellio</foreign></emph>. 
Designat hic autor poetice describendo quatuor regna sive quatuor etates a principio usque ad finem 
seculi decurrentes; et hec sub methaphora illius statue, quam vidit in visione Nabuchodonosor, rex 
Babilonie, ut habetur Danielis II capitulo. Huius statue caput est aurum optimum; pectus et brachia 
de argento; venter ex ere; tibie vero et crura ex ferro; pedum autem, quedam pars ferrea, quedam 
lutea. Caput aureum fuit regnum Babiloniorum, propter nobilitatem regni. Pagani autem istud 
regnum sive istam etatem non Babilioniis, sed Saturno, attribuunt; licet utrunque regnum in eadem 
etate concurrerit. Quante autem iustitie et innocentie fuerit ista etas patet, quia aurea dicitur. Nam 
sicut aurum excedit omnia metalla in pulcritudine et valore, ita ista etas, de qua Ovidius, primo 
<emph>Meth.</emph> loquens, ait:

<quote rend="block">
<l><emph>Aurea prima sata est etas, que vindice nullo,</emph></l>
<l><emph>Sponte sua, sine lege fidem rectumque colebat.</emph></l>
<l><emph>Pena metusque aberant, nec verba minantia fixo</emph></l>
<l><emph>Ere legebantur, nec supplex turba timebat</emph></l>
<l><emph>Iudicis ora sui, sed erant sine vindice tuti.</emph></l>
<l><emph>Nondum cesa sunt, peregrinum ut viseret orbem,</emph></l>
<l><emph>Montibus in liquidas pinus descenderat undas,</emph></l>
<l><emph>Nullaque mortales preter sua litora norant.</emph></l>
<l><emph>Nondum precipites cingebant oppida fosse:</emph></l>
<l><emph>Non tuba directi, non eris cornua flexi,</emph></l>
<l><emph>Non galee, non ensis erant; sine militis usu</emph></l>
<l><emph>Mollia secure peragebant otia gentes.</emph></l>
<l><emph>Ipsa quoque inmunis rastroque intacta nec ullis</emph></l>
<l><emph>Saucia vomeribus per se dabat omnia tellus;</emph></l>
<l><emph>Contentique cibis nullo cogente creatis</emph></l>
<l><emph>Arbuteos fetus montanaque fraga legebant</emph></l>
<l><emph>Cornuaque in duris herentia mora rubetis</emph></l>
<l><emph>Et que deciderant patula Iovis arbore glandes.</emph></l>
<l><emph>Ver erat eternum; placidique tepentibus auris</emph></l>
<l><emph>Mulcebant zephyri natos sine semine flores;</emph></l>
<l><emph>Mox etiam fruges tellus inarata ferebat,</emph></l>
<l><emph>Nec renovatus ager gravidis canebat aristis;</emph></l>
<l><emph>Flumina iam lactis, iam flumina nectaris ibant,</emph></l>
<l><emph>Flavaque de viridi stillabant ylice mella.</emph></l>
</quote>
Pectus vero et brachia de argento signant regnum Persarum, Medorum et Caldeorum; quod quidem 
regnum non fuit ita bonum sicut primum. Et istud regnum sive istam etatem pagani attribuunt Iovi, 
qui patrem expulit de regno. De qua etate Ovidius ut supra:

<quote rend="block">
<l><emph>Postquam Saturno tenebrosa in tartara misso</emph></l>
<l><emph>Sub Iove mundus erat, subiitque argentea proles,</emph></l>
<l><emph>Auro deterior, fulvo pretiosior ere.</emph></l>
<l><emph>Iupiter antiqui contraxit tempora veris,</emph></l>
<l><emph>Perque hyemes estusque et inequales autumnos</emph></l>
<l><emph>Et breve ver spatiis exegit quatuor annum.</emph></l>
<l><emph>Dum primum siccis aer fervoribus ustus</emph></l>
<l><emph>Canduit et ventis glacies astricta pependit.</emph></l>
<l><emph>Tum primum subiere domos; domus antra fuerunt</emph></l>
<l><emph>Et dempsi frutices et vincte cortice virge.</emph></l>
<l><emph>Semina tum primum longis cerealia sulcis</emph></l>
<l><emph>Obruta sunt, pressique iugo gemuere iuvenci.</emph></l>
</quote>
</p>
	<p>Ventus autem ex ere signat regnum Macedonie; et hoc vel propter eloquentiam Grecorum 
vel propter victoriam Alexandri, quod quidem regnum fuit tanto deterius ad bene vivendum, dico 
primis duobus regnis, quanto deterius est es auro et argento, licet sit sonorius et vocalius. Et istud 
regnum, sive istam etatem, pagani attribuunt Marti filio Iovis, sed christiani attribuunt illud Grecis. 
De qua etate Ovidius ut supra:

<quote rend="block">
<l><emph>Tertia post illam successit Enea proles,</emph></l>
<l><emph>Sevior ingeniis et ad horrida promptior arma,</emph></l>
<l><emph>Non scelerata tamen; de duro est ultima ferro.</emph></l>
<l><emph>Protinus irrupit vene peioris in evum</emph></l>
<l><emph>Omne nefas: fugere pudor verumque fidesque;</emph></l>
<l><emph>In quorum subire loco fraudesque dolique</emph></l>
<l><emph>Insidieque et vis et amor sceleratus habendi;</emph></l>
<l><emph>Vela dabat ventis, neque adhuc bene noverat illos,</emph></l>
<l><emph>Navita; queque diu steterant in montibus altis,</emph></l>
<l><emph>Fluctibus ignotis insultavere carine,</emph></l>
<l><emph>Communemque prius ceu lumina solis et aure</emph></l>
<l><emph>Cautus humum longo signavit limite messor.</emph></l>
<l><emph>Nec tantum segetes alimentaque debita dives</emph></l>
<l><emph>Poscebatur humus, sed itum est in viscera terre:</emph></l>
<l><emph>Quasque recondiderat stigiisque admoverat umbris,</emph></l>
<l><emph>Effodiuntur opes, irritamenta malorum.</emph></l>
</quote>
</p>
	<p>Tibie vero et crura ferrea regnum significant Romanorum, quia sicut ferrum domat omnia 
metalla, ita illud regnum domuit omnia regna mundi. Quod autem pedum quedam pars dicitur 
ferrea, quedam lutea, significat quod in illo regno debebant esse civiles discordie; sive postea 
evenerunt, non solum civiles, sed etiam plus quam civiles. De quibus Lucanus:

<quote rend="block">
<l><emph>Bella per Emathios plus quam civilia campos,</emph></l>
<l><emph>Iusque datum sceleri canimus, populumque 
potentem</emph></l>
<l><emph>In sua victrici conversum viscera dextra.</emph></l>
</quote>
Et infra:

<quote rend="block">
<l><emph>Quis furor, o cives, que tanta licentia ferri?</emph></l>
<l><emph>Gentibus invisis Latium prebere cruorem.</emph></l>
</quote>
</p>
	<p>Et hoc est quod significat illa mixtura pedum, que nunquam coniungi potest. Nam sicut testa 
non potest ferro coniungi, ita Romani tempore plus quam civilis belli coniungi vel uniri nullatenus 
potuerunt. Unde Lucanus in primo:

<quote rend="block">
<l><emph>Dividitur ferro regnum, populique potentis,</emph></l>
<l><emph>Que mare, que terras, que totum possidet orbem,</emph></l>
<l><emph>Non cepit fortuna duos, – Cesarem scilicet et 
Pompeium.</emph></l>
</quote>
Hoc ultimum regnum sive ultimam etatem pagani attribuunt Romanis quemadmodum et christiani. 
De qua etate Ovidius, ut supra:

<quote rend="block">
<l><emph>Iamque nocens ferrum ferroque nocentius aurum</emph></l>
<l><emph>Prodierat: prodit bellum, quod pugnat utroque,</emph></l>
<l><emph>Sanguineaque manu crepitantia concutit arma.</emph></l>
<l><emph>Vivitur ex raptu; non hospes ab hospite tutus,</emph></l>
<l><emph>Non socer a genero; fratrum quoque gratia rara 
est.</emph></l>
<l><emph>Inminet exitio vir coniugis, illa mariti;</emph></l>
<l><emph>Lurida terribiles miscent aconita noverce;</emph></l>
<l><emph>Filius ante diem patrios inquirit in annos.</emph></l>
<l><emph>Victa iacet pietas, et virgo cede madentes</emph></l>
<l><emph>Ultima celestum terras Astrea reliquit.</emph></l>
</quote>
Et Seneca, in IIII libro <title>Tragediarum</title>:

<quote rend="block">
<l><emph>A fratre frater dextera nati parens</emph></l>
<l><emph>Cecidit, maritus coniugis ferro iacet,</emph></l>
<l><emph>Peritumque fetus impie matres suos.</emph></l>
</quote>
</p>
	<p>Et sic patet quod sicut ferrum est vilius auro, sic ista ultima etas prima vilior est etate. Unde 
poeta: Ab auro venistis ad ferrum.
<quote rend="block">
<l><emph><foreign lang="ita">che tien volte le spalle inver Da<add resp="ed">m</add>miata</foreign></emph></l>

</quote></p>
	<p>Da<add resp="ed">m</add>miata est quedam civitas in partibus orientis, a qua statua 
superius designata faciem avertit, et Romam tanquam suum speculum intuetur. Circa quod tria 
utiliter sunt videnda: Et primum est quare ista statua, que mundi dominia prefigurat, versus 
Damiatam dorsum, sed versus Romam faciem tenere dicatur. Secundum est quare potius ipsam 
statuam ponit in Creta quam in aliqua alia parte mundi. Tertium est quare de ista statua dicit exire 
flumina infernalia. Quantum ad primum taliter respondetur: Manifestum est enim, tam per Divinam 
Paginam quam etiam per poetas, prima tria regna, scilicet aurea, argentea et erea, in partibus 
ultramarinis dominia habuisse, sed regnum ferreum suum imperium in Ytalia possedisse. Cum 
itaque illa tria imperia, scilicet Babiloniorum, Persarum, et Grecorum, totaliter defecerint et regnum 
ferreum semper vigeat, quia imperium nunquam vacat, ut iura dicunt, merito avertit facie<add resp="ed">m</add> a Dammiata, et Romam tanquam suum speculum contemplatur. Circa 
secundum vero, quare scilicet istam statuam potius ponit in Creta quam in aliqua alia parte mundi, 
est sciendum quod in Creta regnaverunt Saturnus, Iupiter, et Mars, et successive successores 
eorum; quibus temporibus, secundum poetas et ystorias, tres prime cucurrerunt etates, ut in 
superiori glosa manifestissime est expressum. Circa tertium autem et ultimum, quare scilicet de ista 
statua aquas producit Inferni, est sciendum quod pene infernales ex peccatis oriuntur, quia si 
peccata non fuissent neque ab angelo neque ab homine perpetrata, Deus prescius futurorum 
infernalem carcerem non fecisset. Cum itaque tres etates ultime diversis peccatis esse corrupte 
manifestissime convincantur, merito ab ista statua ponit aquas descendere infernales. Unde ait in 
textu:</p>
</div4>

<div4>
<head>vv. 112-117</head>
<p><quote rend="block">
<l><emph><foreign lang="ita">Ciascuna parte fuor che l'oro è 
rotta</foreign></emph></l>
<l><emph><foreign lang="ita">d'una fessura che lagrime 
goccia,</foreign></emph></l>
<l><emph><foreign lang="ita">le quali accolte foran questa 
grotta.</foreign></emph></l>
<l><emph><foreign lang="ita">Lor corso in questa valle si 
diroccia;</foreign></emph></l>

</quote></p>
	<p>Hoc dicit quia homines qui in peccatis commissis moriuntur, ad inferna ad similitudinem 
aque labuntur. Et ideo pene que sunt in Inferno ab antiquis poetis similiter et ab isto sub 
methaphora et similitudine quatuor fluminum designantur.</p>
	<p>Nam prima pena quam homo ex peccatis commissis in Inferno incurrit est amittere omne 
bonum, idest Deum qui est omne bonum. Unde ait ipse Deus ad Moysen: «Ego ostendam 
tibi omne bonum». Et quia peccator dum ad Infernum descendit omne bonum amittit, ideo 
prima aqua que est in Inferno dicitur Acheron, qui interpretatur &lt;sine gaudio&gt;. Secunda pena 
que est in Inferno dicitur esse tristitia, quam homo incurrit ex amissione omnis boni. Nam ex quo 
peccator omne bonum perdit, statim tristitiam eternam incurrit. Ideo secunda aqua dicitur Stix, que 
interpretatur &lt;tristitia&gt;. Tertia pena que est in Inferno est ignis inextinguibilis, de quo ait 
Dominus in Evangelio: Ite, maledicti, in ignem eternum, qui paratus est diabolo et angelis eius. 
Ideo tertia aqua Inferni dicitur Flegeton, qui interpretatur &lt;ardens&gt;. Quarta vero pena Inferni 
est gelu importabile; et de hiis duabus penis ait beatus Iob, XIIII capitulo: Ab aquis nivium 
transibunt ad calorem nimium. Ideo quarta aqua dicitur Cocitus, qui interpretatur &lt;luctus&gt;; 
nam ex maximo frigore anime damnatorum dentibus strident et oculis lacrimant. Unde Dominus in 
Evangelio: Ibi erit fletus et stridor dentium. Ex fumo enim qui ab igne procedit oritur fletus 
oculorum; ex gelu vero quod procedit a glacie, oritur stridor dentium. Et autor ait infra, cantu 32: 
<emph><foreign lang="ita">Vidi l'ombre fitte ne la ghiaccia, / mettendo i denti in nota di cicogna. / 
Ognuna in giù tenea volta la faccia; / da bocca 'l freddo, et da li occhi 'l cor 
tristo</foreign></emph>, etc.</p>
	<p>Sed non te moveat, o Lucane, quod poete quatuor solummodo penas ponunt, cum in Inferno 
sint pene innumerabiles et infinite, ut patet per istum autorem in designatione penarum, et etiam per 
illum mortuum quem beatus Iohannes cura a mortuis suscitavit, qui octo penas Inferni retulit per 
hos versus:

<quote rend="block">
<l><emph>Vermes et tenebre, flagellum frigus et ignis</emph></l>
<l><emph>Demonis aspectus scelerum confusio luctus,</emph></l>
</quote>
quia in his poete quatuor penis predictis intellexerunt omnes alias comprehendi. Prima autem aqua, 
que dicitur Acheron, habetur supra cantu tertio; secunda aqua, que dicitur Stix, habetur supra cantu 
VII, VIII, et IX; tertia aqua, que dicitur Flegeton, habetur hic cantu XIIII et sequentibus; quarta 
vero aqua, que dicitur Cocytus, habetur infra, cantu XXXI et sequentibus.</p>
</div4>

<div4>
<head>vv. 130-132</head>
	<p><emph><foreign lang="ita">Maestro, ove si trova / Flegeton et Lethe</foreign></emph>. 
Audiens Dantes designare Virgilium quatuor fluvios infernales, et eius designationem non plene 
intelligens, ait ad eum: «Magister, ubi invenitur Flegeton, quem inter alios nominasti, et 
Lethe, de qua taces?» Cui Virgilius: «In omnibus», inquit, «tuis 
questionibus michi places: sed ebullitio aque rubee bene debebat istam tuam solvere 
questionem». Quasi dicat: Nonne superius Acherontem et Stygem vidisti? et quod visurus es 
Cocytum audivisti? Quare ergo ista aqua rubea, quam ante oculos habes, non intelligis 
Flegetontem? maxime cum tibi dixerim quod de lacrimis que de statua cadunt non fiant nisi quatuor 
flumina, sive aque? Lethe autem videbis, sed non in Inferno, sed extra – supple in 
Purgatorio – in quo fluvio anime a peccatis per penitentiam in unde lavantur, sicut dicetur 
infra in secunda cantica, cantu <add resp="ed">28</add>. His autem omnibus demonstrationibus et 
rationibus assignatis a luco recedunt et super unum duorum aggerum Flegetontis iter arripiunt 
versus yma, ut sequens cantus clarius demonstrabit. Sed quia in isto cantu actum est de peccato 
blasphemie in Deum, idcirco de ipso peccato aliqua videamus. Istud enim peccatum est 
gravissimum inter omnia scelera et peccata, et hoc potest patere triplici ratione. Et primo propter 
excellentiam dignitatis offense; secundo propter excedentiam feritatis canine; et tertio propter 
sententiam punitionis statute. Dico quod istud peccatum est gravissimum inter omnia alia peccata, 
primo propter excellentiam dignitatis offense, quia quanto persona que offenditur maioris dignitatis 
existit, tanto eius offensa maior et gravior iudicatur. Offensa enim que infertur uni militi vel baroni 
maior est quam illa que infertur uni laboratori. Unde videmus, secundum iura, quod si unus det 
alapam uni regi et alius det etiam alapam uni plebeio, quod licet una et eadem sit offensa ex parte 
actus, non tamen una et eadem ex parte recipientium iudicatur. Ideo maiorem penam primus 
recipiet quam secundus. Isto itaque modo peccatum quod in Deum committitur, sicut est 
blasphemia, est peccatum maximum indicandum. Unde in Exodo XXIII dicitur: Principem populi 
tui non maledices. Preterea, cum peccatum dicatur mortale eo quod tollit vitam spiritualem, et vita 
habeatur per caritatem et amorem, illud peccatum quod destruit maiorem amorem maius et gravius 
iudicatur. Sed talis ordo servandus est in amore, quod primo et super omnia debet homo diligere 
Deum; secundo se ispum; tertio proximum. Et ideo gravius peccat qui occidit se ipsum quam qui 
occidit proximum, inquantum contra maiorem amorem facit. Simili modo, iniuria illata in Deum est 
maxima iudicanda. Preterea, iniuria que fit alicui famose persone videtur esse gravior ex hoc quod 
in turbationem et scandalum multorum redundare videtur. Sed Deus est persona valde famosa, quia 
Deus et Dominus noster est; et ideo iniuria in ipsum commissa gravissima est censenda. Preterea, 
peccatum quod committitur in personam coniunctam iudicatur gravius illo quod committitur in 
personam solutam, vel minus coniunctam; sicut gravius est peccare cum matre vel filia, quam cum 
sorore, vel extranea. Sed Deus est nobis magis coniunctus quam sint alii quicumque parentes, quod 
sic patet: Nam pater, mater, fratres et sorores sunt nobis coniuncti secundum carnem; Deus vero 
secundum animam, quia ipse creavit eam ad suam ymaginem et similitudinem, et nichilominus 
dedit etiam nobis corpus. Unde magis est nobis coniunctus quam sint alii nostri parentes. Et ideo, 
cum Deus a nobis offenditur, sicut offenditur a blasphemo, grande peccatum committitur. Et idcirco 
Constantinus imperator, considerans divinam maiestatem et quam sit detestabile illam blasphemare, 
in sua conversione sanctissima lege sancivit, quod quicunque Christum blasphemaret, capite 
puniretur. Qualiter autem ista lex a christianis hodie observetur, manifeste videmus. Nam citius 
puniretur qui blasphemaret simplici verbo unum canem tyrannum, quam qui Christum Deum 
opprobriosis iniuriis laniaret. Item in aliis peccatis offendit homo Deum in servis suis vel in rebus 
eorum; sed in blasphemia, immediate offenditur Deus. Sicut raptor offendit Deum in rebus servi 
sui, ita omicida offendit ipsum in servo suo. Sed blasphemus offendit Deum in rebus servi sui. 
Homicida offendit ipsum in servo suo; sed blasphemus offendit Deum.</p>
	<p>Secundo patet gravitas huius peccati propter excedentiam feritatis canine. Excedit enim istud 
peccatum canis rabidam feritatem, quia canis nunquam latrat contra dominum suum; et si contra 
alios latrat, domino suo tamen applaudit, ipsum sequitur et defendit. Legitur de quodam cane quod, 
cum dominum suum quidam occulte malivolus occidisset, et tota convicinia ad videndum mortuum 
confluxisset, ille homicida, ne suspectus de homicidio haberetur, illuc ivit. Canis autem, qui iuxta 
corpus astabat, viso homicida mox irruit in eum, et dentibus, unguibus, et latratu ipsum adeo 
laceravit, mortem sui domini vindicando, quod ille fuit ad tantam fidem canis tentus et capite 
detruncatus. Istud exemplum valde vituperat christianos et illos qui Deum blasphemant et illos qui 
audiunt blasphemare, qui licet non blasphement, tamen audiunt et iniuriam Dei sui non vindicant; 
quod de Macumet facit contrarium Sarracenus.</p>
	<p>Tertio potest considerari gravitas huius peccati propter sententiam punitionis statute. Legitur 
enim in libro Levitici XXIIII quod egressus est filius mulieris Israel quem pepererat de viro 
egyptio, et iurgatus est cum viro israelita. Cumque nomen Domini blasphemasset, adductus est ad 
Moysen, quem Moyses misit in carcerem donec nosceret quid iuberet Dominus. Qui locutus est ad 
Moysen dicens: Educ blasphemum extra castra, et ponant omnes qui audierunt manus suas super 
caput eius, et lapidet eum populus universus. Et hoc post modum confirmavit pro lege dicens: Qui 
blasphemaverit nomen Domini morte moriatur, lapidibus opprimet eum omnis multitudo populi. 
Ad gravitatem etiam huius peccati facit quod refert beatus Gregorius in libro 
<title>Dyalogorum</title>. Dicit enim quod quidam fuit Rome, qui quendam puerum V annorum 
suum filium tenerrime diligebat; qui puer consuetus erat nomen Domini blasphemare quotiens 
aliquid contra suum animum accidebat. Accidit autem quadam die quod pater ipsum tenebat in 
brachiis, puerque clamavit: «Mali homines ad me veniunt qui me tollere volunt». Et 
cum hoc dixisset, nomen Domini blasphemavit, et statim puer subito expiravit. Si igitur Deus sic 
fecit puero V annorum, qualiter timere debent adulti lusores? Mirum est quod ipsos terra non 
deglutit, vel fulmina non discindunt. Sed misericordia Dei magna non currit velociter ad vindictam. 
Sed hoc magis est timendum quia, quanto magis misericorditer sustinet, tanto magis terribiliter 
punit. Audi quid dicit Maximus Valerius, qui fuit paganus, de longanimitate Dei, libro primo, 
capitulo de neglecta religione: Lento quidem gradu ad vindictam sui divina procedit ira, 
tarditatemque supplicii gravitate pensat. Audisti sententiam, audi miraculum. Quidam lusor fuit in 
Sardinia qui in ludo solitus erat nomen Domini blasphemare. Hic cum esset sagyttarius, portabat 
arcum et sagittas, et cum una die ludendo omnes denarios perdidisset, sagittam in arcu ponens et 
versus celum se erigens, illam contra Deum verbis contumelie sagittavit. Sagitta vero emissa illa 
die non rediit, sed alia die cunctis videntibus super alearium rediit cruentata.</p>

	<p>In isto XIIII cantu continentur V comparationes et quatuor notabilia.</p>
</div4>
</div3>

<div3 n="Comparationes">
<div4>
<head>vv. 13-15</head>
	<argument><p>PRIMA COMPARATIO.</p></argument>
<p>
<quote rend="block">
<l><emph><foreign lang="ita">Lo spazzo er'una rena arida et 
spessa,</foreign></emph></l>
<l><emph><foreign lang="ita">non d'altra fogia facta che 
colei</foreign></emph></l>
<l><emph><foreign lang="ita">che fu da' piè di Caton già 
soppressa.</foreign></emph></l>

</quote>
</p>
</div4>

<div4>
<head>vv. 28-30</head>

	<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Sopra tutto 'l sabion, d'un cader 
lento,</foreign></emph></l>
<l><emph><foreign lang="ita">piovean di fuoco dilatate 
falde,</foreign></emph></l>
<l><emph><foreign lang="ita">come di neve in alpe senza 
vento.</foreign></emph></l>

</quote></p>
</div4>

<div4>
<head>vv. 31-33</head>

	<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Quali Alexandro in quelle parti 
calde</foreign></emph></l>
<l><emph><foreign lang="ita">d'India vide sovra 'l suo 
stuolo</foreign></emph></l>
<l><emph><foreign lang="ita">fiamme cader infin a terra 
salde,</foreign></emph></l>

</quote></p></div4>

<div4>
<head>vv. 37-39</head>

	<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">tale scendea l'eternal 
ardore;</foreign></emph></l>
<l><emph><foreign lang="ita">onde la rena s'accendea, 
com'esca</foreign></emph></l>
<l><emph><foreign lang="ita">sotto focile, a doppiar lo 
dolore.</foreign></emph></l>

</quote></p></div4>

<div4>
<head>vv. 79-81</head>

	<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Quale del Bulicame esce 
ruscello</foreign></emph></l>
<l><emph><foreign lang="ita">che parton poi tra lor le 
peccatrici,</foreign></emph></l>
<l><emph><foreign lang="ita">tal per la rena giù sen giva 
quello.</foreign></emph></l>

</quote></p>
	<p>Omnes iste comparationes sunt valde plane, et nichilominus sunt superius explanate.</p>
</div4>
</div3>

<div3 n="Notabilia">
<div4>
<head>vv. 1-3</head>
	<argument><p>PRIMUM NOTABILE.</p></argument>
	<p><emph><foreign lang="ita">Poi che la carità del natio loco</foreign></emph>. In hoc 
notabili edocemur quod locus ubi homo nascitur est causa amoris, et ideo diligendus. Ideo Seneca, 
9 libro <title>Tragediarum</title>, loquens ad Neronem ait: Suos cives Roma commendat tibi.</p>
</div4>

<div4>
<head>vv. 16-18</head>
	<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">O vendetta, quanto tu 
dei</foreign></emph></l>
<l><emph><foreign lang="ita">esser temuta da ciascun che 
legge</foreign></emph></l>
<l><emph><foreign lang="ita">ciò che fu manifesto a li ochi miei!</foreign></emph></l>
</quote></p>
	<p>Istud notabile nos admonet quod quando legimus vel audimus quomodo vel qualiter se 
vindicat ira Dei, quod timere debemus, et hoc quia timor habet removere hominem a peccatis. Unde 
Salomon: Per timorem Domini declinat omnis homo a malo.</p>
	<p>Et ideo in alio loco: Quis non timebit te, o rex gentium.</p>
</div4>

<div4>
<head>vv. 42-51</head>
	<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Qual i' fu' vivo, tal son 
morto.</foreign></emph></l>
</quote>
</p>
	<p>Moraliter, qualiter homo vivit, taliter moritur. Ideo beatus Augustinus: Qui bene vixerit, vix 
male moritur; et qui male vixerit, vix bene moritur.</p>
</div4>

<div4>
<head>vv. 64-66</head>
	<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Nullo martirio, fuor che la tua 
rabia,</foreign></emph></l>
<l><emph><foreign lang="ita">sarebb'al tu' furor dolor 
compiuto.</foreign></emph></l>
</quote>
</p>
	<p>In hoc notabili demonstratur quod non solum pena que pro peccatis infertur affligit 
hominem, sed etiam ipsa nequitia, que retinet hominem in peccatis. Unde, quarto <title>De 
Consolatione</title>, ait Boetius: Sicut probis probitas ipsa fit premium, ita improbis nequitia ipsa 
supplicium est.</p>

	<p>Et sic patet XIIII cantus prime cantice.</p>
</div4>
</div3>
</div2>

<div2>
<head>XV</head>

<div3 n="Incipit">
<head>INCIPIT XV CANTUS PRIME CANTICE COMEDIE.</head>
	<p>In isto XV cantu adhuc prosequitur autor de tertio girone, de quo in precedenti tractare 
incepit. Tractat autem in isto cantu de peccato sodomie, sed quia isto peccato clerici et layci 
maculantur, ideo in isto cantu tractat de clericis et literatis. In sequenti vero cantu tractat de laycis, 
et incipit secunda pars istius gironis in principio istius cantus, ibi: «Ora cen porta l'un de' 
duri margini»; et finit in XVII, ibi:

<quote rend="block">
<l><emph><foreign lang="ita">Poco più oltre vegio in su la 
rena</foreign></emph></l>
<l><emph><foreign lang="ita">gente sedere,</foreign></emph></l>
etc.</quote></p>
</div3>

<div3 n="Deductio">

<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-124</head>
	<p>Postquam in precedenti cantu Virgilius statuam quadriformem et quatuor aquas Inferni Danti 
poetice designasset, dixit ad eum quod admodo erat tempus ab illo nemore recedendi, et per arenam 
ad alia contemplanda iter arripiendi. Ideo dixit ei ut habetur in textu:

<quote rend="block">
<l><emph><foreign lang="ita">fa che dietr'a me tu 
vegnie:</foreign></emph></l>
<l><emph><foreign lang="ita">li margini fan via, che non son 
arsi,</foreign></emph></l>
<l><emph><foreign lang="ita">et sopra lor ogni vapor si 
spegne.</foreign></emph></l>

</quote></p>
	<p>Nunc autem in isto cantu iter arripiunt per arenam dicens: «Ora cen porta l'un de' duri 
margini»; ac si diceret, modo super unum duorum marginum sive aggerum cepimus 
ambulare, et fumus qui ex aqua consurgit aquam et argines ab igne defendit, quia sua humiditate 
illos calidos vapores extinguit. Qualiter autem illi aggeres sint effecti, exemplificando designat 
dicens quod quales fiunt in Flandria contra fiottum et in comitatu Padue contra Brentam, tales sunt 
illi aggeres infernales; licet non sint nec ita alti nec ita grossi. Dum autem sic super illum aggerem 
ambularent, dicit autor quod iam tantum erant a silva remoti quod si retro se volvisset ubi tunc 
esset, nullatenus cognovisset quando obviaverunt uni cuneo animarum que iuxta arginem 
veniebant; et quelibet ipsarum in ipsos attentis et acutis oculis intendebat, sicut solet de sero unus 
alium respicere luna prima. Et dum sic ab omnibus ipse autor inspiceretur, per oram vestimenti fuit 
captus ab uno qui clamavit dicens: «Quid mirum est istud ?» Tunc autor fixit ita 
oculos in faciem illius hominis sic cremati quod facies adusta non se defendit quin fuerit cognitus 
ab autore. Unde autor, manus versus illius faciem inclinando, respondit: «Estis vos hic, Ser 
Brunettus?» Et ille: «O fili mi, non tibi displiceat si Brunettus Latinus modicum 
revertitur retro tecum». Cui Dantes: «Quantum possum vos precor, et si vultis quod 
hic sedeam vobiscum, faciam, si est isti placitum cum quo vado». «O fili mi», 
inquit ille; «quicunque de isto grege uno puncto se firmat, iacet postea centum annis sine 
flabellare se ipsum quin ignea pluvia ipsum ferit. Idcirco procede et ego veniam tibi ad pannos, et 
postea reiungam meam masnadam, que vadit plorando suos eternos dannos». Dantes autem 
de strata causa ignis descendere non audebat; volebat enim, ut ipsum sua curialitas perurgebat, ire 
pariter iuxta eum; sed quia super arenam ignis pluebat, ideo non descendabat, sed capite inclinato 
cum omni reverentia cum ipso pergebat. Cum vero ambo sic irent, incepit dicere Ser Brunettus: 
«Qual fortuna ante ultimum diem huic inferius te deducit? et quis est iste qui tibi iter 
ostendit?» Et Dantes ad eum: «Superius in vita serena deviavi in quadam valle 
antequam etas mea totaliter esset plena. Heri nanque in mane solummodo spatulas sibi volvi. Iste 
apparuit michi in illo tunc et reducit me domum per istum callem». Et ille: «Si tu 
sequeris tuam stellam, idest gratiam que tibi ab alto descendit et que te irradiat sicut stella, non 
potes fallere quin tu ad portum devenias gloriosum, si ego bene perpendi in pulcra vita in qua 
– supple iam fui tecum –. Et si ego non fuissem ita mortuus tempestive, videndo 
celum tam tibi benignum, te in hoc opere confortassem. Sed ille ingratus populus et malignus qui 
descendit de Fesulis ab antiquo, et qui adhuc mores retinet montuosos, efficietur tibi pro tuis bonis 
operibus inimicus. Et est istud congruum rationi, quia inter sorbos ficus dulcedo esse non decet. 
Vetus enim fama in mundo vocitat eos orbos. Quasi dicat: Non mireris si te pro bono opere 
persequentur, quia sunt, iuxta veterem famam, orbi. Et sicut oculis egris odiosa est lux, que puris 
est amabilis, ita tu lucidus odio eris eis. Unde autem ista cecitas sit in ipsis ostendit dicens: 
«Ipsi enim sunt avari, invidi, et superbi. Ista enim tria vitia habent hominem excecare. Et 
ideo ab eorum moribus te absterge. Et licet fortuna tibi taliter adversetur, tamen tantum honorem 
ipsa tibi reservat, quod utraque pars habebit famem de te, ut te scilicet videant in suis iniquitatibus 
involutum; sed a rostro a longe fiet herba. Faciant autem de se ipsis stramen bestie phesulane et non 
tangant plantam, si aliqua in eorum stercoribus adhuc surgit; in qua quidem planta Romanorum 
sancta semina reviviscant, illorum dico Romanorum qui ibi remanserunt quando fuit tante malitie 
factus nidus». Postquam vero Ser Brunettus finem posuit dictis suis, Dantes sibi ad universa 
respondit. Et primo captat suam benivolentiam, dicens: Si meum petere totaliter esset plenum, vos 
non essetis de humana natura per mortem adhuc totaliter exbannitus. Quasi dicat: Si vos essetis 
vivus, ego vos extraherem de isto vitio impudico, propter quod vos video sic combustum. Unde 
habeo mentem dolore confictam, et modo reducitur michi ad cor cara et bona ymago vestra paterna, 
quando ad horam ad horam me instruebatis quomodo homo – supple virtuose vivendo 
– per felicem memoriam eternatur; et quantum ego habeam istud gratum, convenit ut 
quousque vixero in mea lingua cernatur. Quicquid vero de meo cursu narratis scribo, idest in mente 
repono, et reservo ad glosandum cum alio textu uni domine – supple scilicet Beatrici 
– que glosare sciet, si ad eam potero applicare. Tantum vero volo quod vobis sit 
manifestum, dum modo mea conscientia non michi garriat, quod fortune ictibus presto sum. Non 
enim est nova meis auribus talis arra; idcirco volvat fortuna, sicut est sibi beniplacitum, suam 
rotam, et etiam rusticus suam marram. Quasi dicat: Non curo quid cogitent vel faciant contra me 
homines vel fortuna. Tunc Virgilius, audito hoc verbo tam libero tanque multipliciter virtuoso, 
respexit Dantem et ait: «Bene auscultat qui illud verbum notat». Ac si dicat: Ego qui 
bene audivi, optime annotavi. Nec propter hoc minus autor cum Ser Brunetto raciocinando procedit 
et interrogat qui sunt sui socii magis noti et magis summi. Et ille ad eum: «Scire de aliquibus 
erit bonum; de aliis vero laudabile est tacere, quia tempus esset curtum tanto sono. In summa autem 
scias quod omnes fuerunt clerici et licterati magni, et in mundo eodem peccato magna infamia 
maculati. Priscianus enim cum illa turba graditur lacrimosa, et Franciscus de Accursio, ac etiam ille 
episcopus florentinus qui a servo servorum Dei, idest romano pontifice, fuit translatus de Arno in 
Battillionem, idest de episcopio florentino in epyscopium Vicentinum, ubi dimisit – supple 
per mortem – male protensos nervos». Et his dictis adiunxit: «De pluribus aliis 
dicerem, sed non possum, quia video ante me de sabulo surgere novum fumum, qui fumus surgit ex 
adustionibus animarum, que ab igneis vaporibus sic cremantur. Gens enim venit cum qua esse non 
debeo. Sit tibi meus <title>Thesaurus</title>, rogito, commendatus, in quo per famam et 
memoriam adhuc vivo». Et nil aliud petens ab eo discessit, et versus suos, more illorum qui 
Verone in stadio currunt, velocissimo cursu cucurrit. Unde dicit in textu:

<quote rend="block">
<l><emph><foreign lang="ita">Poi si rivolse, et parve di 
coloro</foreign></emph></l>
<l><emph><foreign lang="ita">che corron a Veron'al drappo 
verde</foreign></emph></l>
<l><emph><foreign lang="ita">per la campagna; et parve di 
costoro</foreign></emph></l>
<l><emph><foreign lang="ita">quelli che vince, non colui che 
perde.</foreign></emph></l>

</quote></p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">Hora cen porta l'un de' duri margini</foreign>;</emph></p>

	<p>Hic incipit secunda pars tertii gironis, in qua tractat autor de abominabili scelere 
sodomorum. Sed quia istud peccatum totum quasi genus humanum corrumpit, quia tam clericos 
quam laycos, primo tractat de clericis et licteratis, sicut patet in isto cantu; secundo tractat de laycis, 
sicut patebit clarius in sequenti.</p>
</div4>

<div4>
<head>vv. 4-6</head>
<p><emph><foreign lang="ita">Qual i Fiamminghi tra Guizante et 
Brugia</foreign>,</emph></p>

	<p>Designat hic autor formam aggerum qui sunt iuxta fluvium Flegetontis, per quos in gironem 
tertium pertransivit. Et dicit quod illi aggeres sunt ita facti sicut illi quos faciunt Flamminghi iuxta 
litora maris, inter illas duas scilicet civitates superius nominatas. Nam in partibus illis mare 
occeanum semper fluit et refluit, et talis fluxus vocatur ab habitatoribus terre &lt;fiotto&gt;. Unde 
ait autor in textu:

<quote rend="block">
<l><emph><foreign lang="ita">temendo 'l fiotto che 'nver lor 
s'aventa,</foreign></emph></l>

</quote></p>
	<p>Faciunt autem istos aggeres ne fluxus maris veniens loca culta devastet. Ponit etiam aliam 
similitudinem dicens quod ita erant facti illi aggeres sicut sunt illi quos faciunt Paduani iuxta 
fluvium Brente, qui descendit de Alpibus Carinthie. Cum enim Alpes Alamanie sint per totam 
hyemem nivibus cooperte, cum venit extivum tempus, quando sol dictas nives resolvit in aquas, 
tunc dictus fluvius Brente redundat intantum, quod nisi essent aggeres preparati, omnes villas et 
castra Padue dissiparet. Ideo ait autor in textu:</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">et qual i Padovan lungo la 
Brenta,</foreign></emph></l>
<l><emph><foreign lang="ita">per difender lor ville et lor 
castelli,</foreign></emph></l>
<l><emph><foreign lang="ita">anzi che Chiarentana il caldo 
senta:</foreign></emph></l>

</quote></p>
	<p>Carinthia est quidam magnus et nobilis ducatus in Alamania, iuxta Ytaliam situs.</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">quando incontramo d'anime una 
schiera</foreign></emph></l>
<l><emph><foreign lang="ita">che venia lungo 
l'argine,</foreign></emph></l>
etc.
</quote>
Ista acies continet clericos et licteratos qui in hoc mundo sodomie vitio laborarunt; in qua quidem 
acie invenit autor quendam suum magistrum florentinum, qui vocatus fuit Ser Brunectus Latinus. 
Fuit autem iste Brunettus maximus licteratus, sed tamen isto vitio maculatus.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">Ma quello 'ngrato popolo et 
maligno</foreign></emph></l>
<l><emph><foreign lang="ita">che discese di Fiesole ab 
antico,</foreign></emph></l>

</quote></p>
	<p>Iste populus, quem appellat ingratum et malignum ipse Ser Brunettus, est re vera populus 
florentinus, qui descendit de Fesulis ab antiquo, quando scilicet civitas fesulana fuit per Romanos 
bello consumpta. Ad cuius evidentiam est sciendum quod civitas florentina facta fuit ex duabus 
gentibus, Phesulanis scilicet et Romanis. Nam postquam destructa fuit civitas phesulana, Romani 
civitatem Florentie construxerunt ex Fesulanis scilicet et quibusdam nobilibus Romanorum; et sic 
civitas florentina facta est ex duabus gentibus multum extremis, videlicet ex Phesulanis qui fuerunt 
homines valde duri, ingrati, malivoli, et maligni. Nam sicut legitur in ystoria beati Romuli, primi 
phesulani episcopi, quem beatus Petrus Apostolus misit de Roma ad predicandum Phesulas verbum 
Dei, ipsi Phesulani erant homines malignissimi et crudeles. Unde populus florentinus, qui descendit 
de illis montibus ab antiquo, adhuc tenet mores et vestigia fesulana. Unde ait Ser Brunettus in textu: 
<emph><foreign lang="ita">et tien'ancor del monte et del macigno</foreign></emph>; et 
Romanis, qui fuerunt homines amabiles, morigerati, et virtutum omnium generibus adornati. Et 
sequitur: <emph><foreign lang="ita">ti si farà, per tu' ben far, nimico</foreign></emph>.</p>
	<p>Hic Ser Brunettus vaticinatur autori, quod propter sua bona opera inimicabitur sibi populus 
florentinus, et assignat causam que est congrua rationi dicens:</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">et è ragion, chè tra li lazzi 
sorbi</foreign></emph></l>
<l><emph><foreign lang="ita">si disconvien fructare al dolce 
fico.</foreign></emph></l>

</quote></p>
	<p>Figurative in hoc passu loquitur Ser Brunettus; nam per &lt;sorbum&gt;, quod, ut patet, duri 
et asperi est saporis, debemus intelligere mores protinus bestiales atque silvestres; per 
&lt;ficum&gt; vero, que est saporis dulcissimi, intelligere debemus virtuosos mores atque civiles. 
Inconveniens est igitur inter sorbos asperos dulcissimam esse ficum. Vult itaque dicere Ser 
Brunettus: Inter vitiosos, duros et asperos virtuose vivere non valebis. Ideoque te oportet, iuxta 
mandatum Exechielis prophete, exire de medio Babilonis.</p>
</div4>

<div4>
<head>vv. 70-72</head>
<p><quote rend="block">
<l><emph><foreign lang="ita">La tua fortuna tant'onor ti 
serba</foreign></emph></l>
<l><emph><foreign lang="ita">che l'una parte et l'altra avranno 
fame</foreign></emph></l>
<l><emph><foreign lang="ita">di te,</foreign></emph></l>
etc.
</quote></p>
	<p>Vult hic dicere ser Brunettus autori quod utraque pars, scilicet illa que descendit de Fesulis 
et illa que venit de Roma, que iam degeneraverat a Romanis, ex quibus duabus partibus est 
constructa civitas florentina, ut superius est expressum, habebunt famem de te, idest optabunt te 
videre in suis moribus et sceleribus involutum. Sed ab eorum ore a longe fiet herba, quia in eorum 
nequitiis nullatenus involveris. In nullo enim Dantes florentinorum vitia est secutus, licet esset et 
Florentina natus. Et hoc semper in suis licteris ostendebat dicens, Dantes Florentinus natione, non 
moribus.</p>
</div4>

<div4>
<head>vv. 73-75</head>
<p><quote rend="block">
<l><emph><foreign lang="ita">Faccian le bestie fiesolane 
strame</foreign></emph></l>
<l><emph><foreign lang="ita">di lor medesme, et non tocchir la 
pianta,</foreign></emph></l>
etc.
</quote></p>
	<p>Iste bestie phesulane sunt populares florentini, planta vero Romanorum sunt quedam 
antiquissime domus, de quarum numero est domus istius autoris, que fuit in edificatione primaria 
civitatis.</p>
</div4>

<div4>
<head>vv. 106-108</head>
	<p><emph><foreign lang="ita">In somma sappi che tutti fur cherci</foreign></emph>. Omnes isti 
qui sunt in ista acie ubi est Ser Brunettus Latinus clerici dicuntur, quia omnes fuerunt in mundo 
multum licterati. Nam Gallici omnes licteratos &lt;clericos&gt; vocant. Et facit hic mentionem 
spetialiter de tribus, quorum primus est Priscianus. Fuit autem Priscianus quidam sacerdos qui de 
greco totam gramaticam transtulit in latinum. Secundus est dominus Franciscus de Accurso de 
Bononia, qui fuit in legibus summus doctor. Tertius est quidam episcopus florentinus qui vocabatur 
Andreas de Mozzis, qui a domino Papa fuit translatus de episcopatu Florentie in episcopatum 
Vicentie. Ideo ait autor in textu:</p>
</div4>

<div4>
<head>vv. 112-114</head>
	<p><emph><foreign lang="ita">Fu trasmutato d'Arno in Battilione</foreign></emph>, idest de 
Florentia in Vicentiam. Nam Arnus transit per Florentiam, et Batillione per Vicentiam. Isti omnes 
in hac vita sodomitico fuerunt vitio maculati.</p>
</div4>

<div4>
<head>vv. 118-120</head>
	<p><emph><foreign lang="ita">Siati raccomandato 'l mio Tesoro</foreign></emph>. Iste 
Thesaurus, quem Ser Brunettus recommendat autori, est quidam liber philosophicus, quem 
prosayce composuit Ser Brunettus. Fecit etiam alium rictimice, qui dicitur 
<emph>Tesoretto</emph>, idest &lt;parvus thesaurus&gt;.</p>
</div4>

<div4>
<head>vv. 121-124</head>
	<p><emph><foreign lang="ita">Che corron a Verona al drappo verde</foreign></emph>. 
Verone curritur ad bravium viride omni prima dominica quadragesime. Et ad ostendendum 
quomodo ipse Ser Brunettus contentus a Dante recessit, dicit autor quod ita cucurrit versos suos, 
sicut currunt illi qui habere bravium concupiscunt. Qualiter vero fuit receptus a suis, dicit quod ita 
fuit receptus sicut ille qui bravium apprehendit. Unde ait in textu: <emph><foreign lang="ita">et 
parve di costoro, / quelli che vince, non colui che perde</foreign></emph>.</p>

	<p>In isto XV cantu V comparationes, V notabilia, et unum vaticinium continentur.</p>
</div4>
</div3>

<div3 n="Comparationes">
<div4>
<head>vv. 4-6</head>
	<argument><p>PRIMA COMPARATIO.</p></argument>
<quote rend="block">
<l><emph><foreign lang="ita">Quale i Fiamminghi tra Guizzante et 
Brugia,</foreign></emph></l>
<l><emph><foreign lang="ita">temendo 'l fiotto che ver lor 
s'aventa,</foreign></emph></l>
<l><emph><foreign lang="ita">fanno lo schermo pur che 'l mar si 
fuggia;</foreign></emph></l>
</quote>
</div4>

<div4>
<head>vv. 7-9</head>

	<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">et qual i Padovan lungo la 
Brenta</foreign></emph></l>
<l><emph><foreign lang="ita">per difender lor ville et lor 
castelli,</foreign></emph></l>
<l><emph><foreign lang="ita">anzi che Chiarentana 'l caldo 
senta:</foreign></emph></l>
</quote></p>
</div4>

<div4>
<head>vv. 17-19</head>

	<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">ciascuna</foreign></emph></l>
<l><emph><foreign lang="ita">ci riguardava come suol da 
sera</foreign></emph></l>
<l><emph><foreign lang="ita">guardar uno altro sotto nuova 
luna.</foreign></emph></l>
</quote></p>
</div4>

<div4>
<head>vv. 20-21</head>

	<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">et sì ver noi aguzzavan le 
cillia</foreign></emph></l>
<l><emph><foreign lang="ita">come 'l vecchio sartor fa ne la 
cruna.</foreign></emph></l>
</quote></p>
</div4>

<div4>
<head>vv. 121-123</head>

	<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Po' si rivolse, et parve di 
coloro</foreign></emph></l>
<l><emph><foreign lang="ita">che corron a Verona il 
drappoverde</foreign></emph></l>
</quote></p>
	<p>Omnes iste comparationes sunt plane et intelligibiles, et ideo expositione non indigent.</p>
</div4>
</div3>

<div3 n="Notabilia">
<div4>
<head>vv. 34-36</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">et se volete che con voi 
m'asseggia,</foreign></emph></l>
<l><emph><foreign lang="ita">faròl, se piace a costui che vo 
sego.</foreign></emph></l>
</quote></p>

	<p>In hoc notabili quilibet admonetur quod, quando cum aliqua notabili persona vel est vel 
incedit, licet aliam notabilem personam inveniat quod isti sodomiti aliquam curialitatem non faciat 
que reverentiam prime vel maiestatem aliqualiter dehonestet.</p>
</div4>

<div4>
<head>vv. 64-66</head>
	<argument><p>SECUNDUM NOTABILE.</p></argument>
	<p><emph><foreign lang="ita">Tra li lazzi sorbi / si disconvien fruttare al dolce 
fico</foreign></emph>. Licet homo teneatur semper operari quod bonum est, tamen si in vanum 
laborat, ut puta quia auditores non recipiunt illud opus, sed potius illi operi contradicunt, non est 
cessandum a bono opere, sed est alibi operandum. Non enim mutandus est animus, immo locus. 
Ideo figurative loquitur Ser Brunettus ad Dantem dicens: Inconveniens est reperiri ficus dulcedinem 
inter sorba.</p>
</div4>

<div4>
<head>vv. 91-93</head>
	<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Tanto vollio io che vi sia 
manifesto,</foreign></emph></l>
<l><emph><foreign lang="ita">pur che mia coscientia non mi 
garra,</foreign></emph></l>
<l><emph><foreign lang="ita">c'a la fortuna, come vol, son 
presto.</foreign></emph></l>
</quote>
</p>
	<p>Proprium est enim hominis virtuosi ictus fortune equo animo fortiter tolerare. Nam, ut ait 
Philosophus, fortitudo est virtus retundens impetus adversitatis. Exemplum beati Iob, qui ad ipsius 
fortune ictus nullatenus frangebatur, sed patienti animo respondebat: Dominus, inquit, dedit, 
Dominus abstulit; sit nomen Domini benedictum. Ideo ait:

<quote rend="block">
<l><emph><foreign lang="ita">c'a la fortuna, come vol, son 
presto.</foreign></emph></l>

</quote></p>
</div4>

<div4>
<head>vv. 94-96</head>
	<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Non è nova alli orecchi miei tal 
arra;</foreign></emph></l>
<l><emph><foreign lang="ita">però giri fortuna la sua 
rota</foreign></emph></l>
<l><emph><foreign lang="ita">come le piace, e 'l villan la sua 
marra.</foreign></emph></l>
</quote>
</p>
	<p>Quia ad prudentiam spectat, secundum Senecam, non solum ordinare presentia et 
premeditari preterita, sed etiam previdere futura. Hinc est quod homo sapiens atque constans, dum 
contra se aliquit vaticinari presentit, nullatenus conmovetur; et hoc quia fundata est in fortitudine 
mens ipsius, ut ait Ovidius: «Ut piscibus equor».</p>
</div4>

<div4>
<head>vv. 118-120</head>
	<argument><p>QUINTUM NOTABILE.</p></argument>
<p><quote rend="block">
<l><emph><foreign lang="ita">Siati raccomandato 'l mi' 
tesoro</foreign></emph></l>
<l><emph><foreign lang="ita">nel qual i' vivo 
ancora,</foreign></emph></l>
</quote>

Quia vita ipsa qua fruimus brevis est, ideo secundum Salustium fama et laudibus longam facere nos 
oportet. Et hoc est vivere non in otio, sed in aliquo opere memorando: sicut iste Ser Brunettus, qui 
licet sit mortuus, tamen propter librum quendam quem fecit, famosa laude vivere comprobatur.</p>
</div4>
</div3>

<div3 n="Vaticinium">
<head>VATICINIUM.</head>
	<p>Vaticinium vero est superius exaratum.</p>
</div3>
</div2>


<div2>
<head>XVI</head>

<div3 n="Incipit">
<head>INCIPIT XVI CANTUS PRIME CANTICE COMEDIE.</head>
	<p>In isto XVI cantu autor tractat de laycis qui sodomie sunt vitio maculati.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-78</head>
	<p>Postquam Ser Brunettus Latinus a Dante recessit, ipse Dantes iter suum prosequens dicit se 
in illa parte istius gironis tertii devenisse unde auditur sonus aque, scilicet Flegetontis, in octavum 
circulum descendentis. Et dicit autor quod sonus illius aque est similis sonitui quem faciunt apes in 
alveariis laborantes. Ideo sic incipit iste cantus:

<quote rend="block">
<l><emph><foreign lang="ita">Già era in loco onde s'udia il 
rimbombo</foreign></emph></l>
<l><emph><foreign lang="ita">de l'aqua che cadea nell'altro 
giro,</foreign></emph></l>
<l><emph><foreign lang="ita">simil a quel che l'arnie fanno 
rombo,</foreign></emph></l>

</quote></p>
	<p>Et in isto tali loco viderunt a longe quandam aciem animarum que sub asperi martirii pluvia 
pertransibant; de qua quidem acie tres anime excuntes versus eos velocissime cucurrerunt. Et 
quelibet earum clamando dicebat: «Siste tu gradum, qui ad habitum videris esse aliquis de 
nostra terra prava» – supple scilicet oriundus –. Ad quorum clamores prestitit 
doctor Dantis et ad eum faciem vertens ait: «Expecta, nam istis tibi esse convenit curialis; et 
nisi esset ignis quem loci natura sagittat, ego dicerem quod citius tibi quam ipsis ista velocitas 
conveniret». Illi vero, statim quod applicuerunt ad istos, duo fecerunt: primum est quod, 
quia licitum non est eis capere pausam aliquam vel quietem, ex se ipsis tribus pre consuetis 
doloribus eiulando fecerunt in circuitu unam rotam, qualem pugiles nudi et uncti antiquitus 
faciebant. Secundum est quod quilibet rotando, ut predicitur, tenebat faciem versus Dantem; unde 
oportebat eos facere iter continuum collo contrarium. Et unus illorum cepit dicere ad autorem: 
«Et si istius loci miseria reddit in despectum nos et nostra precamina, fama tamen nostra 
animum tuum inclinet ad dicendum nobis quis tu es, qui vivos pedes ita securus per infernum 
fricas». Et ut magis eum moveat ad petita, de suis sociis atque se notitiam prebet ei dicens: 
«Ista enim vestigia istius, scilicet, qui ante me vadit, que quidem pedibus tritare me vides, 
quamvis nudus et depilatus incedat, fuerunt maioris excellentie quam tu credas. Nepos enim fuit 
bone Gualdrade; Guido Guerra fuit nominatus in vita; fecit multa cum prudentia atque spata. Alius 
autem qui post me tritat arenam, Aldobrandi Teghiaius existit, cuius vox, idest fama, deberet in 
mundo superius esse cara. Et ego, qui cum eis positus sum in cruce, fui Iacobus Rusticuccii; et certe 
uxor quam habui mala plus quam aliquid aliud michi nocet». Audiens vero Dantes et videns 
tales famosos homines in Inferno, tanta fuit pietate simul et dolore commotus, quod nisi esset ignis 
qui super illos pluebat, se proiecisset inferius inter eos, ut ipsis et debitam reverentiam exhiberet, et 
necessaria obsequia cumularet. Sed timor ignis vicit suam bonam et laudabilem voluntatem, que 
ipsum ad amplexandum ipsos avidum faciebat. Sed quia ea que volebat facere non valebat, ait ad 
eos: «Non despectum, sed dolorem, vestra conditio interius michi fixit, idest durum vel 
abominabilem in principio demonstravit. Sed statim quod iste meus dominus michi dixit aliqua 
verba, ego interius cogitavi quod vos essetis tales homines quales estis. De vestra terra sum, et 
semper opera vestra et honorata nomina cum affectione ad me traxi ac etiam auscultavi. Linquo fel 
et pro dulcibus pomis eo michi promissis per verum ducem, sed usque ad centrum michi convenit 
prius ire». Tunc Iacobus Rusticuccii adiuratorie rogavit autorem: «Si longo 
tempore», inquit, «conducat anima membra tua, et post te luceat tua fama, curialitas 
et probitas in nostra, ut solent, civitate morantur? aut inde totaliter se in simul abiere? Et hoc pro 
tanto dico quia Guilielmus Bursarius, qui dolet nobiscum pro modico, et cum sociis illuc vadit, satis 
suis relationibus nos conturbat». Dantes autem tunc, facie elevata in altum, ei voce libera sic 
respondit: «Gens nova ac subita lucra genuerunt in te, o Florentia, audaciam absque 
mensura». Et tunc illi tres, audita tali responsione, cum tali affectione cum qua veritas 
contemplatur, unus alium respexerunt. Unde ait autor in textu:

<quote rend="block">
<l><emph><foreign lang="ita">guatar l'un l'altro com'al ver si 
guata.</foreign></emph></l>

</quote></p></div4>

<div4>
<head>vv. 79-136</head>
	<p>Et collaudantes istam liberam responsionem, adiungunt: «Si aliis vicibus satisfacere 
aliis ita modicum tibi constat, o te felicem si ita ad tuam loqueris voluntatem. Et ideo si de istis 
locis nigerrimis ad revidendum stellas lucidas tu evadis, quando delectaberis dicere ego fui – 
supple ad videndum opera mortuorum – fac ut de nobis gentibus tu loquaris». Et his 
dictis, rotam rapidam dissolverunt, et adeo veloci fuga fugerunt, quod eorum crura gracilia alis 
similia visa sunt. Et ita cito ab eius oculis vanuerunt quod dici non posset veridice unum Amen. 
Illis autem sic ad sua tormenta reversis, Dantes sequitur suum ducem; et non multum eundo, sonum 
aque ita e vicino senserunt, quod loquendo vix se ad invicem audivissent. Qualiter autem et quali 
modo illa aqua ad yma descendat, exemplificando declarat dicens, quod sicut ille fluvius qui 
proprio itinere de monte Verso descendit, versus orientem a sinistro latere Apennini; qui quidem 
fluvius antequam descendat in planum Aqua Queta vocatur, postea vero Montonus iuxta Forlivium 
appellatur, super monasterium Sancti Benedicti de alpibus resonat descendendo, ita ista aqua fluvii 
Flegetontis de isto VII circulo in octavum cadendo descendit. Designato autem istarum aquarum 
sonitu et descensu, dicit autor quod cum venisset ad locum descensus aquarum, quod Virgilius sibi 
mandavit quod unam cordam quam ipse Dantes erat precinctus et cum qua ipsemet Dantes 
aliquando credidit capere lonzam coloribus maculatam, sibi involutam porrigeret et plicatam. Quam 
cum sibi ut imperaverat porrexisset, proiecit illam Virgilius in illud baratrum infernale. Autor vero 
intra se metipsum considerando dicebat: Omnino oportet quod novitas respondeat novo signo quod 
magister cum oculo sequitur sic attente. Cui magister ait: «Cito erit superius quicquid ego 
expecto; et quod tuum somniat cogitamen, cito convenit quod tuo visui sit apertum». Et his 
dictis, dicit autor quod vidit per illum grossum aerem et obscurum unam figuram venire natando, 
miraculosam omni securo cordi. Et modum natandi exemplificando, declarat dicens quod ita de 
profundo superius veniebat, sicut aliquando nauta, qui postquam solverit anchoram que ab 
impedimento aliquo detinetur, ab inferioribus se eripit, et ad superiora velociter se extendit. Unde 
ait in textu:

<quote rend="block">
<l><emph><foreign lang="ita">sì come torna colu' che va 
giuso</foreign></emph></l>
<l><emph><foreign lang="ita">talor a solver l'àncora 
c'agroppa</foreign></emph></l>
<l><emph><foreign lang="ita">a scollio o altro che nel mare è 
chiuso,</foreign></emph></l>
<l><emph><foreign lang="ita">che 'n sù si stende et da piè si 
ratrappa.</foreign></emph></l>

</quote></p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Già era in loco ove s'udia 'l 
rimbombo</foreign></emph></l>
<l><emph><foreign lang="ita">de l'aqua che cadea ne l'altro 
giro,</foreign></emph></l>
<l><emph><foreign lang="ita">simil a quel che l'arnie fanno 
rombo,</foreign></emph></l>

</quote></p>
	<p>Dicit hic autor quod illa aqua, que descendit sive cadit de VII circulo in octavum, talem 
sonum facit qualem faciunt apes in arniis sive in alveariis. Alvearia autem sunt domuncule et 
habitationes apum, in quibus ipse apes mellificant; que quidem alvearia a Florentinis arnie 
appellantur. Cum vero apes in ipsis arniis operantur, faciunt quendam sonitum confusum qui 
proprie susurrium appellatur. Exemplificat igitur autor et dicit quod sonitus illius aque similis est 
sonitui apum cum ad operandum in arniis congregantur.</p>
</div4>

<div4>
<head>vv. 4-6</head>
	<p><emph><foreign lang="ita">Quando tre ombre insieme si partiro</foreign></emph>. Iste 
tres umbre fuerunt tres maximi nobiles florentini, videlicet Guido Guerra, comes in Tuscia 
palatinus, dominus Teghiaius Aldobrandi de Adimaribus, et dominus Iacobus Rusticuccii.
<quote rend="block">
<l><emph><foreign lang="ita">correndo d'una schiera che 
passava</foreign></emph></l>

</quote></p>
	<p>In ista acie sunt layci qui sodomie vitio laborarunt. Et ista est illa gens, de qua dixit Ser 
Brunettus autori superius: «Gente vien con la qual esser non deggio»; quia per se 
vadunt clerici, et per se layci.</p>
</div4>

<div4>
<head>vv. 10-12</head>
<p><emph><foreign lang="ita">Ha mè, che piaghe vidi ne' lor membri</foreign>,</emph></p>

	<p>Quia misericordia sequitur misericordiam, ideo Dantes, videns istos tam miserabiliter ab 
igneis vaporibus concrematos, dolore commotus ait: <emph>Hame</emph>, idest <emph>heu 
me</emph>; nam <emph>a</emph> cum aspiratione, seu sine aspiratione, est nota doloris. Sed 
hic oritur questio, que talis est: Cum infra, cantu XX dixerit Virgilius ad autorem, quando 
compassus fuit illis qui facies habent retro:

<quote rend="block">
<l><emph><foreign lang="ita">«Ancor se' tu delli altri 
sciocchi?</foreign></emph></l>
<l><emph><foreign lang="ita">Qui vive la pietà quand'è ben 
morta;</foreign></emph></l>
<l><emph><foreign lang="ita">chi è più scelerato che 
colui</foreign></emph></l>
<l><emph><foreign lang="ita">c'al giudicio divin passion 
comporta?</foreign></emph></l>

</quote></p>
	<p>Quomodo hic autor non arguitur a magistro? Respondeo: Peccata carnalia ex passionibus 
oriuntur; peccata vero magica, propter que ibidem taliter anime puniuntur, non ex passionibus sed 
ex humanis inventionibus et malitiis oriuntur. Et ideo ibi et non hic fuit a Virgilio redargutus.</p>
</div4>

<div4>
<head>vv. 19-21</head>
<p><quote rend="block">
<l><emph><foreign lang="ita">Incominciar, come noi ristemo, 
ei</foreign></emph></l>
<l><emph><foreign lang="ita">l'antico verso;</foreign></emph></l>

</quote></p>
	<p><emph>Ei</emph> est interiectio dolentis, sicut <emph>pape</emph> est interiectio 
admirantis. Vult itaque dicere hic autor quod quando ipse et Virgilius eorum clamoribus 
prestiterunt, quod illi tres qui de acie exiverunt, reinceperunt antiquum gemitum, idest consuetum 
dolorem, vel <emph>hei</emph>; quia antiqui ubi nos ponimus hodie <emph>heu</emph>, ipsi 
ponebant <emph>hei</emph>. Et sic
<quote rend="block">
<l><emph>hei</emph> est antiquus gemitus.</l>
</quote></p>
</div4>

<div4>
<head>vv. 22-24</head>
<p><emph><foreign lang="ita">Qual soleno i campion far nudi et unti</foreign>,</emph></p>

	<p>Antiquitus fiebat a paganis quidam ludus qui dicebatur palestra, in quo ludo homines 
militares exercebantur ad pugnam. Currebant enim in rota nudi et uncti, ne manibus capi possent. 
Quem quidem ludum aput montem Olimpum Hercules adinvenit. Exemplificat itaque hic autor, et 
dicit quod isti tres, qui de ista acie exeuntes ad eum venerunt, fecerunt unam rotam solummodo ex 
se tribus; et quousque sibi locuti sunt, continue in rota currebant, sicut soliti erant currere pugiles in 
palestra. Causam vero propter quam sic rotando currebant assignavit autori superius Ser Brunettus, 
ibi:

<quote rend="block">
<l><emph><foreign lang="ita">qual di questa 
greggia</foreign></emph></l>
<l><emph><foreign lang="ita">s'arresta punto, giace poi 
cent'anni</foreign></emph></l>
<l><emph><foreign lang="ita">sanz'arrostarsi quando 'l foco 'l 
feggia.</foreign></emph></l>

</quote></p>
</div4>

<div4>
<head>vv. 37-39</head>
<p><quote rend="block">
<l><emph><foreign lang="ita">nepote fu de la buona 
Gualdrada;</foreign></emph></l>
<l><emph><foreign lang="ita">Guido Guerra ebe 
nome,</foreign></emph></l>

</quote></p>
	<p>Iste Guido Guerra fuit comes in Tuscia palatinus, cuius familie dicuntur vulgariter Conti 
Guidi. Fuit autem multe sapientie et valoris. Ideo dicitur in textu:

<quote rend="block">
<l><emph><foreign lang="ita">fece col senno assai et co' la 
spada.</foreign></emph></l>

</quote></p>
	<p>Quod autem dicitur quod fuit nepos bone Gualdrade, hoc facit ad commendationem ipsius 
comitisse. Fuit autem ista Gualdrada ava istius comitis Guidonis, que suo tempore fuit inter alias 
dominas magni nominis atque fame.</p>
</div4>

<div4>
<head>vv. 40-42</head>
<p><quote rend="block">
<l><emph><foreign lang="ita">L'altro, c'apress'a me la rena 
trita,</foreign></emph></l>
<l><emph><foreign lang="ita">è Teghiaio 
Aldobrandi,</foreign></emph></l>

</quote></p>
	<p>Iste Teghiaius Aldobrandi fuit quidam nobilis miles de Adimaribus de Florentia, homo certe 
magni nominis atque vocis. Ideo dicitur in textu: «la cui voce / nel mondo sù dovrebe esser 
gradita». Iste enim est unus ex illis V de quibus autor interrogavit Ciacchum, ut habetur 
superius in tertio circulo, cantu VI.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">Ed io, che posto son con loro in 
croce,</foreign></emph></l>
<l><emph><foreign lang="ita">Iacopo Rusticucci 
fui,</foreign></emph></l>

</quote></p>
	<p>Iste Iacobus fuit etiam quidam nobilis miles de Florentia, qui propter malam uxorem quam 
habebat, omnes alias habebat odio mulieres: unde ista de causa huic se vitio mancipavit. Ideo 
ipsemet dicit autori: «la mala mollie più c'altro mi nuoce». Monet autem hic autor 
tacite mulieres ut viris suis amabiles se exhibeant et devotas, quia multi sunt qui, propter malas 
uxores quas habent, coguntur isti vitio deservire. Et est iste etiam unus ex illis quinque de quibus 
autor notitiam desiderabat habere. Ideo interrogavit de ipsis Ciaccum, ut habetur supra in tertio 
circulo, cantu VI.</p>
	<p><emph><foreign lang="ita">Lascio lo fele et vo' per dolci pomi</foreign></emph>, idest 
relinquo peccata que per infernum allegorice figurantur, et pro dulcibus pomis vado, que figurantur 
per purgatorium ac etiam paradisum.</p>
</div4>

<div4>
<head>vv. 70-72</head>
<p><quote rend="block">
<l><emph><foreign lang="ita">Guillielmo Borsieri, il qual si 
duole</foreign></emph></l>
<l><emph><foreign lang="ita">con noi per poco</foreign></emph></l>
</quote></p>
	<p>Iste Guillielmus fuit quidam florentinus optimus ioculator sive hystrio, qui multum fuit isto 
vitio maculatus. Ideo Iacobus Rusticuccii, loquens de eo, yronice dicit autori: «lo qual si 
duol con noi per poco», idest pro multo.</p>
	<p>Quia de peccato contra naturam hic et in superioribus actum est, ideo de ipsius abominatione 
aliqua videamus. Istud enim peccatum, quod in utroque sexu invenitur, est abominabile et 
detestabile principaliter propter duo: Primo propter ipsius fetorem. Dicitur enim Genesis XIX quod 
sodomite, idest homines de Sodoma, erant homines pessimi, et quod clamor eorum, idest fetor, 
ascendit coram Domino. Ubi nota quod duo sunt peccata que de terra usque ad celum clamant ad 
Deum: homicidium scilicet et sodomia; quia laborantes his duobus vitiis sunt Dei et humani generis 
inimici. Nam homicida occidendo hominem qui est factura Dei, destruit opus eius. Sodomita vero 
impedit ne Dei factura multiplicetur. Et idcirco ista duo peccata, que divino operi contradicunt, suo 
fetore abominabili ad Deum clamare dicuntur. De homicidio enim ait Deus ad Caym: Vox 
sanguinis fratris tui clamat ad me de terra. Et de sodomitis ait ad Abraam: Clamor sodomorum 
venit coram me. Preterea, dicunt sancti quod etiam demonibus vitium istud fetet. Erubescunt enim, 
ut ait beatus Ieronimus in numerorum magnitudine peccatorum; et hoc quia humana adinventio 
vincit malitiam et immunditiam demonum. Istud enim vitium, secundum Gregorium, non a dyabolo 
sed ab homine est inventum; et ideo de ipso demones erubescunt. Unde, secundum sententiam 
magnorum doctorum, quidam demones, memores antique nobilitatis, non tentant hominem de 
luxuria. Cuius signum est quod Lucifer in deserto de solis tribus vitiis tentavit Christum: de gula, 
scilicet, avaritia, et superbia; de luxuria vero non. Secundo, est abominabile et detestabile istud 
vitium ipsius multiplici considerata vindicta. Multipliciter enim istud vitium legimus esse punitum. 
Et primo per diluvium, quia secundum quod ait Methodius, mulieres in tantam vesaniam erant 
verse quod supergresse viris abutebantur; homines etiam exarserunt in alterutrum coeuntes. 
Secundo per subversionem pentapolis, idest V civitatum, ubi nunc est mare mortuum, aqua fetens 
et sulphurea. Preterea parvuli ibi puniti sunt, etiam unius diei in detestationem huius peccati. Et in 
hoc misericorditer provisum est eis ne diutius viventes maiori pene obligarentur paternorum 
scelerorum facti imitatores. Et nota quatuor penas in ista pena qua Deus regnum sodomorum 
submersit: prima pena fuit sulphur, contra fetorem istius peccati; secunda pena fuit ignis, contra 
ardorem. De primo Iob XVIII: Aspergatur in tabernaculo eius sulphur. De secundo, Ecclesiastici 
septimo: Vindicta carnis impii ignis. Tertia pena fuit patrie destructio contra pravum exemplum. 
Unde beatus Tadeus apostolus in canonica sua: Facti sunt exemplum ignis eterni. Quarta pena fuit 
et est sterilitas terre, que cum prius esset valde fertilis, postea facta est multum sterilis, quia in mare 
salsum conversa. Poma etiam que nascuntur in arboribus circumpositis, antequam sint matura, sunt 
coloris viridis; maturata vero si aperias, favillas intus invenies. Et ista pena sterilitatis inflicta fuit 
contra ubertatem terre qua abusi sunt sodomite. Exechielis XVI: Hec fuit iniquitas sodome: 
saturitas panis et otium. Nam nimia abundantia rerum temporalium qua utebantur, et otium in quo 
vivebant, ipsos ad tam ignominiosum deduxerunt peccatum. Et de ista pena dantur versus:

<quote rend="block">
<l><emph>Quam male peccavit sodomita ruina probavit</emph></l>
<l><emph>Comprobat esse reum sulphur et ignis eum.</emph></l>
</quote>
</p>
	<p>Tertio patet gravitas huius peccati ex lege tam divina quam humana, quia utraque lex ipsos 
condemnat ad mortem. Lex enim divina per Moysen ait, Levitici XX: Qui coierit cum masculo, 
morte moriatur. Lex vero humana, spiritu sancto inspirata et per ora principum promulgata, huic 
vitio exardescentes iubet igne cremari. De illis etiam bestialibus hominibus qui conmiscentur 
bestiis, sive masculus fuerit sive femina, pena statuta est a Deo eodem libro et eodem capitulo: Qui 
cum iumento et pecore coierint, morte moriantur; pecus quoque occidite. Mulier que subcubuerit 
iumento, similiter interficiatur. Et nota quod condigna penitentia debet talibus imponi in foro 
penitentiali, ut ab usu et esu talium animalium abstineant toto tempore vite sue cum quibus 
peccaverunt, si animalia comestibilia sunt. Si vero non sunt comestibilia, sed equitabilia, debet eis 
imponi ne unquam super ipsa ascendant. Si autem sunt animalia delectabilia ad tenendum in gremio 
vel brachiis, debet eis iniungi ut nunquam talia animalia tangant, quia semper debent tale facinus 
detestari.</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">Come quel fiume c'à proprio 
camino</foreign></emph></l>
<l><emph><foreign lang="ita">prima da monte Verso inver 
levante,</foreign></emph></l>

</quote></p>
	<p>In monte Verso, qui quidem mons est in partibus Romandiole, est quidam fluvius qui ab 
origine sua usque ad mare habet duo nomina. Nam ab ortu suo usque ad Sanctum Benedictum de 
alpibus Acqua Queta vocatur; postquam autem de alpibus ad yma descendit, dicitur tunc Montonus. 
Apenninus autem est quidam mons in Ytalia, qui est positus inter duo maria, scilicet inter mare 
Tyrenum et Adriaticum. Mare Tyrenum est mare Pisarum; mare vero Adriaticum est mare Ancone. 
Unde Lucanus in secundo:

<quote rend="block">
<l><emph>Mons inter geminas medius se porrigit undas</emph></l>
<l><emph>Inferni superique maris, collesque coercet</emph></l>
<l><emph>Hinc Tyrena vado frangentes equora Pise,</emph></l>
<l><emph>Illinc Dalmaticis obnoxia fluctibus Ancon.</emph></l>
</quote>
</p>
	<p>Dividit autem iste mons Apeninus Ytaliam a Pannonia, et durat usque in Calabriam. Fuit 
autem antiquitus coniunctus Sicilie, sed mare divisit illum. Unde ait autor infra, in cantica secunda, 
cantu <add resp="ed">XIV</add>: «dond'è tronco Peloro». De quo Lucanus in 
secundo:

<quote rend="block">
<l><emph>Extremi colles Siculo cessere Peloro.</emph></l>
</quote>
</p>
	<p>De isto monte ait beatus Ysidorus, XIIII libro <title>Eth.</title>: Apeninus dicitur quasi 
Alpes Penice, idest Affricane. Nam Anibal Affricanus, veniens ad Ytaliam, easdem Alpes ferro 
aperuit. Unde Virgilius: Alpes inmittit apertas. Has etiam Alpes ipse Anibal post bella Yspanie 
aceto rupit. Unde Iuvenalis: Et montem rupit aceto. Et inde loca ipsa, que rupit, Alpes Apenine 
vocantur.</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Io avea una corda intorno 
cinta,</foreign></emph></l>
<l><emph><foreign lang="ita">et con essa pensai alcuna 
volta</foreign></emph></l>
<l><emph><foreign lang="ita">prender la lonza a la pelle 
dipinta.</foreign></emph></l>

</quote></p>
	<p>Superius in primo cantu autor allegorice demonstravit quod iam fuit tribus vitiis maculatus, 
scilicet luxuria, superbia, et avaritia; que quidem tria vitia figurantur per illas tres bestias que sibi in 
ascensu montis impedimenta dederunt. Virgilius autem, qui ponitur pro ratione humana, eum ab 
illis vitiis liberavit. Sed accidit homini a peccatis abluto queadmodum illi qui de gravi est egritudine 
liberatus; qui licet sit liberatus, tamen remanent quedam reliquie, sicut est memoria peccati, in qua 
homo etiam post peccata aliquando delectatur, et sicut est nimius affectus ad carnalia et mundana. 
Et de hoc ait Dominus Petro: Qui lotus est et non indiget nisi ut pedes lavet et est mundus totus, 
tunc autem pedes sunt loti quando affectus nostri per omnia sunt purgati. Dantes igitur, licet a lonza 
recesserit maculata, que propter suas maculas tenet typum luxurie, tamen adhuc quedam reliquie 
remanserunt in eo; scilicet intentio fraudulenta, que per cordam, qua erat ipse precinctus, 
methaforice figuratur. Ista enim corda ab Homero zona Veneris appellatur, quia cum ista zona, 
idest cum deceptione, ligat Venus etiam hominem sapientem. Nam non est adeo sapiens qui possit 
sibi a luxurie deceptione cavere, si conversationem primo ipsius Veneris non cavebit. Unde 
Omerus: Deceptio, inquit, Veneris furata est intellectum sapientis. Et ista tali corda utuntur 
luxuriosi ad suas lascivias exercendas, ut infra, XVIII cantu, in Iasone patebit. Cum itaque Dantes 
ista corda se dicat esse precinctum, demonstrat quod, sicut Venus contra luxuriosos deceptione 
utatur, sic e converso ipsi luxuriosi contra ipsam deceptione utantur et fraude. Et ideo dicit ipse in 
textu:

<quote rend="block">
<l><emph><foreign lang="ita">et con essa pensai alcuna 
volta</foreign></emph></l>
<l><emph><foreign lang="ita">prender la lonza a la pelle 
dipinta.</foreign></emph></l>

</quote>
quia nullo meliori modo quam deceptione vel fraude ipsa fraus vel deceptio capi potest; quia isto 
modo, secundum poetam, sic ars deluditur arte. Virgilius autem, cum ad octavum circulum 
propinquavit, in quo ipsa deceptio damnatur et fraus, illam cordam que est signum deceptionis et 
fraudis, ut dictum est, a Dante removit et in illud baratrum infernale proiecit. Et statim quoddam 
terribile monstrum quod tenet typum et similitudinem ipsius deceptionis et fraudis, ac etiam 
proditionis, ut in sequenti cantu dicetur, viso suo signo statim sursum venit, credens portare ad 
infima aliquem, vel aliquos fraudulentos sive aliquos proditores.</p>
</div4>

<div4>
<head>vv. 127-129</head>
<p><quote rend="block">
<l><emph><foreign lang="ita">ma qui tacer nol posso, et per le 
note</foreign></emph></l>
<l><emph><foreign lang="ita">di questa comedìa, lector ti 
giuro,</foreign></emph></l>

</quote></p>
	<p>Volens hic autor revelare que vidit, et timens ne propter novum inauditum sibi veridice 
crederetur, iurat cuilibet qui istam legerit Comediam, quod si ipsa Comedia non possit longa gratia 
vacuari, quod vera sunt illa que hic se vidisse confirmat. Comedia autem est iste liber. Quid vero sit 
comedia, et quot sunt genera poetarum, in prologo superius est expressum.</p>

	<p>In isto XVI cantu continentur VII comparationes et quatuor notabilia.</p>
</div4>
</div3>

<div3 n="Comparationes">
<div4>
<head>vv. 1-3</head>
	<argument><p><add resp="ed">PRIMA COMPARATIO.</add></p></argument>
<p><quote rend="block">
<l><emph><foreign lang="ita">Già era in loco ove s'udia 'l 
rimbombo</foreign></emph></l>
<l><emph><foreign lang="ita">de l'aqua che cadea ne l'altro 
giro,</foreign></emph></l>
<l><emph><foreign lang="ita">simil a quel che l'arnie fanno 
rombo,</foreign></emph></l>

</quote></p></div4>

<div4>
<head>vv. 19-24</head>

	<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">fenno una rota di sè tutti et 
trei.</foreign></emph></l>
<l><emph><foreign lang="ita">Qual solen far li campion nudi et 
unti,</foreign></emph></l>
etc.
</quote></p>
</div4>

<div4>
<head>vv. 76-78</head>

	<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">e' tre, che ciò inteser per 
risposta,</foreign></emph></l>
<l><emph><foreign lang="ita">guatar l'un altro come 'l ver si 
guata.</foreign></emph></l>

</quote></p></div4>

<div4>
<head>vv. 85-87</head>

	<argument><p>QUARTA COMPARATIO.</p></argument>
<p>
<quote rend="block">
<l><emph><foreign lang="ita">Indi rupper la rota, et a 
fugirsi</foreign></emph></l>
<l><emph><foreign lang="ita">ale sembiar le gambe loro 
snelle.</foreign></emph></l>

</quote></p></div4>

<div4>
<head>vv. 88-90</head>

	<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Un amen non saria potuto 
dirsi</foreign></emph></l>
<l><emph><foreign lang="ita">tosto così com'e' furo 
spariti;</foreign></emph></l>

</quote></p></div4>

<div4>
<head>vv. 94-96</head>

	<argument><p>SEXTA COMPARATIO.</p></argument>
<p><quote rend="block">
<l><emph><foreign lang="ita">Come quel fiume c'à proprio 
camino</foreign></emph></l>

</quote>
Usque ibi:

<quote rend="block">
<l><emph><foreign lang="ita">trovamo risonar quell'aqua 
tinta,</foreign></emph></l>

</quote></p></div4>

<div4>
<head>vv. 133-136</head>
	<argument><p>SEPTIMA COMPARATIO.</p></argument>
<p><quote rend="block">
<l><emph><foreign lang="ita">sì come torna colui che va 
giuso</foreign></emph></l>
<l><emph><foreign lang="ita">talora a solver l'àncora 
c'agrappa</foreign></emph></l>
<l><emph><foreign lang="ita">a scollio o altro che nel mar è 
chiuso,</foreign></emph></l>
<l><emph><foreign lang="ita">che 'n sù si stende et da piè si 
rattrappa.</foreign></emph></l>

</quote>
Omnes iste comparationes sunt superius explanate.</p>
</div4>
</div3>

<div3 n="Notabilia">
<div4>
<head>vv. 64-66</head>
	<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">«Se lungamente l'anima 
conduca</foreign></emph></l>
<l><emph><foreign lang="ita">le membra tue», rispose quelli 
allora,</foreign></emph></l>
<l><emph><foreign lang="ita">«et se la fama tua dipo' te 
luca»,</foreign></emph></l>

</quote></p>
	<p>In isto notabili duo magna bona Iacobus Rusticuccii imprecatur autori: primum est longa 
vita; secundum vero, est post mortem clara et lucida fama.</p>
</div4>

<div4>
<head>vv. 73-75</head>
	<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">«La nuova gente e' sùbiti 
guadagni</foreign></emph></l>
<l><emph><foreign lang="ita">orgollio et dismisura àn 
generata»,</foreign></emph></l>
</quote>
</p>
	<p>In isto notabili ponit autor quod duo sunt illa que destruunt civitates, scilicet novi cives et 
subita lucra, sicut usure et rapine.</p>
</div4>

<div4>
<head>vv. 118-120</head>
	<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Ay quanto cauti li homini esser 
denno</foreign></emph></l>
<l><emph><foreign lang="ita">press'a color che non vegion pur 
l'opra,</foreign></emph></l>
<l><emph><foreign lang="ita">ma per entro ' pensier guardar col 
senno!</foreign></emph></l>
</quote></p>
	<p>In isto notabili ponit autor quod, cum homo est cum aliquo sapiente et vult aliquid vel dicere 
vel operari, quod cum omni cautela loquatur et operetur. Et assignat causam, quia sapiens non 
solum attendit ad opera, sed videt per quedam signa extrinseca etiam cogitata. Et quia Virgilius 
respondit sibi ad ea que ipse autor in mente volvebat, ideo ammirative ait: <emph>Ay quanto 
cauti</emph>. <emph>Ay</emph> enim est interiectio admirantis, quemadmodum et 
<emph>pape</emph>.</p>
</div4>

<div4>
<head>vv. 124-126</head>
	<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">sempr'a quel ver c'à faccia di 
menzogna</foreign></emph></l>
<l><emph><foreign lang="ita">dee l'om chiuder le labra infin che 
pote</foreign></emph></l>
<l><emph><foreign lang="ita">però che sanza colpa fa 
vergogna;</foreign></emph></l>
</quote>
</p>
	<p>Ad evidentiam istius notabilis est avertendum quod sunt quedam que sunt vera et habent 
faciem veri; quedam sunt falsa et habent faciem falsi. Sunt itaque quedam que sunt vera et habent 
faciem veri, ut cum dico: «Vidi leonem comedere agnum». Ista propositio potest esse 
vera, quia naturale est ac etiam consuetum quod leo devoret agnum. Et sic est vera et habet faciem 
veri. Quedam sunt que sunt falsa et habent faciem falsi, ut cum dico: «Vidi asinum 
volantem». Ista propositio est falsa, quia asinus nunquam volat, et sic est falsa et habet 
faciem falsi. Quedam sunt falsa et habent faciem veri, ut cum dico: «Vidi Petrum comedere 
carnes die Veneris», et non comedit. Sed quia iste Petrus diebus ieiuniorum est solitus 
comedere carnes, ideo ista propositio, licet sit falsa, habet tamen faciem et similitudinem veri. 
Quedam vero sunt que sunt vera et habent faciem falsi, ut cum dico: «Vidi unum asellum qui 
occidit leonem». Ista propositio, licet sit vera, quia verissimum est quod unus asellus necavit 
Florentie calce leonem, tamen quia non est consuetum, habet faciem falsi. Autor igitur, licet verum 
fuerit quod retulit, tamen quia habet faciem falsi illud verum quod protulit, protulit cum timore ne 
sibi scilicet crederetur. Unde ait nos admonens quod illi vero, quod habet faciem mendacii, 
debemus claudere labia quousque possumus, idest tantum tacere debemus quousque necessitas 
postulabit. Et ideo beatus Paulus Apostolus, licet raptus fuerit usque ad tertium celum, tamen quia 
illud verum faciem falsi poterat in auribus audientium generare, ideo illud annis XIIII occultavit. Et 
Christus mandavit illis tribus apostolis qui suam transfigurationem viderant, quod nemini dicerent 
visionem quousque ipse fuisset a mortuis suscitatus. Nam si ante suam resurrectionem illam 
visionem dixissent, audientes nullatenus credidissent. Sed probata et manifestata resurrectione, 
illud tale verum iam non habuerit faciem falsi, sed veri.</p>

	<p>Et sic patet XVI cantus prime cantice.</p>
</div4>
</div3>
</div2>


<div2>
<head>XVII</head>

<div3 n="Incipit">
<head>INCIPIT XVII CANTUS PRIME CANTICE COMEDIE.</head>
	<p>In isto XVII cantu autor tractat de tertia parte tertii gironis, in qua parte ponit usurarios in 
igne sedentes et ad collum pendentes bursas habentes. Et incipit ista tertia pars istius tertii gironis in 
isto cantu, ibi:

<quote rend="block">
<l><emph><foreign lang="ita">andai ove sedea la gente 
mesta.</foreign></emph></l>

</quote>
et finit in isto eodem cantu, ibi:

<quote rend="block">
<l><emph><foreign lang="ita">torna'm'in dietro da l'anime 
lasse.</foreign></emph></l>

</quote>
Et tunc descendit de VII circulo in octavum, scandens super Gerionem, qui tenet typum deceptionis 
et fraudis.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-6</head>
	<p>In superiori nanque cantu dicit autor quod statim quod Virgilius illam cordam, qua ipse 
Dantes erat precinctus, in illud baratrum proiecisset, quod vidit ad superiora venire natando per 
illum aerem tenebrosum unam figuram, idest feram, omni securo cordi miraculosam, idest 
timorosam. Nunc autem in isto cantu dicit quod Virgilius figuram et formam illius fere poetando 
designat dicens: «Ecce feram cum cauda acuta, que penetrat montes et rumpit muros et 
arma. Ecce illam que totum mundum putredine sua replet». Et fecit eidem fere signum ut 
applicaret ad ripam iuxta aggerem in quo erant. Ideo dicitur in textu:

<quote rend="block">
<l><emph><foreign lang="ita">vicin'al fin de' passegiati 
marmi.</foreign></emph></l>

</quote></p></div4>

<div4>
<head>vv. 7-66</head>
	<p>Et tunc illa putrida fraudis ymago, ad petitionem ipsius Virgilii, venit ad ripam et posuit 
caput et corpus in terra, sed caudam per aerem baiulabat. Pretendebat autem ista fera pessima 
benignitatem in facie, sed malignitatem gestabat in cauda; nam facies sua erat velut facies viri iusti, 
tantum benignam habebat exterius suam pellem, sed totum corpus aliud serpentinum. Habebat 
etiam duas brancas pilosas usque ad subascellas; dorsum vero, pectus, et latera depicta erant nodis 
atque rotellis, quos nodos et rotellas comparando declarat, dicens quod nunquam Tartari sive 
Turchi cum pluribus coloribus pannos sericos contexerunt, nec unquam tales tele per Aragnem 
imposite extiterunt. Qualiter autem corpus tenebat in terra et caudam in aere, exemplificando 
declarat dicens quod quemadmodum burchi aliquando stant in ripis, quod partim stant in terra et 
partim in aqua, et sicut biverus inter teutonicos lurcos, dum vult piscari, tenet totum corpus in terra 
et caudam in aquis, sic eodem modo illa fera pessima ibi stabat, tenens corpus in ripa, et in vano, 
hoc est in aere, caudam ducens, quam admodum scorpionis elevabat in altum. Tunc ait Virgilius ad 
Dantem: «Modo convenit ut nostra via usque ad illam bestiam devolvatur». Unde a 
dextero latere descendentes decem passus fecerunt super illam extremitatem, ut arenam et 
flammam bene cessarent. Et quando ad illam bestiam devenerunt, dicit autor quod modicum plus 
ultra vidit quandam gentem super illam arenam igneam residere. Et ibi ait sibi magister: «Ad 
hoc ut totam plenam experientiam de isto girone tu portes, vade et eorum conditionem attende. Tue 
autem raciocinationes sint breves, et ego interim quod ibis et reverteris loquar cum ista bestia, ut 
nobis concedat humeros suos fortes». Tunc Dantes per extremitatem illius septimi circuli 
totus solus ivit ad videndum illas animas que sedebant. Ille vero anime oculis plorabant et manibus 
a se vapores excutiebant; non aliter, ut ait, diebus extivis faciunt canes, modo cum ore modo cum 
pede, quando sunt morsi a pulicibus, vel muscis, sive tafanis. Dantes vero, postquam istas animas 
dolorosas attente respexit, super quas ignis dolorosus descendit, non recognovit ibi aliquem, sed 
avertit quod quelibet ipsarum unam peram depictam habebat ad collum, et inde eorum oculi 
pascebantur. Et inter istos vidit tres, unum qui habebat ad collum unam bursam croceam, in qua 
erat unus leo de azurro; alium qui in bursa sua, que erat rubea sicut sanguis, unum album anserem 
demonstrabat; reliquus vero istorum trium qui in bursa sua alba habebat unam suem de azurro, dixit 
ad eum: «Quid facis tu in ista fovea?»</p>
</div4>

<div4>
<head>vv. 67-136</head>
	<p><emph><foreign lang="ita">Or te ne va</foreign></emph>. Quasi dicat: Tu hinc recedes, et 
quia adhuc vivus es, scias quod meus vicinus Vitalianus sedebit a sinistro latere modo hic. Cum 
istis enim Florentinis sum paduanus. Sepe sepius in auribus michi tonant alta voce clamando: 
«Veniat summus miles qui apportabit peram suam cum tribus hyrcis». Et his dictis, 
faciem distorsit et linguam pre doloribus foras traxit, sicut bos multotiens nasum lambit. Hic autem 
sic visis et cognitis, timens autor ne si plus staret Virgilium conturbaret, reversus est ad eum; quem 
invenit super illam bestiam ascendisse, sibique dicentem: «Modo sis fortis et audax; admodo 
enim per sic descenditur factas scalas. Ascende anterius, quia ego volo esse medius, ad hoc ut 
cauda tibi nocere non possit». Autor autem ad hec verba devenit sicut ille qui, quando est 
prope rigores febris quartane, habet ungues pallidos et totus tremens querit latebras thori. Sed 
verecundia quam concepit genuit sibi minas que ante bonum dominum faciunt servum fortem. Et 
idcirco super illam feram ascendit, et volens dicere Virgilio ut se amplecteretur, vox non venit, quia 
a suis organis formari non potuit. Sed ipse Virgilius, qui alias ei subvenit, statim quod ascendit 
brachiis ipsum vinxit ac etiam substentavit. Et ait ad feram: «O Gerio, admodo movere; rote 
sint large et modicus sit descensus. Cogita nempe novum onus quod habes». Tunc illa fera, 
secundum precepta Virgilii, arripuit iter suum. Cum vero Dantes se vidit et sensit in illo aere 
tenebroso, et de subter vidit ignes et audivit gemitus, magis timuit quam timuerit Ycarus sive Feton, 
quorum uterque de aere ad terram ruendo descendit. Et postquam ipse Gerio cum largis rotis et 
suavi descensu ad infima descendisset, ipsos ambos deposuit et abscessit. Unde dicitur in textu:

<quote rend="block">
<l><emph><foreign lang="ita">così ne puos'al fondo 
Gerione</foreign></emph></l>
<l><emph><foreign lang="ita">a piede a piè de la stalliata 
rocca,</foreign></emph></l>
<l><emph><foreign lang="ita">et, discarcate le nostre 
persone,</foreign></emph></l>
<l><emph><foreign lang="ita">si dileguò come da corda 
cocca.</foreign></emph></l>

</quote></p></div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">«Ecco la fiera con la coda 
aguzza,</foreign></emph></l>
<l><emph><foreign lang="ita">che passa i monti et rompe i muri e 
l'armi!</foreign></emph></l>
<l><emph><foreign lang="ita">ecco colei che tutto 'l 
mond'apuzza».</foreign></emph></l>

</quote></p>
	<p>Poetando designat hic autor figuram et formam proditionis et fraudis, dicens quod apparuit 
sibi quedam terribilis fera, que faciem habebat humanam et corpus totum aliud serpentinum. Quia 
re vera fraus et proditio faciem humanam habere videntur; quia proditores et fraudulenti 
humanitatem in principio et legalitatem ostendunt, sed in fine sive occulto sicut serpens vel scorpio 
ita pungunt. Brachia vero ideo pilosa habere dicitur ista fera, quia fraus et proditio id quod rapit vel 
facit celare intendit. Nodis autem et rotellis totum corpus ideo habet pictum, quia fraus et proditio 
perplexiones, deceptiones, et instabilitates habere manifestissime convincuntur. Nam quid nodi nisi 
perplexiones et deceptiones important? Et quid rotelle volubiles nisi instabilitatem et firmitatem 
modicam significant et important? Quia, ut aperte videmus, fraudulenti et proditores sicut ad 
petitionem unius offendunt alium, ita ad petitionem offensi conantur offendere offensorem. De 
quorum instabilitate ait Lucanus in X:

<quote rend="block">
<l><emph>Nulla fides pietasque viris qui castra sequuntur,</emph></l>
<l><emph>Venalesque manus habent: ibi fas, ubi maxima 
merces;</emph></l>
</quote>
</p>
	<p>Adversus itaque istam feram, in principio istius cantus, more exclamatorio exclamat poeta 
dicens: <emph>Ecce feram cum cauda acuta</emph>; quia fraus et proditio ad malum finem 
semper intendunt; <emph>que penetrat montes et rumpit muros et arma</emph>, quia nullus 
mons, nulli muri, nulla arma, nulle potentie possunt a fraude sive deceptione vel proditione defendi. 
Unde Ovidius in libro <title>Faustis</title>: Fraude perit virtus. Ut patet in Troya, que cum X 
annis obsessa fuisset, et violentia et potentia totius mundi capi non posset, tandem proditione 
defecit. <emph>Ecce illam que totum mundum putredine sua replet</emph>. Hoc dicit vel quia 
istud peccatum ubique fetet, quia proditores ubique et ab omnibus odiuntur, licet eorum proditiones 
aliquando placeant, vel quia istud vitium ubique regnare videtur. Ideo nos admonet Ieremias: 
Unusquisque, inquit, a proximo suo se custodiat et in omni fratre suo non habeat fiduciam; quia 
omnis frater supplantans supplantabit, et omnis amicus fraudulenter incedet.</p>
</div4>

<div4>
<head>vv. 7-9</head>
<p><emph><foreign lang="ita">ma 'n su la riva non trasse la coda</foreign>.</emph></p>
	<p>Allegorice fraudulenti et proditores habent faciem benignam et blandam, quia in loquendo 
vel operando benigne et blande se habent; sed semper malam intentionem occultant; et hoc est 
abscondere suam caudam.</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">Con più color, sommesse et 
sopraposte,</foreign></emph></l>
<l><emph><foreign lang="ita">non fer mai drappo Tartari nè 
Turchi,</foreign></emph></l>

</quote></p>
	<p>Comparatio talis est: Turchi et Tartari in arte textoria sunt valde subtiles, nam faciunt 
pannos sericos tam diversis coloribus, sive pictos sive contextos, quod omne subtile ingenium 
faciunt admirari. Ideo dicit: «Con più color, sommesse et sopraposte». Color 
submissus fit arte textoria; color autem superpositus fit arte pictoria vel arte acus, que vocatur 
racamare. Vult itaque dicere autor quod panni Turchorum vel Tartarorum non sunt tanta et tali 
varietate ornati sicut est pellis extrinseca Gerionis.
<quote rend="block">
<l><emph><foreign lang="ita">nè fur tai tele per Aragna 
imposte.</foreign></emph></l>

</quote></p>
	<p>Aragnes fuit quedam mulier de Lidia, de qua scribit Ovidius, VI libro <title>Meth.</title>, 
quod fuit pulcherrima et subtilissima textrix intantum quod cum Pallade, que dea est artium, in 
opere textorio certare volebat. Pallas autem in anum se mutans, velut esset nuntia ad Aragnem 
transmissa, vel media conciliatrix ait ad ipsam:

<quote rend="block">
<l><emph>Consilium ne sperne meum: tibi fama petatur</emph></l>
<l><emph>Inter mortales faciende maxima tele.</emph></l>
<l><emph>Cede dee vaniamque tuis, temeraria, dictis</emph></l>
<l><emph>Supplici voce roga; veniam dabit illa roganti.</emph></l>
</quote>
</p>
	<p>Ad hec irata Aragnes ait: «Cur non ipsa venit? Cur hec certamina vitat?» 
Videns ergo Pallas quod Aragnes a sua superbia se refrenare nolebat, de anu conversa in Palladem 
ad certamen accessit; et ceperunt in arte textoria ad invicem preliari. Pallas texuit in sua tela Iovis et 
aliorum deorum mirabilia. Aragnes vero texuit in sua tela omnia deorum opprobria. Ad hec irata 
Pallas telam Aragnis protinus laceravit. Unde Ovidius: Et rupit pictas, celestia crimina, vestes. Hoc 
est, propter celestia crimina que erant picta in illa tela, rupit vestes pictas, idest telam. Aragnes vero 
infelix, dolore percussa, laqueo se suspendit; quam pendentem Pallas miserata levavit et ipsam in 
araneam commutavit. Et de ista transformatione ait Ovidius:

<quote rend="block">
<l><emph>Fitque caput minimum; toto quoque corpore parva 
est;</emph></l>
<l><emph>In latere exiles digiti pro cruribus herent,</emph></l>
<l><emph>Cetera venter habet, de quo tamen illa remittit</emph></l>
<l><emph>Stamen et antiquas exercet aranea telas.</emph></l>
</quote>
</p>
	<p>Hoc enim fabulose, sed non sine aliqua morali utilitate, scribit ipse Ovidius. Aragnes enim, 
secundum rei veritatem, fuit quedam mulier pulcerrima, scilicet textrix, que ideo Palladem deam 
artium dicitur contempsisse, quia sapienter vivere noluit. Unde ipsa in araneam est mutata. Et hoc 
nil aliud est nisi opera stultorum et malorum hominum sunt fragilia atque vana, sicut sunt tele 
aranearum; opera autem sapientie sunt eterna. Sed visa fabula et ystoria vera, quid per moralem 
intellectum significet videamus. Aragnes enim tenet figuram hominis stulti arroganter et superbe 
vivere et sic prudenter humiliterque habere nolentis. Pallas vero, que est dea artium, ipsam 
sapientiam figurat. Tunc autem ambo ad certamen accedunt quando stultus et arrogans, sapientiam 
contemnens, opera sapientum condemnat et sua opera mala laudat. Sed cum sapientia malitiam 
vincit, apparent opera stultorum fragilia, sicut in secundo libro Regum de filio Salomonis Divina 
Pagina manifestat, de quo habebimus infra in secunda cantica, cantu <add resp="ed">XXX</add>. 
Sed quid sibi vult illa transformatio quam de Pallade facit Ovidius? quia mutatur ipsa Pallas in 
anum et de anu in Palladem? et postea de Pallade in textricem? Allegorice sic expone: Mutatur 
Pallas in anum quia sapientia viget in senibus, iuxta illud poeticum:

<quote rend="block">
<l><emph>Utile consilium prodit ab ore senum.</emph></l>

</quote>
</p>
	<p>Deinde mutatur de anu in Palladem, quia si natura senilis est despicabilis vel propter etatem 
vel propter deformitatem, nichilominus in eis sapientia honoratur. Unde Sallustius: Coram cano 
assurge. Ultimo autem mutatur de Pallade in textricem, quia sapientia omnia fecit et omnia 
disposuit sapienter. Dominus enim sapientia fundavit terram et stabilivit celos prudentia, sicut 
dicitur in Libro Sapientie. Exemplificat itaque autor et dicit quod Aragnes de Lidia nunquam fecit 
ita subtiles et artificiosas telas sicut erant rote et nodi illius bestie Gerionis.</p>
</div4>

<div4>
<head>vv. 19-24</head>
<p><quote rend="block">
<l><emph><foreign lang="ita">Come talvolta stanno a riva i 
burchi,</foreign></emph></l>
<l><emph><foreign lang="ita">che parte stanno in aqua et parte in 
terra,</foreign></emph></l>
<l><emph><foreign lang="ita">et come là tra li tedeschi 
lurchi</foreign></emph></l>
<l><emph><foreign lang="ita">lo bivero s'asetta a far sua 
guerra,</foreign></emph></l>

</quote></p>
	<p>Ista comparatio quam facit hic autor ad Gerionem est taliter exponenda: sicut enim in 
partibus Lombardie naves, quas ipsi vocant burcos, stant aliquando medie in ripis et medie in aquis, 
que quidem comparatio videtur sumpta de Lucano in VIIII:

<quote rend="block">
<l><emph>Pars sedet una ratis, pars altera pendet in aquis.</emph></l>
</quote>
</p>
	<p>Et sicut in Alamania inter theutonicos lurcos quoddam animal quod biverus a theutonicis 
appellatur, quando preparat se ad guerram, medius stat in terra et medius stat in aqua, ita illa fera 
pessima stabat media in ora septimi circuli, que quidem ora, quia lapidea est, claudit in circuitu 
sabulum arenosum, et media stabat in aere supra octavum et nonum circulum sicut suspensa. Ideo 
dicitur in textu:

<quote rend="block">
<l><emph><foreign lang="ita">lo bivero s'assetta a far sua 
guerra,</foreign></emph></l>
<l><emph><foreign lang="ita">così la fiera pessima si 
stava</foreign></emph></l>
<l><emph><foreign lang="ita">su l'orlo ch'è di 
pietra,</foreign></emph></l>
etc.
</quote></p>
	<p>Istoria biveri talis est: In Alamania est quoddam animal quadrupedum quod ipsi teutonici 
biverum appellant. Habet autem caudam longam et latam et semper habitat iuxta rivos, quia 
piscibus pascitur et nutritur. Cum autem ad guerram se preparat contra pisces, stat totus in ripis et 
caudam percutit inter aquas; de qua cauda, quia pinguissima est, exit quedam pinguedo ad 
similitudinem olei sive lactis; ad quam pinguedinem trahunt pisces, et dum talem pinguedinem 
lambunt, ab illo tali animali quod biverus dicitur capiuntur.</p>
</div4>

<div4>
<head>vv. 31-33</head>
<p><quote rend="block">
<l><emph><foreign lang="ita">e diece passi femo in su lo 
stremo,</foreign></emph></l>
<l><emph><foreign lang="ita">per ben cessar la rena et la 
fiammella.</foreign></emph></l>

</quote></p>
	<p>Allegorice per observationem X preceptorum Moysayce legis, que decalogus appellatur, 
evadit homo penas Inferni et acquirit gaudia Paradisi. De primo ait Salomon: Qui observat 
mandatum non experietur quicquam mali. De secundo vero ait Dominus in Evangelio: Si vis ad 
vitam ingredi, serva mandata.</p>
</div4>

<div4>
<head>vv. 52-57</head>
<p><quote rend="block">
<l><emph><foreign lang="ita">non ne conobi alcun, ma i' 
m'accorsi</foreign></emph></l>
<l><emph><foreign lang="ita">che dal collo a ciascun pendea una 
tasca</foreign></emph></l>
<l><emph><foreign lang="ita">c'avea certo colore et certo 
segno,</foreign></emph></l>
<l><emph><foreign lang="ita">e quindi par che 'l lor ochio si 
pasca.</foreign></emph></l>

</quote>
Postquam autor in superioribus de duabus partibus gentium que in isto girone tertio concremantur, 
hoc est de blasphemis et sodomitis, prosecutus est, nunc autem in ista parte de tertia gente, hoc est 
de usurariis, prosequitur in hunc modum, dicens quod quando devenit ad eos nullum de eis breviter 
recognovit; et hoc propter combustas facies quas habebant; sed advertit quod quilibet eorum 
habebat ad collum unum marsupium, sive peram, in quo vel in qua erant quedam picture per quas 
recognovit autores. Quod autem dicit quod oculi eorum in contemplando sua marsupia satiantur, 
ostendit, moraliter exponendo, quod usurarii semper habent oculum mentis et corporis ad usuram, 
quia ubi amor ibi oculus, et ista tali visione pascuntur. Nam avarus sua pecunia non utitur nisi 
solummodo ad videndum. Et ideo Seneca dicit quod avaro tam deest quod habet quam quod non 
habet. Et poeta:

<quote rend="block">
<l><emph>Fervet avaritia miseraque cupidine pectus.</emph></l>
<l><emph>Querit, et inventis miser abstinet et nescit uti.</emph></l>
</quote>
</p>
</div4>

<div4>
<head>vv. 58-60</head>
<p><quote rend="block">
<l><emph><foreign lang="ita">in una borsa gialla vidi 
azzurro</foreign></emph></l>
<l><emph><foreign lang="ita">che d'un leon avea faccia et 
contegno.</foreign></emph></l>

</quote></p>
	<p>Iste fuit unus florentinus de Gianfilliazzis, qui toto tempore vite sue prestitit in partibus 
gallicis ad usuram, et cum esset annorum fere LXXX reversus est Florentiam et factus est miles; 
cuius arma sunt campus de auro et leo de azurro.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">Poi, procedendo di mi' sguardo 'l 
curro,</foreign></emph></l>
<l><emph><foreign lang="ita">vidin'un'altra come sangue 
rossa,</foreign></emph></l>
<l><emph><foreign lang="ita">mostrar un'oca bianca più che 
burro.</foreign></emph></l>

</quote></p>
	<p>Iste qui habebat ad collum marsupium rubeum et anserem album fuit quidam etiam 
florentinus de domo Ebriacorum, qui fuit etiam maximus usurarius, cuius arma sunt campus rubeus 
et anser albus.</p>
</div4>

<div4>
<head>vv. 64-66</head>
<p><quote rend="block">
<l><emph><foreign lang="ita">Et un che d'una scrofa azzurra et 
grossa</foreign></emph></l>
<l><emph><foreign lang="ita">segnat'avea 'l su' sacchetto 
bianco,</foreign></emph></l>
<l><emph><foreign lang="ita">mi disse: «Che fai tu in questa 
fossa?»</foreign></emph></l>

</quote>
Iste qui dixit autori «quid facis tu in ista fovea?» fuit quidam paduanus de 
Scrovegnis, maximus usurarius, cuius arma sunt campus albus et sus de azurro. Et iste predixit 
autori de duobus maximis usurariis qui adhuc vivebant, quorum quilibet debebat cum ipsis similiter 
concremari; unus quorum vocabatur Vitalianus del Dente, natione etiam paduanus. Ideo ait autor in 
textu:</p>
</div4>

<div4>
<head>vv. 67-69</head>
<p><quote rend="block">
<l><emph><foreign lang="ita">Or te ne va et perchè se' vivo 
anco,</foreign></emph></l>
<l><emph><foreign lang="ita">sappi che 'l mi' vicin 
Vitaliano</foreign></emph></l>
<l><emph><foreign lang="ita">sederà qui dal mi' sinistro 
fianco.</foreign></emph></l>

</quote></p>
	<p>Alius autem vocabatur dominus Iohannes Buiamonte de Florentia, cuius arma sunt campus 
de auro et tres hyrci nigri. Ideo ait ipse Vitalianus autori:</p>
</div4>

<div4>
<head>vv. 70-75</head>
<p><quote rend="block">
<l><emph><foreign lang="ita">Con questi Fiorentini son 
padovano;</foreign></emph></l>
<l><emph><foreign lang="ita">spesse fiate mi 'ntronan li 
orecchi</foreign></emph></l>
<l><emph><foreign lang="ita">gridando; «Vegna 'l cavalier 
sovrano,</foreign></emph></l>
<l><emph><foreign lang="ita">che recherà la tasca co' tre 
becchi!»</foreign></emph></l>

</quote></p>
	<p>Miles autem summus dicitur hic per anthifresim, que est una figura que interpretatur 
&lt;contraria locutio&gt;. Et hoc facit ad ostendendum quod est multum contrarium rationi et omni 
civili moralitati usurarios sacramentis militaribus decorari. Iste autem Iohannes Buiamonte fuit non 
solum maximus usurarius, sed fuit maior lusor ad zardum qui suo tempore reperiretur in mundo. 
Sed hic est sagaciter advertendum quod licet in Inferno sint usurarii omnium linguarum ac etiam 
nationum, autor non nisi paduanos et florentinos ibi agnoscit. Hoc autem ideo fecit ut ostenderet 
quod Florentini et Paduani communiter sunt omnes maiores feneratores de mundo.</p>
	<p>Quia in isto cantu agitur de pena usurariorum, ideo de usura hic aliquid est agendum. Circa 
quam illa solum quatuor videamus, que Sanctus Thomas de Aquino ponit in secunda serie, 
LXXVIIa questione: Et primo, utrum accipere usuram pro pecunia mutuata sit licitum seu non. 
Secundo, utrum aliquis possit pro pecunia quam mutuavit aliquam aliam commoditatem expetere. 
Tertio, utrum aliquis teneatur restituere id quod de pecunia usuraria iusto lucro acquisivit. Quarto, 
utrum liceat pecuniam accipere mutuo sub usura. Ad primum sic proceditur: Videtur quod accipere 
usuram pro pecunia mutuata non sit peccatum. Nullus enim peccat ex hoc quod sequitur exemplum 
Christi. Sed Dominus de se ipso dicit, Luce XIX: Ego veniens cum usuris exegissem illam, scilicet 
pecuniam mutuatam. Ergo non est peccatum accipere usuram pro mutuo pecunie. Preterea, sicut 
dicitur in Psalmo: Lex Domini immaculata dicitur quia scilicet peccatum prohibet. Sed in lege 
divina conceditur aliqua usura, secundum illud Deuteronomii XXIII: Non fenerabis fratri tuo ad 
usuram nec pecuniam, nec fruges, nec quamlibet aliam rem, sed alieno; et quod plus est etiam ibi 
permittitur pro lege servata, secundum illud Deuteronomii XXVIII: Fenerabis gentibus multis et 
ipse a nullo fenus accipies. Ergo accipere usuram non est peccatum. Preterea, in rebus humanis 
determinatur iustitia per leges civiles, sed ius concedit usuras accipere; ergo videtur non esse 
illicitum. Preterea, pretermittere consilia non obligat ad peccatum. Sed Luce VI, inter alia consilia 
ponitur: Date mutuum, nichil inde sperantes. Ergo accipere usuram non est peccatum. Preterea, 
pretium accipere pro eo quod quis facere non tenetur non videtur esse secundum se peccatum. Sed 
non in quolibet casu tenetur pecuniam habens eam proximo mutuare; ergo licet ei aliquando pro 
mutuo accipere pretium. Preterea argentum monetatum et in vasa formatum non differt spetie. Sed 
licet accipere pretium pro vasis argenteis accomodatis; ergo etiam licet accipere pretium pro mutuo 
argenti monetati. Usura ergo non est secundum se peccatum. Preterea, quilibet potest licite accipere 
rem quam ei dominus rei voluntarie tradit. Sed ille qui accipit mutuum voluntarie tradit usuram. 
Ergo ille qui mutuat licite potest accipere. Sed contra est quod dicitur Exodi XXII: Si pecuniam 
mutuam dederis populo meo pauperi qui habitat tecum non urgebis eum quasi exactor, nec usuris 
opprimes. Respondeo dicendum quod accipere usuram pro pecunia mutuata est secundum se 
iniustum, quia venditur id quod non est; per quod manifeste inequalitas constituitur, que iustitie 
contrariatur. Ad cuius evidentiam sciendum est quod quedam res sunt quarum usus est ipsarum 
rerum consumptio, sicut vinum consumimus eo utendo ad potum, et triticum consumimus eo 
utendo ad cibum. Unde in talibus non debet seorsum computari usus rei a re ipsa, sed cuicunque 
conceditur usus, ex hoc ipso conceditur res; et propter hoc in talibus per mutuum transfertur 
dominium. Si quis ergo seorsum vellet vendere vinum, et seorsum vellet vendere usum vini, 
venderet eandem rem bis, vel venderet id quod non est. Unde manifeste per iniustitiam peccaret. Et 
simili ratione iniustitiam committit qui mutuat vinum aut triticum, petens sibi duas 
recompensationes: unam quidem restitutionem equalis rei, aliam vero pretium usus, quod usura 
dicitur.</p>
	<p>Quedam vero sunt quorum usus non est ipsa rei consumptio, sicut usus domus est 
inhabitatio, non autem dissipatio. Et ideo in talibus seorsum potest utrunque concedi, puta cum 
aliquis tradit alteri dominium domus, reservato sibi usu ad aliquod tempus; vel e converso, cum 
quis concedit alicui usum domus, reservato sibi eius dominio, et propter hoc licite potest homo 
accipere pretium pro usu domus, et preter hoc petere domum commodatam, sicut patet in 
conductione et locatione domus. Pecunia autem, secundum Philosophum in V 
<title>Ethicorum</title> et in primo <title>Polithica</title>, principaliter est inventa ad 
commutationes faciendas; et ita prius et principalis pecunie usus est ipsius consumptio sive 
distractio, secundum quod in commutationes expenditur. Et propter hoc secundum se est illicitum 
pro usu pecunie mutuate accipere pretium, quod dicitur usura; et sicut alia iniuste acquisita tenetur 
homo restituere pecuniam quam per usuram accepit. Ad primum ergo dicendum quod usura ibi 
methaphorice accipitur pro superexcrescentia bonorum spiritualium quam exegit Deus, volens ut in 
bonis acceptis ab eo semper proficiamus; quod est ad utilitatem nostram, non eius. Ad secundum, 
dicendum quod Iudeis prohibitum fuit accipere usuram a fratribus suis, scilicet Iudeis, per quod 
datur intelligi quod accipere usuram a quocumque homine est simpliciter malum. Debemus enim 
omnem hominem habere quasi proximum et fratrem, precipue in statu Evangelii ad quos omnes 
vocantur. Unde in Psalmo absolute dicitur: Qui pecuniam suam non dedit ad usuram; et Ezechielis 
18: Qui usuram non acceperit, quod autem ab extraneis usuram acciperent non fuit eis concessum 
quasi licitum, sed permissum ad maius malum vitandum, ne scilicet a Iudeis Deum colentibus 
usuras acciperent propter avaritiam cui dediti erant, ut habetur Ysaye LVI. Quod autem in premium 
impromittitur fenerabis gentibus multis, etc. fenus ibi large accipitur, pro nummo, scilicet, et 
Ecclesiastici XXIX dicitur: Multi non causa nequitie non fenerati sunt, idest non mutuaverunt. 
Promittitur ergo in premium Iudeis abundantia divitiarum, ex qua contingit quod aliis mutuare 
possint. Ad tertium dicendum quod dare mutuum non semper tenetur homo. Et ideo quantum ad 
hoc ponitur inter consilia; sed quod homo lucrum de mutuo non querat, hoc cadit sub ratione 
precepti. Potest tamen dici consilium per comparationem ad dicta Phariseorum, qui putabant 
usuram aliquam esse licitam, sicut et dilectio inimicorum est consilium. Vel loquitur ibi non de spe 
usurarii lucri, sed de spe que ponitur in homine. Non enim debemus mutuum dare vel quodcunque 
bonum facere propter spem hominis, sed propter spem Dei. Ad quartum, dicendum quod leges 
humane dimittunt aliqua peccata impunita propter conditiones hominum imperfectorum in quibus 
multe utilitates impedirentur, si omnia peccata districte prohiberentur penis adhibitis. Et ideo usuras 
lex humana concessit non quasi extimans eas esse iustas, sed ut non impedirentur utilitates 
multorum. Unde in ipso iure civili dicitur quod res que usu consumuntur, neque ratione naturali 
neque civili recipiunt usumfructum; et quod senatus non fecit earum rerum usumfructum, neque 
enim poterat; sed quod usumfructum constituit concedens, scilicet usuras, et Philosophus naturali 
ratione ductus dicit in primo <title>Polithica</title> quod usuraria acquisitio pecuniarum est 
maxime preter naturam. Ad V dicendum quod ille qui mutuare non tenetur recompensationem 
potest accipere eius quod fecit, sed non amplius debet exigere. Recompensatur autem sibi 
secundum equalitatem iustitie si tantum ei reddatur quantum mutuavit. Unde si amplius exigat pro 
usufructu rei que alii in usum non habent nisi consumptione substantie, exigit pretium eius quod 
non est, et ita est iniusta exactio. Ad VI dicendum quod usus principalis vasorum argenteorum non 
est ipsa eorum consumptio. Et ideo usus eorum potest vendi licite, servato dominio rei. Usus autem 
principalis pecunie argentee est distructio pecunie in commutationes. Unde non licet eius usum 
vendere, cum hoc quod aliquis velit eius restitutionem quod mutuo dedit. Sciendum tamen quod 
serarius usus argenteorum vasorum posset esse commutatio, et talem usum eorum vendere non 
liceret. Et similiter potest esse aliquis alius serarius usus pecunie argentee, ut puta si quis 
concederet pecuniam signatam ad ostentationem vel ad ponendum loco pignoris, et talem usum 
pecunie licite vendere potest. Ad VII dicendum quod ille qui dat usuram non simpliciter voluntarie 
dat, sed cum quadam necessitate, inquantum indiget pecuniam accipere mutuo quam ille qui habet 
non vult sine usura mutuare.</p>
	<p>Ad secundum sic preceditur. Videtur quod aliquis possit pro precunia mutuata aliquam 
aliam commoditatem expetere. Unusquisque enim potest sue indemnitati consulere. Sed quandoque 
damnum aliquis patitur ex hoc quod pecuniam mutuat, ergo licitum est ei supra pecuniam 
mutuatam aliquid aliud pro damno expetere vel etiam exigere. Preterea unusquisque tenetur ex 
quodam debito honestatis aliquid recompensare ei qui sibi gratiam fecit, ut dicitur in V 
<title>Ethicorum</title>. Sed ille qui alicui in necessitate constituto pecuniam mutuat gratiam facit; 
unde et gratiarum actio ei debetur; ergo ille qui recipit naturali debito tenetur aliquid recompensare. 
Sed non videtur esse illicitum obligare se ad aliquid quod quis ex naturali iure tenetur. Ergo non 
videtur esse illicitum si aliquis pecuniam alteri mutuans in obligatione deducat aliquam 
recompensationem. Preterea, sicut est quoddam munus a manu, ita est munus a lingua et ab 
obsequio, ut dicit glosa, Isaye XXXIII: Beatus qui excutit manus suas ab omni munere. Sed licet 
accipere servitium vel etiam laudem ab eo cui quis pecuniam mutuavit, ergo pari ratione licet 
quidemcunque aliud munus accipere. Preterea, eadem videtur esse comparatio dati ad datum et 
mutuati ad mutuatum. Sed licet pecuniam accipere pro alia pecunia data; ergo licet accipere 
recompensationem alterius mutui pro pecunia mutuata. Preterea, magis a se pecuniam alienat qui 
eam mutuando dominium transfert, quam qui causa mercatori vel artifici committit. Sed licet 
lucrum accipere de pecunia commissa mercatori vel artifici, ergo licet etiam lucrum accipere de 
pecunia mutuata. Preterea pro pecunia mutuata potest homo pignus accipere, cuius usus posset 
aliquo pretio vendi, sicut cum impignoratur ager vel domus que inhabitatur; ergo licet aliquod 
lucrum habere de pecunia mutuata. Preterea contingit quandoque quod aliquis carius vendit res suas 
ratione mutui, aut vilius emit quod est alterius, vel etiam pro dilatione pretium auget, vel pro 
acceleratione diminuit, in quibus omnibus videtur aliqua recompensatio fieri, quia pro mutuo 
pecunie hoc autem non manifeste apparet illicitum, ergo videtur esse licitum aliquod commodum 
de pecunia mutuata expectare, vel etiam exigere. Sed contra est quod Ezechielis XVIII dicitur: Inter 
alia que ad virum iustum requiruntur, usuram et superabundantiam non acceperit. Respondeo 
dicendum quod secundum Philosophum in 2 <title>Ethicorum</title>: Omne illud pro pecunia 
habetur cuius pretium potest pecunia mensurari. Et ideo, sicut si aliquis pro pecunia mutuata vel 
quacumque alia re que ex ipso usu consumitur pecuniam accipit ex pacto tacito vel expresso, 
quodcumque aliud acceperit cuius pretium pecunia mensurari potest simile peccatum incurrit. Si 
vero accipiat aliquid huius non quasi exigens nec quasi ex aliqua obligatione tacita vel expressa, 
sed sicut gratuitum donum, non peccat; quia etiam antequam pecuniam mutuasset, licite poterat 
aliquod donum gratis accipere. Nec peioris conditionis efficitur per hoc quod mutuavit, 
recompensationem vero eorum que pecunia non mensurantur, licet pro mutuo exigere, puta 
benivolentiam et amorem eius qui mutuavit, vel aliquid huius. Ad primum ergo dicendum quod ille 
qui mutuum dat potest absque peccato in pactum deducere cum eo qui mutuum accipit 
recompensationem damni, per quod subtrahitur sibi aliquid quod debet habere, hoc enim non est 
vendere usum pecunie, sed damnum vitare; et potest esse quod accipiens mutuum maius damnum 
evitet quam dans incurret. Unde accipiens mutuum cum sua utilitate damnum alterius recompensat; 
recompensationem vero damni quod consideratur in hoc quod de pecunia non lucratur, non potest 
in pactum deducere, quia non debet vendere id quod nondum habet, et potest impediri multipliciter 
ab habendo. Ad primum dicendum quod recompensatio alicuius beneficii dupliciter fieri potest: 
Uno quidem modo ex debito iustitie, ad quod aliquis ex certo pacto obligari potest, et hoc debitum 
attenditur secundum quantitatem beneficii quod quis accipit; ed ideo ille qui accipit mutuum 
pecunie vel cuiuscunque similis rei, cuius usus est eius consumptio, non tenetur ad plus 
recompensandum quam mutuo accepit. Unde contra iustitiam est fieri ad plus reddendum obligetur. 
Alio modo tenetur aliquis ad recompensandum beneficium ex debito amicitie in quo magis 
consideratur affectus ex quo aliquis beneficium contulit quam etiam quantitas eius quod fecit. Et 
tali debito non competit civilis obligatio, per quam ducitur quedam necessitas ut non spontanea 
recompensatio fiat. Ad tertium dicendum quod si aliquis ex pecunia mutuata expectet vel exigat 
quasi per obligationem pacti taciti vel expressi recompensationem muneris ab obsequio vel a 
lingua, per inde est ac si expectaret vel exigeret munus a manu, quia utrunque pecunia estimari 
potest, ut patet in hiis qui locant operas suas quas manu vel lingua exercent. Si vero munus ab 
obsequio vel a lingua non quasi ex obligatione rei exhibeatur, sed ex benivolentia que sub 
estimatione pecunie non cadit, licet hoc accipere et exigere et expectare. Ad quartum dicendum 
quod pecunia non potest vendi pro pecunia ampliori quam sit quantitas pecunie mutuate que 
restituenda est, nec aliquid est exigendum aut expectandum nisi benivolentie affectus, qui sub 
estimatione pecunie non cadit, ex quo potest procedere spontanea mutuatio, repugnat ei obligatio ad 
mutuum in posterum faciendum, quia etiam talis obligatio pecunia extimari posset. Et ideo licet 
simul mutuanti unum aliquid aliud mutuare, non autem licet eum obligare ad mutuum in posterum 
faciendum. Ad V dicendum quod ille qui mutuat pecuniam, transfert dominium pecunie in eum cui 
mutuat. Unde ille cui pecunia mutuatur sub suo periculo tenet eam et tenetur integre restituere. 
Unde non debet amplius exigere ille qui mutuavit; sed ille qui conmittit pecuniam suam mercatori 
vel artifici per modum societatis non transfertur dominium pecunie sue in illum; sed remanet eius 
ita quod cum periculo ipsius mercator de ea negotiatur vel artifex operatur: et ideo, licite potest 
partem lucri inde provenientis expetere tanquam de re sua. Ad sextum dicendum quod si quis pro 
pecunia sibi mutuata obliget rem aliquam cuius usus pretio estimari potest, debet usu illius rei ille 
qui mutuavit computare in restitutionem eius quod mutuavit; alioquin si usum illius rei quasi gratis 
superaddi velit, idem est ac si pecuniam acciperet pro mutuo, quod est usurarium, nisi forte esset 
talis res cuius usus sive pretio soleat concedi inter amicos, sicut patet de libro accommodato. Ad 
VII dicendum quod si aliquis carius velit vendere res suas quam sit iustum pretium ut de pecunia 
solvendi emptorem expectet, manifeste usura committitur; quia huius expectatio pretii solvendi 
habet rationem mutui. Unde quicquid ultra iustum pretium pro huius expectatione exigitur est quasi 
pretium mutui, quod pertinet ad rationem usure. Similiter etiam si quis emptor velit rem emere 
vilius quam sit iustum pretium, eo quod pecuniam ante solvit quam possit ei tradi, est peccatum 
usure; quia etiam ista anticipatio solutionis pecunie habet mutui rationem, cuius quoddam pretium 
est quod diminuitur de iusto pretio rei empte. Si vero aliquis de iusto pretio velit diminuere ut 
pecuniam prius habeat, non peccat peccato usurie.</p>
	<p>Ad tertium sic proceditur. Videtur quod quicquid aliquis de pecunia usuraria lucratus fuerit, 
reddere teneatur. Dicit enim Apostolus ad Romanos XI: Si radix fecta, et rami: ergo eadem ratione, 
si radix infecta, et rami. Si radix fuit usuraria, ergo tenetur ad restitutionem illius. Preterea, sicut 
dicitur extra de usuris in illa decretali: Cum tu sicut asseris possessiones que de usuris sunt 
comperate debent vendi, et ipsarum pretia his a quibus sunt extorta restitui, ergo eadem ratione 
quicquid aliud ex pecunia usuraria acquiritur debet restitui. Preterea illud quod aliquis emit de 
pecunia usuraria debetur sibi ratione pecunie quam dedit, non ergo habet maius ius in re quam 
acquisivit quam in pecunia quam dedit. Sed pecuniam usurariam tenebatur restituere, ergo et illud 
quod ex ea acquiritur tenetur restituere. Sed contra est quod quilibet potest licite tenere id quod 
legitime acquisivit; sed id quod acquiritur per pecuniam usurariam, interdum legitime acquiritur, 
ergo licite potest retineri. Respondeo dicendum quod sicut supradictum est, res quedam sunt 
quarum usus est ipsa eadem consumptio, que non habent usumfructum secundum iura. Et ideo si 
talia fuerint per usuram extorta, puta denarii, triticum, vinum, aut aliquid huius, non tenetur homo 
ad restituendum nisi id quod accepit. Quia id quod de tale re est acquisitum non est fructus huius 
rei, sed humane industrie; nisi forte per detectionem talis rei altra sit damnificatus amittendo aliquid 
de bonis suis, tunc enim tenetur ad recompensationem nocumenti. Quedam vero res sunt quarum 
usus non est earum consumptio, et talia habent usumfructum, sicut domus et ager, et alia huius. Et 
ideo si quis domum alterius vel agrum per usuram retorsisset, non solum teneretur restituere 
domum vel agrum, sed etiam fructus inde perceptos, quia sunt fructus rerum quarum alius est 
dominus; et ideo ei debentur.</p>
	<p>Ad primum ergo dicendum quod radix non solum habet rationem materie, sicut pecunia 
usuraria, sed habet etiam rationem cause active, inquantum administrat nutrimentum, et ideo non 
est simile. Ad secundum dicendum quod possessiones que de usuris sunt comperate non sunt eorum 
quorum fuerint usure, sed illorum qui eas emerunt. Sunt tamen obligate illis a quibus fuerint usure 
accepte, sicut et alia bona usurarii; et ideo non precipitur quod assignentur ille possessiones hiis a 
quibus fuerint accepte usure, quia forte plus valerent quam usure quas dederunt. Sed precipitur 
quod vendantur possessiones et earum pretia restituantur scilicet secundum quantitatem usure 
accepte. Ad tertium dicendum quod illud quod accipitur de pecunia usuraria debetur quidem 
acquirenti non propter pecuniam usurariam datam, sicut per causam instrumentalem, sed propter 
suam industriam, sicut propter causam principalem; et ideo plus habet in re acquisita de pecunia 
usuraria quam in ipsa pecunia usuraria. Ad quartum sic proceditur: Videtur quod non licet 
pecuniam accipere mutuo sub usura. Dicit enim Apostolus ad Romanos I quod digni sunt morte non 
solum qui faciunt peccata, sed etiam qui consentiunt facientibus. Sed ille qui accipit pecuniam 
mutuo sub usuris, consentit usurario in suo peccato et prebet ei occasionem peccandi; ergo etiam 
ipse peccat.</p>
	<p>Preterea pro nullo commodo temporali debet aliquis alteri quomodocunque occasionem 
prebere peccandi; hoc enim pertinet ad rationem scandali activi, quod semper est peccatum. Sed ille 
qui petit mutuum ab usurario expresse dat ei occasionem peccandi; ergo pro nullo commodo 
temporali excusatur. Preterea non minor videtur esse necessitas quandoque deponendi pecuniam 
suam apud usurarium, quam mutuum accipiendi ab ipso. Sed deponendi pecuniam apud usurarium 
videtur esse omnino illicitum, sicut illicitum esset deponere gladium apud furiosum, vel virginem 
committere luxurioso, seu cibum guloso. Ergo neque licitum est accipere mutuum ab usurario; sed 
contra, ille qui iniuriam patitur non peccat, secundum Philosophum in V <title>Ethicorum</title>. 
Unde iustitia non est media inter duo vitia, ut ibidem dicitur, sed usurarius peccat inquantum facit 
iniustitiam accipienti mutuum sub usuris; ergo ille qui accipit mutuum sub usuris non peccat. 
Respondeo dicendum quod inducere hominem ad peccandum nullo modo licet; uti tamen peccato 
alterius ad bonum licitum est, quia et Deus utitur omnibus peccatis ad aliquid bonum, ut dicitur in 
<title>Enchidion</title>. Et ideo Augustinus publicole querenti utrum licet uti iuramento eius qui 
per falsos deos iurat, in quo manifeste peccat, eis reverentiam divinam adhibens, respondit quod qui 
utitur fide illius qui per falsos deos iurat non ad malum sed ad bonum, non peccato illius se sociat, 
quo per demonia iuravit, sed pacto bono eius quo fidem servavit. Si tamen inducit eum ad iurandum 
per falsos deos, peccaret. Ita etiam in proposito dicendum est quod nullo modo licet inducere 
aliquem ad mutuandum sub usuris, licet tamen ab eo qui hoc paratus est facere et usuras ex certo 
mutuum accipere sub usuris, propter aliquod bonum quod est subventio sue necessitatis vel alterius. 
Sicut etiam licet ei qui incidit in latrones manifestare bona que habet, que latrones diripiendo 
peccant, ad hoc quod non occidatur, exemplo X virorum qui dixerunt ad Ysmael: Noli occidere nos, 
quia habemus thesaurum in agro, ut dicitur Ieremie XLI. Ad primum ergo dicendum quod ille qui 
accipit pecuniam mutuo sub usuris non consentit in peccatum usurarii, sed utitur eo, nec placet ei 
usurarium acceptio sed mutuatio, que est bona. Ad secundum dicendum quod ille qui accipit 
pecuniam mutuo sub usuris non dat usurario occasionem usuras accipiendi, sed mutuandi; ipse 
autem usurarius sumit occasionem peccandi ex malitia cordis sui. Unde scandalum passivum est ex 
parte sua, non autem activum ex parte petentis mutui; nec tamen propter huius scandalum passivum 
debet alius a mutuo petendo desistere, nisi indigeat, quia huius passivum scandalum non provenit 
ex infirmitate vel ignorantia, sed ex malitia. Ad tertium dicendum quod si quis committeret 
pecuniam suam usurario non habenti alias unde usuras exerceret, vel hac intentione committeret, ut 
inde copiosius per usuram lucraretur, daret materiam peccanti, unde et ipse esset. Si autem aliquis 
usurario alias habenti unde usuras exerceat aliquis pecuniam suam committat ut tutius servetur, non 
peccat, sed utitur homine peccatore ad bonum.</p>
</div4>

<div4>
<head>vv. 73-75</head>
<p><quote rend="block">
<l><emph><foreign lang="ita">Qui distorse la bocca et di fuor 
trasse</foreign></emph></l>
<l><emph><foreign lang="ita">la lingua, come bue che 'l naso 
lecchi.</foreign></emph></l>

</quote></p>
	<p>Moraliter, qui bestialiter vivit bestialiter moritur, et sic a Minoe ubi punitur bestialitas 
destinatur.</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Trovai 'l duca mio ch'era 
salito</foreign></emph></l>
<l><emph><foreign lang="ita">già su la groppa del fiero 
animale,</foreign></emph></l>
<l><emph><foreign lang="ita">et diss'a me: «Or sie forte et 
ardito».</foreign></emph></l>

</quote></p>
	<p>Moraliter nemo potest cum fraude et proditione pugnare, nec ipsas agnoscere nisi fraudem 
vel proditionem ascenderit, quia non aliter ars deluditur arte. Adhuc alia moralitas continetur in eo 
quod Virgilius voluit esse medius inter ipsum autorem et caudam, ad ostendendum quod si quis 
ratione et prudentia usus fuerit, contra fraudem ipsa fraus sibi nocere non potest. Ideo poeta:

<quote rend="block">
<l><emph>Quicquid agis, prudenter agas et respice finem.</emph></l>
</quote>
</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">Ma esso, c'altra volta mi 
sovenne</foreign></emph></l>
<l><emph><foreign lang="ita">ad altro forte,</foreign></emph></l>
etc.
</quote></p>
<p>Subvenit alias Virgilius Danti sicut patet supra cantu primo, quando in auxilium sibi venit cum de 
monte metu ferarum ad yma descenderet. Unde dicit ei Virgilius, cantu secundo:

<quote rend="block">
<l><emph><foreign lang="ita">d'inanz'a quella fiera ti 
levai</foreign></emph></l>
<l><emph><foreign lang="ita">che del bel monte il corto andar ti 
tolse.</foreign></emph></l>

</quote>
Et cantu octavo, quando dominus Phylippus Argenti de Adimaribus ipsum Dantem voluit in palude 
Stygia suffocare. Unde dicitur ibi:

<quote rend="block">
<l><emph><foreign lang="ita">perchè 'l maestro accorto lo 
sospinse</foreign></emph></l>
<l><emph><foreign lang="ita">dicendo: «Via costà con li altri 
cani».</foreign></emph></l>

</quote></p>
</div4>

<div4>
<head>vv. 97-99</head>

<p><emph><foreign lang="ita">et disse: «Gerion, muoviti 
omai»</foreign>:</emph></p>
	<p>Queritur hic quare sub nomine Gerionis iste autor fraudem et proditionem voluit designare. 
Ad quod respondi potest quod in regno Yspaniarum fuit quidam rex qui Gerio vocabatur, qui non 
solum fuit plenus proditionis et fraudis, sed ipsa fraus et proditio putabatur. Sub nomine itaque 
istius regis placuit autori fraudem poetice designare. De quo quidem rege estant apud autores 
diverse sententie. Quidam enim dicunt tres fuisse in Yspania Geriones; sed quia equali et pari 
potentia in illo regno regnabant, ideo unus Gerio dicitur a poetis. Quidam vero dicunt quod fuit 
tantummodo unus in Yspania Gerio, sed habebat tria capita, de quo beatus Ieronimus <title>Contra 
Vigilantium</title> ait: Triphormem Gerionem Yspanie prodiderunt. Hoc autem dicitur quia 
habebat tria regna, ideo tricorpor fingitur a poetis. Pastor etiam vocabatur quia multa possidebat 
armenta, quorum fama Hercules excitatus in olla enea, secundum fabulam, venit in Yspaniam, 
ipsum Gerionem occidit, et armenta omnia secum duxit, sicut dicetur in cantu XXV. In olla autem 
enea ideo venisse fingitur quia in navigio valde forti et ere munito contra Gerionem in Yspaniam 
transfetavit. Dicitur etiam quod duxit secum ad ipsum Gerionem debellandum quendam canem cum 
duobus capitibus; quod ideo fingitur quia duplici bello cum Gerione pugnavit, terrestri videlicet et 
navali.</p>
</div4>

<div4>
<head>vv. 106-111</head>
<p><quote rend="block">
<l><emph><foreign lang="ita">Magior paura non credo che 
fosse</foreign></emph></l>
<l><emph><foreign lang="ita">quando Feton abandonò i 
freni,</foreign></emph></l>
<l><emph><foreign lang="ita">per chè il ciel, come pare, ancor si 
cosse;</foreign></emph></l>

</quote></p>
	<p>Pheton, ut scribitur secundo <title>Meth.</title> fuit filius solis et Climene. Huic Phetonti 
fuit improperatum ab Epapho filio Iovis quod ipse Pheton non erat filius legitimus solis. Unde ipse 
contristatus ivit ad Climenem matrem suam, et petiit ab ea utrum esset verum quod sibi 
improperaverat Epaphus an non. Climene vero misit eum ad solem ut ab eo rei veritatem inquireret, 
mandans ei ut ad orientem accederet et antequam sol surgeret ipsum alloqueretur. Qui, ut ait 
Ovidius:

<quote rend="block">
<l><emph>Venit et intravit dubitati tecta parentis,</emph></l>
<l><emph>Protinus ad patrios sua fert vestigia vultus</emph></l>
<l><emph>Consistitque procul; neque enim propiora valebat</emph></l>
<l><emph>Lumina: purpurea velatus veste sedebat</emph></l>
<l><emph>In solio Phebus claris lucente smaragdis,</emph></l>
<l><emph>A dextra levaque dies et mensis et annus</emph></l>
<l><emph>Seculaque et posite spatiis equalibus hore</emph></l>
<l><emph>Verque novum stabat cinctum florente corona,</emph></l>
<l><emph>Stabat nuda estas et spicea serta gerebat,</emph></l>
<l><emph>Et glacialis hyems canos hyrsuta capillos.</emph></l>
</quote>
Quem cum vidisset Phebus ait ad filium: Que tibi causa me quid in hac ait arce petisti? Ad quem 
filius: O lux inmensi publica mundi Phebe pater, da michi scandere et uno solo die regere currum 
tuum, ut sic ista via probem me esse filium tuum. Cui Phebus:

<quote rend="block">
<l><emph>Magna petis, Pheton, et que non viribus istis</emph></l>
<l><emph>munera conveniunt nec tam puerilibus annis:</emph></l>
<l><emph>sors tua mortalis, non est mortale, quod optas.</emph></l>
<l><emph>Nate, cave, Pheton et tua corrige vota.</emph></l>
</quote>
Non assensit Pheton monitionibus patris, sed instanter petivit ascendere currum eius. Unde Phebus, 
victus precibus sui nati, dat sibi currum, talia monita premittendo:

<quote rend="block">
<l><emph>Si potes his saltem monitis parere paternis</emph></l>
<l><emph>Parce, precor, stimulis et fortius utere loris!</emph></l>
<l><emph>Nec preme nec summum molire per aera currum;</emph></l>
<l><emph>Altius egressus celestia tecta cremabis,</emph></l>
<l><emph>Inferius terras; medio tutissimus ibis.</emph></l>
<l><emph>Corripe lora manu; vel, si mutabile pectus</emph></l>
<l><emph>Est tibi, consiliis, non curribus utere nostris!</emph></l>
</quote>
Pheton autem avidus et vagus omnino voluit ascendere currum patris.

<quote rend="block">
<l><emph>Interea volucres Pyroys Eoys et Ethon,</emph></l>
<l><emph>Solis equi, quartusque Fleton innitibus auras</emph></l>
<l><emph>Flammigeris implent pedibus repagula pulsant.</emph></l>
</quote>
Propter quod non valens Pheton ipsorum equorum impetum refrenare, currum doluit ascendisse. 
Ovidius:

<quote rend="block">
<l><emph>Quid agat ignarus stupet et nec frena relinquit,</emph></l>
<l><emph>Nec retinere valet, nec nomina novit equorum.</emph></l>
</quote>
Tandem vero equi tantum ascenderunt in altum quod usque ad signum Scorpionis suo impetu 
devenerunt, et ibi flammis accensis celestis regio concremari cepit. Tunc pater omnipotens Iupiter 
de celo respexit et videns celestia sic comburi, ad devotas et humiles preces terre que iam in fluviis, 
stagnis et lacubus sicca erat, que quidem oratio secundum Ovidium in hac sententia continetur:

<quote rend="block">
<l><emph>Hosne michi fructus, hunc fertilitatis honorem</emph></l>
<l><emph>Officiique refers? quod adunci vulnera aratri</emph></l>
<l><emph>Rastroque ferro totoque exerceor anno,</emph></l>
<l><emph>Quod pecori frondes alimentaque mitia, fruges,</emph></l>
<l><emph>Humano generi, vobis quoque thura ministro?</emph></l>
<l><emph>Quid meruit frater? cur illi tradita sorte</emph></l>
<l><emph>Equora decrescunt et ab ethere longius absunt?</emph></l>
<l><emph>Quodsi nec fratris nec te mea gratia tangit,</emph></l>
<l><emph>At celi miserere tui! circumspice utrumque:</emph></l>
<l><emph>Fumat uterque polus! quos si violaverit ignis,</emph></l>
<l><emph>Atria vestra ruent! Athlas en ipse laborat</emph></l>
<l><emph>Vixque suis humeris candentem sustinet axem!</emph></l>
<l><emph>Si freta, si terre pereunt, si regia celi,</emph></l>
<l><emph>In chaos antiquum confundimur! eripe flammis.</emph></l>
</quote>
Iupiter autem, non habens unde deduceret nubes nec unde induceret umbres:

<quote rend="block">
<l><emph>Intonat et dextra libratum fulmen ab aure</emph></l>
<l><emph>Misit, in aurigam pariterque animaque rotisque</emph></l>
<l><emph>Exuit, et sevos conpescuit ignibus ignes.</emph></l>
<l><emph>At Pheton rutilos flamma populante capillos</emph></l>
<l><emph>Volvitur in preceps longo per aera tractu</emph></l>
<l><emph>Fertur, ut interdum de celo stella sereno</emph></l>
<l><emph>Etsi non cecidit, potuit cecidisse videri.</emph></l>
<l><emph>Quem procul a patria diverso maximus orbe</emph></l>
<l><emph>Excipit Heridanus fumantiaque abluit ora.</emph></l>
<l><emph>Nayades Hesperie trifida fumantia flamma.</emph></l>
<l><emph>Corpora dant tumulo, signant quoque carmine 
saxum:</emph></l>
<l><emph>Hic situs est Pheton currus auriga paterni</emph></l>
<l><emph>Quem si non tenuit magnis tamen excidit ausis.</emph></l>
</quote>
</p>
	<p>Exemplificat itaque autor et dicit quod non credit quod tantus timor invaserit Phetontem 
quando de curru solis cecidit, quantus invasit eum quando in aere super Gerionem se vidit. Sed visa 
fabula poetica, ad allegoriam utiliter transeamus. Per Phebum enim, qui deus sapientie a paganis 
antiquitus dicebatur, accipimus sapientiam. Iste enim Phebus generat filios sapientia illustratos. 
Accidit autem quod generatus filius aliquando antequam ad sapientie totalitatem accedat, currum 
patris scandere et regere se iudicat esse dignum, sicut quando secreta sapientie sive scientie ultra 
suas vires iudicare presumit. Et de isto intellectu dantur versus:

<quote rend="block">
<l><emph>Phebus lux dicitur et Pheton dicitur inde</emph></l>
<l><emph>Sicut splendor solis filius esse datur;</emph></l>
<l><emph>Philosophi radium generat sapientia cuius</emph></l>
<l><emph>Currum deducis sed cadit inde rudis.</emph></l>
</quote>
</p>
	<p>Vel per Phetontem accipere possumus potentes et arrogantes, qui semper appetunt altiora, 
sicut primus angelus qui divinitatis currum scandere attentavit, iuxta illud: In celum conscendam, 
super astra celi exaltabo solium meum. Sed frangit Deus omne superbum, iuxta illud Isaie: 
Quomodo cecidisti Lucifer, qui mane oriebaris. Et beata Maria in cantico: Deposuit potentes de 
sede. Et ista de causa Pheton a Iove fingitur fulminatus. Et de isto alio intellectu etiam dantur 
versus:

<quote rend="block">
<l><emph>Actibus et verbis homo tu quicunque superbis</emph></l>
<l><emph>Hoc retine verbum, frangit Deus omne superbum.</emph></l>
<l><emph/></l>
<l><emph>per che 'l ciel, come pare ancor, si cosse;</emph></l>
</quote>
</p>

	<p>Quando Pheton, ut fabula narrat, nescivit ducere currum solis ad alta conscendens, quedam 
pars celi dicitur fuisse combusta; que quidem pars via lactea sive galatia nuncupatur. De qua 
Ovidius, primo <title>Meth.</title>:

<quote rend="block">
<l><emph>Est via sublimis celo manifesta sereno</emph></l>
<l><emph>Lactea nomen habet candore notabilis ipso.</emph></l>
</quote>
</p>

	<p>Vulgo autem strata sancti Iacobi appellatur. Dicitur enim Galatia sive via lactea propter 
quandam maximam et lucidam claritatem quam habet, ut percipitur locus ille. Et istud accidit 
secundum quod dicunt astrologi, quia in illa parte celi sunt minutissime ac etiam spisse stelle, que 
adeo spisse sunt quod ibi illam talem generant claritatem. Fabulose autem dicitur quod sit illa via 
per quam Feton in celum deviando devenit, propter quam deviationem illa talis via dicitur fuisse 
cremata. Ideo ait in textu:

<quote rend="block">
<l><emph><foreign lang="ita">per che 'l ciel, come pare ancor, si 
cosse;</foreign></emph></l>
<l><emph><foreign lang="ita">nè quando Ycaro misero le 
reni</foreign></emph></l>
<l><emph><foreign lang="ita">sentì spennar per la scaldata 
cera,</foreign></emph></l>
<l><emph><foreign lang="ita">gridando 'l padre a lui: «Mala via 
tieni!»</foreign></emph></l>

</quote></p>
	<p>Quia Pasiphe regina cretensis cum tauro, notario Minois, Dedali arte artificiosa concubuit, ut 
dictum est superius in VII circulo, cantu XII, Minos ipsum Dedalum cum filio eius, qui Ycarus 
vocabatur, in laberintum inclusit. Sed Dedalus, sibi et filio impositis alis, de labirinto exivit et in 
Liciam transvolavit. Ante vero quam volare inciperet, dedit mandata Dedalus filio, ut 8 
<title>Meth.</title> scribit Ovidius:

<quote rend="block">
<l><emph>Ycare, ait, moneo, ne si demissior ibis,</emph></l>
<l><emph>Unda gravet pennas, si celsior, ignis adurat:</emph></l>
<l><emph>Inter utrunque vola.</emph></l>
</quote>
Sed quia Ycarus precepta patris noluit observare, dum altius quam sibi preceptum fuerat evolaret, 
calor solis ceram liquefecit intantum quod alis perditis, in mare decidens expiraret.</p>
	<p>Rei autem veritas talis est: Minos, rex cretensis, Dedalum et Ycarum in laberintum inclusit; 
sed regina Pasiphe ipsos ambos, corruptis pecunia custodibus, relaxavit. Sed, ut Ovidius velle 
videtur, non de laberinto sed de insula advolavit. Unde ait:

<quote rend="block">
<l><emph>«Clausus erat Dedalus pelago»</emph></l>
</quote>
qui ait in se licet obstruat Minos terras et undas, tamen celum patet ibimus illo. Et licet omnia 
possideat, non possidet aera Minos. Sed quia de tam arduo carcere sive insula exiverunt, ideo a 
poetis volasse finguntur. Allegorice autem nos per Dedalum, qui fuit homo multum ingeniosus, 
accipimus ingenium; per filium vero eius accipimus studium; nam Dedalus ingenium et Ycarus 
studium interpretatur. Studium itaque si ad alta et archana Dei sive nature se voluerit elevare, 
frustrabitur; quia ut ait beatus Bernardus: Scrutator maiestatis a gloria comprimetur. Et ideo monet 
poeta: Mitte archana Dei. Si autem circa yma nostrum studium se versare voluerit, et nil de 
celestibus cogitare, ignorantia simul et vitio involvetur. In extremitatibus enim, secundum 
philosophos, stant vitia et peccata, sed virtus in medio perseverat. Et de hoc intellectu accipe istos 
versus:

<quote rend="block">
<l><emph>Ycarei fati memores ex tote parati</emph></l>
<l><emph>Iussa paterna pati, medium tenuere beati.</emph></l>
</quote>
</p>
	<p>Exemplificat itaque autor et dicit quod, quando Ycarus miser perdidit alas, non tantum 
timuit quantum ipse, cum super Gerionem in aere tenebroso se vidit.</p>
</div4>

<div4>
<head>vv. 115-117</head>
<p><emph><foreign lang="ita">Ella sen va notando lenta lenta;</foreign></emph> Ita enim lente 
descendebat Gerio et rotabat, quod ipse autor nec rotationem nec girationem aliqualiter sentiebat; 
sed quia ventus in faciem sibi flabat, ideo girationem notavit. Et etiam sentiens ventum de subtus 
expirantem, notavit descensionem. Ideo ait in textu:

<quote rend="block">
<l><emph><foreign lang="ita">rota et discende, ma non me 
n'accorgo</foreign></emph></l>
<l><emph><foreign lang="ita">se non c'al viso et di sotto mi 
venta.</foreign></emph></l>

</quote></p>
	<p>In isto XVII cantu continentur XII comparationes et VI notabilia.</p>
</div4>
</div3>

<div3 n="Comparationes">
<div4>
<head>vv. 16-18</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Con più color, sommesse et 
sopraposte,</foreign></emph></l>
<l><emph><foreign lang="ita">non fer mai drappi Tartari nè 
Turchi,</foreign></emph></l>
<l><emph><foreign lang="ita">nè fur tai tele per Aragna 
imposte.</foreign></emph></l>

</quote></p></div4>

<div4>
<head>vv. 19-21</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Come talvolta stanno a riva i 
burchi,</foreign></emph></l>
<l><emph><foreign lang="ita">che parte stanno in aqua et parte in 
terra,</foreign></emph></l>
<l><emph><foreign lang="ita">et come là tra li tedeschi 
lurchi</foreign></emph></l>

</quote></p>
</div4>

<div4>
<head>vv. 22-24</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">lo bivero s'asetta a far sua 
guerra,</foreign></emph></l>
<l><emph><foreign lang="ita">così la fiera pessima si 
stava,</foreign></emph></l>
etc.
</quote></p>
</div4>

<div4>
<head>vv. 49-51</head>

<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">non altrimenti fan di state i 
cani,</foreign></emph></l>
<l><emph><foreign lang="ita">or col ceffo or col piè, quando son 
morsi</foreign></emph></l>
<l><emph><foreign lang="ita">o da pulci, o da mosche, o da 
tafani.</foreign></emph></l>

</quote></p></div4>

<div4>
<head>vv. 73-75</head>

<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Qui distorse la bocca et di for 
trasse</foreign></emph></l>
<l><emph><foreign lang="ita">la lingua, come bue che 'l naso 
lecchi.</foreign></emph></l>

</quote></p></div4>

<div4>
<head>vv. 85-90</head>

<argument><p>SEXTA COMPARATIO.</p></argument>
<p><quote rend="block">
<l><emph><foreign lang="ita">Qual è colui che sì presso à il 
riprezzo</foreign></emph></l>
<l><emph><foreign lang="ita">de la quartana, c'à già l'unghie 
smorte,</foreign></emph></l>
<l><emph><foreign lang="ita">et trema tutto pur guardando il 
rezzo,</foreign></emph></l>
<l><emph><foreign lang="ita">tal mi fec'io a le parole 
porte;</foreign></emph></l>

</quote></p></div4>

<div4>
<head>vv. 100-102</head>

<argument><p>SEPTIMA COMPARATIO.</p></argument>
<p><quote rend="block">
<l><emph><foreign lang="ita">Come la navicella esce di 
loco</foreign></emph></l>
<l><emph><foreign lang="ita">in dietro in dietro, sì quindi si 
tolse;</foreign></emph></l>

</quote></p></div4>

<div4>
<head>vv. 103-105</head>

<argument><p>OCTAVA COMPARATIO.</p></argument>
<p><quote rend="block">
<l><emph><foreign lang="ita">là 'v'era 'l petto, la coda 
rivolse,</foreign></emph></l>
<l><emph><foreign lang="ita">et quella tesa, com'anguilla, 
mosse,</foreign></emph></l>

</quote></p></div4>

<div4>
<head>vv. 106-108</head>

<argument><p>NONA COMPARATIO.</p></argument>
<p><quote rend="block">
<l><emph><foreign lang="ita">Magior paura non credo che 
fosse</foreign></emph></l>
<l><emph><foreign lang="ita">quando Fetonte abandonò i 
freni,</foreign></emph></l>
<l><emph><foreign lang="ita">per chè 'l ciel, come pare ancor, si 
cosse;</foreign></emph></l>

</quote></p></div4>

<div4>
<head>vv. 109-111</head>

<argument><p>DECIMA COMPARATIO.</p></argument>
<p><quote rend="block">
<l><emph><foreign lang="ita">nè quando Ycaro misero le 
reni</foreign></emph></l>
<l><emph><foreign lang="ita">sentì spennar per la scaldata 
cera,</foreign></emph></l>
<l><emph><foreign lang="ita">gridando 'l padre a lui: «Mala via 
tieni!»</foreign></emph></l>

</quote></p></div4>

<div4>
<head>vv. 127-129</head>

<argument><p>UNDECIMA COMPARATIO.</p></argument>
<p><quote rend="block">
<l><emph><foreign lang="ita">come 'l falcon ch'è stato assai su 
l'ali,</foreign></emph></l>
<l><emph><foreign lang="ita">che sanza veder logoro o 
uccello,</foreign></emph></l>
<l><emph><foreign lang="ita">fa dir al falconiere: «Omè, tu 
cali!»</foreign></emph></l>
etc.
</quote></p>
</div4>

<div4>
<head>vv. 133-136</head>

<argument><p>DUODECIMA COMPARATIO.</p></argument>
<p><quote rend="block">
<l><emph><foreign lang="ita">si dileguò come da corda 
cocca.</foreign></emph></l>

</quote></p>
	<p>Omnes iste comparationes sunt satis aperte et nichilominus superius explanate.</p>
</div4>
</div3>

<div3 n="Notabilia">
<div4>
<head>vv. 1-3</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">«Ecco la fiera con la coda 
aguzza,</foreign></emph></l>
<l><emph><foreign lang="ita">che passa i monti et rompe i muri et 
l'armi!</foreign></emph></l>
<l><emph><foreign lang="ita">ecco colei che tutto 'l mondo 
apuzza!»</foreign></emph></l>
</quote>

Et est istud notabile exclamatio poetica contra fraudem et proditionem.</p>
</div4>

<div4>
<head>vv. 7-9</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Et quella sozza ymagine di 
froda</foreign></emph></l>
<l><emph><foreign lang="ita">sen venne, et arrivò la testa e 'l 
busto,</foreign></emph></l>
<l><emph><foreign lang="ita">ma 'n su la riva non trasse la 
coda.</foreign></emph></l>
</quote>

Sepe enim fraus et proditio finem et intentionem abscondunt.</p>
</div4>

<div4>
<head>vv. 40-42</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Li tuoi ragionamenti sian là 
corti;</foreign></emph></l>
</quote>

Semper enim est laudanda moderata locutio. Frequenter enim, ut dicit beatus Ieronimus in epistula 
ad Augustinum, sermo in longum protractus caret intelligentia.</p>
</div4>

<div4>
<head>vv. 55-57</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">et quindi par che 'l lor occhio si 
pasca.</foreign></emph></l>
</quote>

Loquitur de usurariis et avaris, qui pascuntur solummodo suam pecuniam contemplari.</p>
</div4>

<div4>
<head>vv. 88-90</head>
<argument><p>QUINTUM NOTABILE.</p></argument>
<p><quote rend="block">
<l><emph><foreign lang="ita">ma vergogna mi fè le sue 
minacce,</foreign></emph></l>
<l><emph><foreign lang="ita">che 'nnanzi a buon signor fa servo 
forte.</foreign></emph></l>
</quote>

Semper est verecundia in omnibus laudanda, et spetialiter in iuvenibus et servitoribus, quia coram 
domino bono servum ipsa verecundia facit fortem.</p>
</div4>

<div4>
<head>vv. 97-99</head>
<argument><p>SEXTUM NOTABILE.</p></argument>
<p><quote rend="block">
<l><emph><foreign lang="ita">pensa la nuova soma che tu 
ài.</foreign></emph></l>
</quote>

Quia aliter portandum est balsamum et aliter lutum.</p>

	<p>Et sic patet decimus septimus cantus prime cantice.</p>
</div4>
</div3>
</div2>

<div2>
<head>XVIII</head>

<div3 n="Incipit">
<head>INCIPIT XVIII CANTUS PRIME CANTICE COMEDIE.</head>
	<p>In isto XVIII cantu autor descendit in octavum circulum, positum sub dominio Gerionis: qui 
quidem octavus circulus dividitur in X malas bulgias, quarum due continentur in isto cantu. Et 
incipit prima ibi:

<quote rend="block">
<l><emph><foreign lang="ita">In questo luogo, de la schiena 
scossi</foreign></emph></l>
<l><emph><foreign lang="ita">di Gerion, 
trovamoci,</foreign></emph></l>
etc.
</quote>
et finit ibi:

<quote rend="block">
<l><emph><foreign lang="ita">et questo basti de la prima 
valle</foreign></emph></l>
<l><emph><foreign lang="ita">sapere,</foreign></emph></l>
etc.
</quote>
Secunda vero malabulgia incipit ibi:

<quote rend="block">
<l><emph><foreign lang="ita">Già eravam là 've lo stretto 
calle</foreign></emph></l>
<l><emph><foreign lang="ita">con l'argine secondo 
s'incrocicchia,</foreign></emph></l>

</quote>
et finit ibi:

<quote rend="block">
<l><emph>Et quinci sian le nostre viste satie.</emph></l>
</quote>
</p>
	<p>In prima malabulgia tractat autor de lenonibus et deceptoribus, quorum pena est quod a 
demonibus cornutis scopantur et verberantur. In secunda vero tractat de adulatoribus, quorum pena 
est quod in stercore putrido stant submersi.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-99</head>
	<p>Postquam autor in superiori circulo, hoc est in VII, de peccato violentie quam malitiosus 
homo tripliciter operatur, in Deum, scilicet, proximum, et se ipsum, egregie pertractavit, nunc in 
isto VIII de peccato malitie et bestialitatis, prout per fraudem committitur, pertractare intendit. Sed 
quia fraus sive deceptio committitur X modis, ideo iste octavus circulus in quo punitur ipsa 
deceptio sive fraus, in X malas bulgias distinguitur ab autore. In prima nanque malabulgia ponit 
lenones et seductores; in secunda adulatores; in tertia symoniacos; in quarta ydolatras atque magos; 
in quinta barattatores; in sexta ypocritas; in septima latrones; in octava fraudulentos consiliarios; in 
nona scismaticos; in decima vero et ultima falsatores. Incipiens autem a prima, facit quoddam 
prohemium, designans situm octavi circuli, dicens: Locus est in Inferno qui dicitur Malebolge, totus 
petrosus in materia et ferreus in colore, sicut murus qui in circuitu vallat eum. Et in medio istius 
campi maligni, idest octavi circuli, est unus puteus satis largus et profundus, de quo qualiter sit 
ordinatus suo loco infra dicetur. Et in medio, hoc est inter altitudinem illam de qua de VII circulo 
cum Gerione ad infima descenderunt et puteum illum, est octavus circulus in X malasbulgias 
distinctus atque divisus. Et super unamquanque bulgiam, ut de una in aliam possit iri, est unus pons 
ferreus et petrosus. Facto prohemio, in quo situm istius octavi circuli designavit, ad primam 
bulgiam manum ponit, dicens, cum superiori cantu continuando, quod statim quod illa putrida 
fraudis ymago ipsos ad terram deposuit, Virgilius tenuit a sinistris, et autor secutus est eum. Dum 
autem ambo sic iuxta ripam prime bulgie pertransirent, dicit autor quod a manu dextera vidit in ista 
prima bulgia nova tormenta et novos tortores. Erant enim ibi in fundo nudi peccatores qui sine 
aliqua requie in illa fovea per circuitum decurrebant; et erant distincti isti currentes in duos ordines 
sive partes. Nam una pars, et isti erant lenones, veniebant iuxta ripam per quam ipse autor una cum 
Virgilio ambulabat. Ideo dicit in textu:
<quote rend="block">
<l><emph><foreign lang="ita">dal mezzo in qua ci venian verso 'l 
volto,</foreign></emph></l>

</quote>
Alia vero pars iuxta aliam ripam ibat. Et isti erant seductores, qui quia magis quam lenones 
peccaverunt, ideo magis ad tormenta decurrunt. Ideo ait in textu: <emph>di là con noi</emph> 
– supple veniebant – <emph>ma con passi magiori</emph>. Et ponit hic autor 
quandam similitudinem Romanorum, ut melius ymaginari possimus quomodo illi ambulabant 
contra se; quam similitudinem ego ponam quando comparationes finaliter exarabo. In utrisque 
autem ripis dicit autor cornutos demones se vidisse, qui cum magnis ferulis illas animas crudeliter 
verberabant. Et tam magnos ictus cum illis ferulis illis dabant, quod illi, recepto primo ictu, iam 
nullus ipsorum nec secundos nec tertios expectabat. Et interim quod autor sic ibat inter illas animas 
sic a demonibus verberatas, unum militem de Bononia recognovit, qui propter peccatum lenocinii 
quod de sorore carnali commisit, cum aliis lenonibus est damnatus. Et ad aliqualem excusationem 
sui dixit ille miles autori quod omnes sui concives sunt isto vitio lenocinii maculati. Et dum sic 
loqueretur cum Dante, unus demon qui erat in ripa ipsum percussit cum ferula sua, dicens: 
«Vade leno, hic non sunt femine meretrices». Autor autem illum dimittens, Virgilium 
est secutus, et ad quendam pontem qui operit istam primam bulgiam devenerunt. Et illum pontem 
leviter ascendentes, in pontis medio aliquantulum pausaverunt. Dum autem sic pausarent, dixit 
Virgilius ad autorem: «Facies quod istos ex ista parte alia venientes attente respicias, 
quorum facies, quia nobiscum venerunt, videre minime potuisti». Et dum inde respicerent 
illam gentem, que propter peccatum deceptionis et fraudis quod in mulieres quas deceperunt 
perpetrarunt, ait Virgilius ad autorem: «Respice illum magnum qui venit; et licet dolore sit 
plenus, tamen propter suam magnanimitatem lacrimas non expandit. Respice quantum aspectum 
regalem in penis etiam ipse tenet. Ille enim est Iason, qui audacia et prudentia sua magna regnum 
Colcorum aureo vellere spoliavit». Et ut Dantes sciret causam quare tantus homo in ista 
bulgia sic punitur, narrat sibi Virgilius quomodo ipse Iason decepit duas maximas mulieres, 
Ysiphilem videlicet et Medeam; quarum prima fuit filia regis Lempni et altera filia regis Colcorum. 
Unde ait: Ipse transivit per insulam Lempni postquam audaces femine omnes suos masculos morti 
sine pietate aliqua tradiderunt. Et ibi cum signis et verbis ornatis Ysiphilem iuvenculam tunc 
decepit, que omnes alias primitus deceperat mulieres. Dimisit enim eam ibi gravidam et desertam, 
et ideo talis culpa ad tale martirium ipsum damnat, et de Medea ibi etiam fit vindicta. Cum ipso 
etiam vadit qui cum tali vitio decipit mulieres. Et istud de prima valle et de istis qui ibi sunt scire 
sive videre sufficiat nunc ad presens.</p>
</div4>

<div4>
<head>vv. 100-136</head>
	<p>Determinato autem peccato lenocinii et peccato deceptionis et fraudis, que duo peccata 
quodammodo unum sunt, et que in ista prima malabulgia condemnantur, ad secundam bulgiam, in 
qua punitur adulatio, dirigit autor gressus. Et dicit quod ista bulgia est multum profunda, intantum 
quod nisi homo pontem ascendat, nichil videre breviter potest ibi. Et ideo de primo ponte veniens 
ad secundum, dicit quod in fundo secunde bulgie vidit quandam gentem in vituperosa et 
opprobriosa pena submersam. Erat enim illa fovea stercoribus putridissimis tota plena. Et cum 
autor ibi inferius cum oculo scrutaretur, vidit ibi quendam cum capite sic stercoribus coopertum, 
quod si erat laycus sive clericus minime videbatur. Ille autem, dum se sic vidit conspici ab autore, 
contra ipsum exclamavit dicens: «Cur es tu ita avidus respicere me magis quam alios 
stercorosos?» Et Dantes ad eum: «Quia si bene recordor, iam te vidi cum capillis non 
madidis, immo siccis. Et es Alexius de Anterminellis de Luca; ideo te respicio plus quam 
omnes». Et ille tunc, percutiens sibi caput dixit: «Adulationes mee hic inferius me 
merserunt, ex quibus linguam nunquam habui satiatam». Post hoc autem Virgilius ostendit 
autori antiquam Taydam meretricem, que adulando Amasio suo dicenti: «Habeo aput te 
gratias magnas?» «Ingentes», inquit. Ideo ait in textu:

<quote rend="block">
<l><emph><foreign lang="ita">Tayda è, la puttana che 
rispose</foreign></emph></l>
<l><emph><foreign lang="ita">al drudo suo quando disse: «Ò io 
gratie</foreign></emph></l>
<l><emph><foreign lang="ita">grandi apo te?» «Anzi 
maravilliose!»</foreign></emph></l>
<l><emph><foreign lang="ita">Et quinci sian le nostre viste 
satie.</foreign></emph></l>

</quote></p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Luogo è in Inferno, detto 
Malebolge,</foreign></emph></l>
<l><emph><foreign lang="ita">tutto di pietra,</foreign></emph></l>
etc.
</quote></p>
	<p>Hic incipit octavus circulus Inferni, in quo punitur malitia, sive fraus, que naturalem 
amorem extinguit. Ad cuius evidentiam est sciendum quod amor est duplex, scilicet naturalis et 
accidentalis. Naturalis amor est ille qui est et esse debet in tota natura humana, que ab omnibus 
diligitur et a nemine oditur; et iste talis amor spiritualem fiduciam non requirit. Accidentalis vero, 
sive spiritualis amor, est ille qui facit aliquem vel aliquos singulariter amari, et hoc vel propter 
consanguinitatem, vel propter patriam sive partem, vel propter amicitiam, vel propter recepta 
beneficia. Et iste talis amor fiduciam tam in amato quam in amante reponit. Contra istos itaque 
duos amores fraus et malitia bestialis hominis operatur; que quidem fraus, quia duplicem amorem 
extinguit, ideo duplicem locum obtinet in Inferno. In isto enim VIII circulo punitur fraus que facit 
contra primum amorem; sed quia talis fraus committitur X modis, ideo iste octavus circulus in X 
malasbulgias est distinctus. Fraus autem que secundum amorem extinguit, in nono et ultimo circulo 
condemnatur; sed quia talis fraus quatuor modis committitur, ideo nonus circulus in quatuor partes 
dividitur ab autore. Et de his duabus fraudibus habetur superius <add resp="ed">XI</add> cantu, 
ibi:

<quote rend="block">
<l><emph><foreign lang="ita">La froda, ond'ogni conscientia è 
morsa,</foreign></emph></l>
<l><emph><foreign lang="ita">può l'uom usar in colui che 'n lui 
fida,</foreign></emph></l>
<l><emph><foreign lang="ita">et in quel che fidanza non 
imborsa.</foreign></emph></l>

</quote></p>
	<p>Tractans autem de prima fraude, ipsam in VIII circulo collocat et distinguit, quem quidem 
circulum partitur in X partes, ut dictum est.
<quote rend="block">
<l><emph><foreign lang="ita">tutto di pietra et di color 
ferrigno,</foreign></emph></l>

</quote></p>
	<p>Vult dicere hic autor quod octavus circulus, qui continet decem foveas, est totus petrosus, 
idest de petra factus; et ista talis petra est in colore ferrea, sicut est ille murus rotundus et altus qui 
in circuitu vallat eum. Unde ait in textu:</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">come la cerchia che d'intorno 'l 
volge.</foreign></emph></l>
<l><emph><foreign lang="ita">Nel dricto mezzo del campo 
maligno</foreign></emph></l>
<l><emph><foreign lang="ita">vanegia un pozzo</foreign></emph></l>

</quote>
Dicit hic autor quod in medio illius campi maligni est unus puteus satis largus et profundus; sed 
quia in eo nichil a longe videtur, ideo vocat ipsum vanum.
<quote rend="block">
<l><emph><foreign lang="ita">di cui suo loco dicerà 
l'ordigno,</foreign></emph></l>

</quote>
Vult hic dicere autor de isto puteo aliud, non dico ad presens, quia qualiter sit ordinatus suo loco 
dicetur.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">Quel cinghio che rimane adunque è 
tondo</foreign></emph></l>
<l><emph><foreign lang="ita">tra 'l pozzo e 'l piè de l'alta ripa 
dura,</foreign></emph></l>

</quote></p>
	<p>Adhuc declarat hic autor situm octavi circuli, dicens quod sicut puteus qui est in medio est 
rotundus, ita illud totum quod est inter puteum et illam altam ripam, de qua descenderunt, est 
rotundum; et istud tale rotundum in decem foveas, que una circuit aliam, est distinctum. Ideo 
sequitur cum exemplo:</p>
</div4>

<div4>
<head>vv. 10-12</head>
<p><quote rend="block">
<l><emph><foreign lang="ita">Quale, dove per guardia de le 
mura,</foreign></emph></l>
<l><emph><foreign lang="ita">più et più fossi cingon li 
castelli,</foreign></emph></l>

</quote></p>
	<p>Qualiter enim una bulgia cingat aliam, exemplificando demonstrat quod, quemadmodum pro 
custodia murorum plures et plures fovee castella circundant, ita in isto VIII circulo una bulgia 
circumdat aliam, quousque perveniatur ad puteum qui est in medio collocatus. Et quemadmodum 
hoc mundo, ubi sunt plures fovee circa castra, super quamlibet foveam est unus pons, ita super 
malasbulgias sunt pontes, qui pontes rescindunt argines atque vallos, sed puteum non transcendunt. 
Ideo ait in textu:

<quote rend="block">
<l><emph><foreign lang="ita">infin al pozzo che i tronca et 
raccogli.</foreign></emph></l>

</quote></p></div4>

<div4>
<head>vv. 19-21</head>
<p><quote rend="block">
<l><emph><foreign lang="ita">In questo luogo, da la schiena 
scossi</foreign></emph></l>
<l><emph><foreign lang="ita">di Gerion, trovamoci; e 'l 
poeta</foreign></emph></l>
<l><emph><foreign lang="ita">tenne a sinistra, et io dietro mi 
mossi.</foreign></emph></l>

</quote></p>
	<p>Hic incipit prima malabulgia, in qua tractat de prima deceptione et fraude quam quis in 
luxuria operatur. Sed quia in luxuria committitur duplex fraus, ideo isti qui in ista bulgia puniuntur 
in duas partes et ordines sunt distincti. Prima enim fraus, que committitur in luxuria, est illa que 
committitur per aliquod medium, sicut per ambaxiatam, ut puta lenones qui semper ad deceptionem 
ambarum partium tendunt. Quia, ut videmus, lenones pulcritudinem, venustatem, et iuventutem 
mulieris homini magnificant, et mulieri hominis curialitatem, liberalitatem, et nobilitatem extollunt. 
Secunda vero fraus, que in luxuria committitur, est illa quam quis non per medium, sed per se 
ipsum immediate committit, ut puta quando homo suadet mulieri ut sue consentiat voluntati, 
promittens ei dolose ipsam accipere in uxorem, vel ipsam nunquam derelinquere, vel sibi in 
omnibus providere; sed postquam suam perfecerit voluntatem, ipsam deserit vel expellit. Qui 
primam fraudem committunt vocantur lenones; qui vero secundam, dicuntur deceptores. Et isti 
ambo in ista prima malabulgia puniuntur. Sed quia secundi magis peccare dicuntur quam primi, 
ideo maioribus ictibus verberantur, ut patet in textu.</p>
</div4>

<div4>
<head>vv. 25-27</head>
<p><emph><foreign lang="ita">dal mezzo in qua ci venian verso 'l volto</foreign>,</emph></p>

<p>Isti sunt lenones.
<quote rend="block">
<l><emph><foreign lang="ita">di là con noi, ma con passi 
magiori,</foreign></emph></l>

</quote></p>
	<p>Isti sunt deceptores, qui dolose decipiunt mulieres. Et nota quod istos dicit magis ad 
tormenta currere quam lenones, quia maius peccatum est puellam cum deceptione habere, et postea 
relinquere seu expellere, quam alteri procurare. Unde Thamar, filia David, quando fuit illusa et 
decepta a fratre suo Amon, ait ei, ut habetur in secundo libro Regum, XIII capitulo: Maius est hoc 
malum quod nunc agis adversum me expellens me quam quod ante fecisti opprimens me. Et Phyllis 
ait ad Achillem, ut scribit Ovidius in libro <title>Epistularum</title>:

<quote rend="block">
<l><emph><foreign lang="ita">Fallere credentem non est operosa 
puellam</foreign></emph></l>
<l><emph><foreign lang="ita">Gloria. Simplicitas digna favore 
fuit.</foreign></emph></l>
<l><emph><foreign lang="ita">Sum decepta tuis et amans et femina 
verbis.</foreign></emph></l>

</quote></p></div4>

<div4>
<head>vv. 40-42</head>
<p><quote rend="block">
<l><emph><foreign lang="ita">Mentr'io andava, li occhi miei in 
uno</foreign></emph></l>
<l><emph><foreign lang="ita">furo scontrati:</foreign></emph></l>

</quote></p>
	<p>Iste leno, qui in ista bulgia cognoscitur ab autore, fuit quidam nobilis miles de Bononia, qui 
vocatus fuit dominus Veneticus de Caccianimicis. Unde ait sibi autor infra:</p>
</div4>

<div4>
<head>vv. 49-51</head>
<p><quote rend="block">
<l><emph><foreign lang="ita">se le fation che porti non son 
false,</foreign></emph></l>
<l><emph><foreign lang="ita">Venedico se' tu 
Caccianimico.</foreign></emph></l>

</quote></p>
	<p>Hic Venedicus ideo in ista bulgia reperitur, quia sororem suam germanam, nomine 
Ghisolam, Opizoni marchioni Estensi non erubuit mediante pecunia procurare. Unde, confusione et 
verecundia ductus, ait ad Dantem:</p>
</div4>

<div4>
<head>vv. 52-57</head>
<p><quote rend="block">
<l><emph><foreign lang="ita">Mal volontier lo 
dico;</foreign></emph></l>
<l><emph><foreign lang="ita">ma sforzami la tua chiara 
favella,</foreign></emph></l>
<l><emph><foreign lang="ita">che mi fa sovenir del mondo 
antico.</foreign></emph></l>
<l><emph><foreign lang="ita">I' fu' colui che la 
Ghisolabella</foreign></emph></l>
<l><emph><foreign lang="ita">condussi a far la vollia del 
marchese,</foreign></emph></l>
<l><emph><foreign lang="ita">come che suoni la sconcia 
novella.</foreign></emph></l>

</quote>
Quasi dicat: Ego sum ille qui propriam sororem alteri procuravi, quamvis sit horridum atque turpe 
solummodo dicere alteri propriam lenonizare sororem. Iste est enim ille Opizo, de quo habetur 
supra in VII circulo, cantu XII, girone primo.</p>
</div4>

<div4>
<head>vv. 58-63</head>
<p><emph><foreign lang="ita">et non pur io qui piango bolognese</foreign>;</emph></p>

	<p>Ad aliqualem sui excusationem et suorum civium abominabilem damnationem, dicit hic 
dominus Veneticus Danti quod non ipse solus Bononiensis propter peccatum lenocinii plangit ibi, 
quia in illa malabulgia sunt plures Bononienses mortui quam sint in Bononia modo vivi. Unde ait in 
textu:

<quote rend="block">
<l><emph><foreign lang="ita">anzi n'è questo luogo tanto 
pieno,</foreign></emph></l>
<l><emph><foreign lang="ita">che tante lingue non son ora 
aprese</foreign></emph></l>
<l><emph><foreign lang="ita">a dicer Sipa tra Sàvana et 
Reno;</foreign></emph></l>

</quote></p>
	<p>Civitas Bononie sita est inter duo flumina; unum vocatur Savena, reliquum vero Renum. 
Bononienses vero utuntur quodam singulari vocabulo, scilicet <emph>sipa</emph>, et sonat in 
eorum lingua <emph>sit</emph> vel <emph>fiat</emph>; ut cum dicimus in latino: Sit nomen 
Domini benedictum, Bononienses vulgo dicunt: <emph><foreign lang="ita">Sipa lo nome di Dio 
benedicto</foreign></emph>. Vult ergo autor dicere quod tot homines non sunt in Bononia vivi, 
illud singulare vocabulum personantes, quot sunt Bononienses mortui in ista prima malabulgia 
propter peccatum lenocinii condemnati. Quod autem dicitur in textu: <emph><foreign lang="ita">tante lingue non son ora apprese / a dicer sipa</foreign></emph>, sic intellige: Cum 
de sero circa crepusculum vel de nocte Bononienses cum scolaribus sibi obviant alternatim, cum 
volunt scire utrum sint extrinseci sive cives, unus alteri dicit: «Dic sipa». Et si fuerit 
cives ille qui fuerit requisitus, statim perfecte resonat illud verbum; si autem advena fuerit vel 
scolaris, ad pronuntiationem illius verbe capitur in instanti.
<quote rend="block">
<l><emph><foreign lang="ita">et se di ciò vuoi fede o 
testimonio,</foreign></emph></l>
<l><emph><foreign lang="ita">rècat'a mente il nostro avaro 
seno.</foreign></emph></l>

</quote></p>
	<p>Hic reddit dominus Veneticus veram causam propter quam Bononienses communiter sunt 
lenones, quia communiter sunt avari. Et ex hoc solvitur questio que fit, ex quo scilicet peccato ex 
septem principalibus istud peccatum lenocinii oriatur. Et patet quia ex peccato avaritie.</p>
</div4>

<div4>
<head>vv. 67-69</head>
<p><quote rend="block">
<l><emph><foreign lang="ita">I' mi ragiunsi con la scorta 
mia;</foreign></emph></l>
<l><emph><foreign lang="ita">poscia con pochi passi 
divenimo</foreign></emph></l>
<l><emph><foreign lang="ita">là 'v'uno scoglio de la ripa 
uscia.</foreign></emph></l>

</quote></p>
	<p>Postquam autor in ista prima malabulgia de lenonibus pertractavit, nunc in ista eadem tractat 
de deceptoribus, qui dolose decipiunt mulieres. Quorum peccatum ex quo ex VII principaliter 
oriatur, non bene clare apparet. Sed quantum ad presens, dico quod istud peccatum, scilicet 
decipere mulieres, aut oritur a luxuria aut ab avaritia. Nam quidam ipsas decipiunt, ut cum ipsis 
suas vuluptuosas expleant voluntates; quidam vero, ut ab ipsis extorqueant quicquid possunt. Et 
tales, ut ait Aristoteles, non luxuriosi, sed avari potius sunt censendi. Et causa est ista, quia nullum 
peccatum denominatur nisi a fine vel intentione. Unde beatus Ambrosius: Intentio tua operi tuo 
nomen imponit. Et poeta: Quicquid agant homines, intentio indicat omnes.</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">E 'l buon maestro, sanza mia 
dimanda,</foreign></emph></l>
<l><emph><foreign lang="ita">mi disse: «Guarda quel grande che 
vene»,</foreign></emph></l>
etc.
</quote></p>
	<p>Tractans autor de illis qui dolose decipiunt mulieres, inducit exemplariter poetando quendam 
antiquissimum regem Grecorum, nomine Iasonem, qui duas decepit maximas mulieres, Ysiphilem 
scilicet et Medeam, cuius deceptionis ystorie breviter iste sunt. In regno nanque Thesalie, quod 
quidem regnum Salonichium hodie appellatur, fuit antiquitus quidam nobilis et potens rex, nomine 
Peleus, pater illius bellicosissimi viri, scilicet Achillis, qui fuit fortissimus inter Grecos. Habebat 
autem iste Peleus fratrem germanum nomine Esonem; qui quidem Eson habuit quendam filium 
nomine Iasonem, iuvenem certe fortem et strenuum, ac etiam mirabiliter spetiosum. Hunc Iasonem 
primates Thesalie affectu mirabili diligebant, intantum quod in corde regis suspicio orta est ne 
Iason invaderet gubernacula regni sui. Illis autem diebus fama loquax per mundum insonuit quod in 
insula Colco erat quidam aries cuius vellus erat aureum, ut fame preconium perhibebat; hunc aurei 
velleris arietem, describit hystoria sive fabula, custoditum fuisse mirabili cura et studio dei Martis. 
Nam quidam boves ipsi Marti consecrati, qui ex ore flammas igneas evomebant, et quidam draco 
aspectu et visu terribiles, erant ad ipsius aurei velleris custodiam per artem mathematicam deputati. 
Si quis vero miles bellicosus et fortis vellet dictum arietem possidere, oportebat eum cum predictis 
bobus primo inire certamen. Et si eorum victoria potiretur, oportebat eum draconem occidere 
insopitum. Quibus bobus devictis et dracone necato, debebat cum illis bobus terram arare, et dentes 
draconis avulsos in illa terra arata protinus seminare. Ex quo semine debebant oriri quidam 
homines armati mirabiliter bellicosi, et cum istis similiter debebat inire certamen. Et sic oportebat 
eum antequam ad aureum vellus posset accedere, tria periculosa bella subire. Pelleus autem rex 
Thesalie, dubitans de nepote, ipsum accersivit et ait ad eum: «O fili mi, gloria regni mei, si 
in regno meo quod tibi de iure succedet – quia nondum natus erat Achilles – esset 
aureum illud vellus, quod in Colcon insula custoditur, ego reputarer et dicerer gloriosior homo 
mundi. Perge igitur, care nepos, cum comitiva regum et principum, quos mea magnificentia tibi 
dabit, et vade in Colcon, ut per te possideam quod totis desideriis concupisco». Tunc Iason 
sicut curialis, probus, et dulcis, non advertens fallacias sui patrui versipellis, et ad mandata regis se 
offert totaliter pariturum. Unde rex, corde exhyllaratus et facie, mandavit uni ingenioso artifici, qui 
dicebatur Argus, ut navem maximam fabricaret que Iasonem et socios transportaret. Qui, iussa 
complens, fecit navem que ab autore &lt;Argos&gt; dicta est, et eius naute &lt;Argonaute&gt; dicti 
sunt. Dicitur autem ista navis prima fuisse navis, non quod prima fuerit – nam primo multe 
navicule facte fuerant – sed ista fuit prima navis que cum magnis velis ad loca remota 
transivit. Ideo dicta est etiam &lt;pegasea&gt;, idest &lt;volans&gt;; nam sicut avis pennis per aera 
volat, sic navis maria velis sulcat. Unde versus: More volantis avis, volat alta per equora navis. 
Fabricata autem navi, Iason cum nobili procerum comitiva, Herculis qui monstra devicit, Castoris 
et Pollucis, qui fuerunt reges in Grecia, Medi qui Medos condidit, Ameni qui Amenos fundavit, et 
aliorum quam plurium ascendit in eam. Navigans itque per mare, Iason applicuit primo ad portum 
troyanum, qui dicebatur tunc temporis Symenonta. Tunc Laumedon rex Troye, timens et dubitans 
de adventu Grecorum, ipsos inhoneste pepulit terra sua. Et ista fuit prima causa et radix illius 
terribilis guerre que postea inter Grecos viguit et Troyanos. Nam postquam de aureo vellere 
victoriam habuerunt, cum multis navibus ad portum Troye iverunt, et ibi positis de nocte insidiis, 
cum summo die Laumedon ad propulsandas naves ascenderet, insidie de vineis exeuntes, urbem 
totam edacibus flammis tradunt et ipsum Laumedontam occidunt. Filius autem eius, nomine Tros, 
civitatem incensam, mortuo patre in melius reparavit. Iason autem cum sociis prosequens vota sua 
ad quamdam insulam que Lempnos dicitur devenerunt. In hac vero insula non invenit Iason 
aliquem virum nisi solummodo regem, quia paulo antequam ipse Iason in insulam applicuisset 
mulieres Lempni omnes masculos cuiuscumque conditionis, status, vel etatis existerent una nocte 
interemerunt, preter Ysiphilem, que patri suo naturali dilectione commota, vitam voluit condonare. 
Et hoc manifeste apparet per epistulam quam scripsit ipsa Ysiphile Iasoni contra Medeam, ubi sic 
ait:

<quote rend="block">
<l><emph>Prodidit illa patrem; rapui de cede Thoanta.</emph></l>
<l><emph>Deseruit Colcos; me mea Lempnos habet.</emph></l>
</quote>
</p>
	<p>Hoc autem scelus mulieres Lempni ideo perpetrarunt, quia viri earum quodam tempore 
profecti ad bellum, habita victoria, cum uxoribus et filiabus hostium se carnaliter miscuerunt; et 
adeo dulci amore cum ipsis confederati sunt, quod postquam ad propria sunt reversi intantum suas 
mulieres execrati fuerunt, quod nullus voluit cum aliqua sub uno tecto iacere, vel ad unam mensam 
similiter manducare. Unde ipse, dolore succense, quia ut ait Ovidius: Quelibet iratis ipse dat arma 
dolor. Habito inter eas et deliberato consilio, una nocte omnes masculos necaverunt, preter 
Ysiphilem, que suo patri pepercit, ut dictum est. Ad hanc igitur insulam veniens Iason et applicans 
ad civitatem, inveniensque ipsam viris totaliter vacuatam, vi voluit capere civitatem. Sed mulieres 
Lempni, sicut scribit Statius V libro <title>Thebaydos</title>, portas clauserunt, muros et turres 
ascenderunt, et civitatem viriliter defenderunt. Videns vero Iason quod non potuisset vi armorum 
capere civitatem, se convertit ad dolos. Ysiphilem enim filiam regis alloquitur, et verbis dulcibus et 
compositis ipsam flectens, promittit sibi ipsam capere in uxorem, et omnibus mulieribus Lempni 
viros etiam se daturum, nec non et civitatem et insulam totam se offert legaliter defensurum. Tunc 
Ysiphile, nimium credula, portas aperit, Iasonem recipit, et regni totius dominium sibi tradit. Iason 
autem duobus annis cum ipsa remansit, tanta fuit pulcritudine sua captus; et hoc est quod ipsa 
scribit ei in epistula sua dicens, sicut narrat Ovidius:

<quote rend="block">
<l><emph>Urbe virum vidi, tectoque animoque recepi!</emph></l>
<l><emph>Hic tibi bis estas, bisque cucurrit hyems.</emph></l>
</quote>
</p>
	<p>Tandem, expletis duobus annis, ipsam duobus filiis gravidam dereliquit, et ad Colcon, ut 
dictum est, pro aureo vellere festinavit, promittens sibi se reversurum ad ipsam. Sed ipse, habita 
victoria de Colchis, ipsam decepit et nunquam ad ipsam est reversus. Unde ipsa hoc sibi improperat 
per epistulam dicens:

<quote rend="block">
<l><emph>Tertia messis erat, cum dare vela coactus,</emph></l>
<l><emph>Implesti lacrimis talia verba tuis:</emph></l>
<l><emph>«Abstraor, Ysiphile; si dent modo fata 
recursus,</emph></l>
<l><emph>Vir tuus hinc abio, vir tibi semper ero».</emph></l>
</quote>
Et infra:

<quote rend="block">
<l><emph>Cur tua polliciti pondere verba carent?</emph></l>
<l><emph>Vir meus hinc ieras, non vir meus inde redisti.</emph></l>
</quote>
Ideo ait autor in textu:</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Ivi con segni et con parole 
ornate</foreign></emph></l>
<l><emph><foreign lang="ita">Ysiphile ingannò, la 
giovinetta</foreign></emph></l>
<l><emph><foreign lang="ita">che prim'avea tutte l'altre 
ingannate.</foreign></emph></l>

</quote>
Hoc est dicere: Iason decepit Ysiphilem, que primo omnes alias deceperat mulieres, que contra 
consilium ordinatum patrem suum noluit trucidare.</p>
	<p>Viso quomodo Ysiphile fuit decepta, ad Medeam breviter transeamus. Recedens itaque 
Iason ab Ysiphile, venit in regno Colcorum, in quo regno regnabat tunc temporis rex Oetes, qui 
liberis carens, unicam filiam, Medeam nomine, possidebat; que quamquam iam ad annos nubiles 
pervenisset, a puerilibus tamen annis se totam exhibuerat liberalibus disciplinis, et adeo in 
mathematica erat experta, ut per exorcizationes nigromanticas lucem subito vertebat in tenebras, 
ventos inducebat, et pluvias corruscationes generabat, et grandines ac etiam tumidos terremotus, 
fluviorum autem decursus per declivia loca labentes ad superiores partes refluere et redundare 
cogebat, hiemali etiam tempore arbores frondibus et prata floribus vestiebat, iuvenes quoque 
senescere, et senes iuvenescere faciebat. Hec etiam, ut credidit antiqua gentilitas, luminaria magna 
celi, solem scilicet atque lunam, contra naturalem ordinem faciebat subito eclipsari. Que omnia non 
vere sed fantastice operantibus demonibus faciebat. Hec itaque cum esset virgo nimium speciosa, 
vulnerata amore Iasonis docuit ipsum quomodo domaret boves Marti consecratos, qui erant ad 
custodiam arietis deputati. De quibus Ovidius in libro <title>Epistularum</title>:

<quote rend="block">
<l><emph>Martis erant thauri plus quam per cornua sevi,</emph></l>
<l><emph>Quorum terribilis spiritus ignis erat.</emph></l>
</quote>
et quomodo, domitis bobus atque devictis, draconem per vigilem trucidaret. Quo trucidato sive 
necato, docuit ipsum terram arare, dentes draconitidos seminare, armatos natos ex dentibus 
debellare, et sic vellus aureum transportare. Quod nil aliud hec poetica narratio sonat nisi quod rex 
Colcorum habebat ydolum aureum ad modum arietis fabricatum, cui ydolo fecit templum mirabile 
fabricari, in quo templo thesaurum recondidit infinitum. Locum autem, ne violentia capi posset, 
munivit foveis, muris, turribus, atque armis. Posita vero custodia et defensione visibili, adhibuit 
etiam et invisibilem; nam per artem magicam, in qua sua filia nimium docta erat, tales apparentes 
custodie ibi erunt. Iason autem multa astutia et prudentia regnum Colcorum intravit, omnia que 
ordinata erant ad templi et regni custodiam dissipavit atque removit, et thesaurum totum cum ydolo 
asportavit. Ipsam autem Medeam, cuius opere hec omnia fecerat, in uxorem accepit et secum in 
Greciam ipsam ducens tandem duobus filiis gravidam dereliquit, et aliam uxorem accepit. Unde 
ipsa Medea ipsum Iasonem de sua fallacia in quadam epistula quam scribit Ovidius increpat in hec 
verba:

<quote rend="block">
<l><emph>Intrasti patrie regna beata mee</emph></l>
<l><emph>Et formosus eras, et me mea fata trahebant;</emph></l>
<l><emph>Abstulerant oculi lumina nostra tui.</emph></l>
<l><emph>Perfide sensiti? quis enim bene celat amorem?</emph></l>
<l><emph>Cur unquam Colchi magnetida vidimus Argon?</emph></l>
<l><emph>At michi plus equo? flavi placuere capilli</emph></l>
<l><emph>Et decor et lingue gratia ficta tue. Et si ego</emph></l>
<l><emph>Te non iuvassem ac etiam docuissem</emph></l>
<l><emph>Semina iecisses totidem sumpsisses et hostes</emph></l>
<l><emph>Ut caderet cultu cultor ab ipse suo</emph></l>
<l><emph>Quantum perfidie tecum scelerate perisset?</emph></l>
</quote>
</p>

	<p>In memoria etiam habere deberes qualiter et quomodo me in templo Dyane sacramentaliter 
adiurasti dicens:

<quote rend="block">
<l><emph>Per mala nostra precor, quorum potes esse 
levamen</emph></l>
<l><emph>Per genus, et numen cuncta videntis avi,</emph></l>
<l><emph>Per triplices vultus arcanaque sacre Diane,</emph></l>
<l><emph>Et si forte aliquos gens habet ista deos –</emph></l>
<l><emph>O virgo, miserere mei, miserere meorum;</emph></l>
<l><emph>Effice me meritis tempus in omne tuum!</emph></l>
<l><emph>Quodsi forte virum non dedignare Pelasgum 
–</emph></l>
<l><emph>Spiritus ante meus tenues vanescat in auras</emph></l>
<l><emph>Quam thalamo nisi tu nupta sit ulla meo!</emph></l>
</quote>
</p>
	<p>Et ad hec sacrilega iuramenta Iunonem et Dianam in testimonium invocasti dicens:

<quote rend="block">
<l><emph>Conscia sit Iuno sacris prefecta maritis,</emph></l>
<l><emph>Et dea marmorea cuius in ede sumus!</emph></l>
<l><emph>Vidi etiam lacrimas – an pars est fraudis in 
illis?</emph></l>
<l><emph>Sed cito sum verbis capta puella tuis,</emph></l>
</quote>
quod contra mandata patris amore tui tauros domui, per vigilem draconem sopivi, et ex dentibus 
natos milites debellavi.

<quote rend="block">
<l><emph>Et tunc tibi, que raperes, vellera tuta dedi.</emph></l>
<l><emph>Proditus est genitor, regnum patriamque reliqui;</emph></l>
<l><emph>Munus, in exilio quod licet esse, tuli!</emph></l>
<l><emph>Virginitas facta est peregrini preda latronis;</emph></l>
<l><emph>Deficit hoc uno lictera nostra loco.</emph></l>
<l><emph>Quod facere ausa mea est, non audet scribere 
dextra.</emph></l>
</quote>
</p>
	<p>Et sicut non audeo scribere ea que pro tuo amore tunc feci, ita nunc pro tua crudelitate id 
quod concepi faciam et non dicam. Duos enim filios, quos ipsa Medea genuerat ex Iasone, propriis 
manibus interfecit et ipsos patri in quodam convivio tradidit devorandos. Propter peccatum itaque 
deceptionis et fraudis, quod contra Medeam commisit Iason, ideo in ista prima malabulgia ponitur 
ab autore. Ideo ait in textu:

<quote rend="block">
<l><emph><foreign lang="ita">et di Medea ancor si fa 
vendetta.</foreign></emph></l>

</quote></p></div4>

<div4>
<head>vv. 100-102</head>
<p><quote rend="block">
<l><emph><foreign lang="ita">Già eravam là 've lo stretto 
calle</foreign></emph></l>
<l><emph><foreign lang="ita">con l'argine secondo 
s'incrocicchia,</foreign></emph></l>

</quote></p>
	<p>Hic incipit secunda malabulgia, in qua autor, postquam in precedenti de lenonibus et illis qui 
mulieres decipiunt pertractavit, de adulatoribus sive blanditoribus poetando pertractat, ponens ipsos 
in putridissimis stercoribus esse mersos; et hoc ad ostendendum quantum istud peccatum feteat in 
naribus sapientum. Nam nullum est fere peccatum quod ita displiceat homini sapienti sicut est 
adulatio sive blanditio, que alio nomine a sapientibus assentatio nuncupatur. Continet autem istud 
peccatum maximam deceptionem et fraudem, quia nunquam in se continet veritatem. Unde legitur 
de quodam imperatore romano quod cum se coram suis principibus collaudaret, dicens quod 
omnibus bonis desiderabilibus abundaret, ac etiam peteret utrum aliquo indigeret, et omnes 
responderent quod nichilo indigebat, ait sibi quidam philosophus: Uno indiges, quo indigent omnes, 
quia de te coram te nullus loquitur veritatem. Quantum enim adulatio sit grave peccatum patet per 
beatum Augustinum super psalmos. Duo, inquit, sunt genera persecutorum, scilicet vituperantium 
et adulantium. Sed plus nocet lingua adulatoris quam manus interfectoris.</p>
	<p>Propter quod adulatores vitare debemus quadruplici ratione: Primo, quia adulatores sunt 
velut aucupes, animas capientes; Proverbiorum 39: Homo qui fictis loquitur verbis et blandis 
sermonibus amico suo, rete expandit gressibus suis. Et ideo viri sapientes contra adulatores semper 
stant mirabiliter celati, ne eorum fallaciis capiantur, Proverbiorum primo: Frustra iacitur rete ante 
oculos pennatorum. Legitur enim de quodam philosopho, nepote Platonis, quod dum quidam sibi 
adularetur ait: «Desine adulari, nichil enim proficies». Secundo, quia adulatores sunt 
sicut syrene, animas in peccatis dormire dulciter facientes; Ysaie XIII: Syrene in delubris 
voluptatis. Sirene sunt pisces marini habentes spetiem mulieris, que ita dulciter cantant quod nautas 
faciunt obdormire. Simili modo adulatores suis adulationibus homines ad se trahunt, et tanquam a 
dormientibus, denarios, raubas, et alia bona carpunt; contra quos Ysaie, tertio capitulo, loquitur 
nobis Deus: Popule meus, qui te beatum dicunt ipsi te decipiunt. Sed quid faciunt sapientes, 
claudunt certe aures dum eorum adulationibus commendantur. Beatus Ieronimus: Nos ad patriam 
festinantes mortiferos syrenarum cantus surda debemus aure transire. Tertio, adulatores sunt sicut 
scorpiones vel apes; scorpio enim facie blanditur, sed cum cauda venenum infundit. Apes etiam 
mel portant in ore, sed in cauda aculeum gestant. Sic et adulatores in facie laudant, sed in absentia 
vituperant. Ideo tales, ut venenata animalia, sunt vitandi. Ieronimus in quadam epistula: Quis iuxta 
viperam somnum securus capit? Que si non percutiat, certe solicitat. Securius est enim perire non 
posse, quam iuxta periculum non perisse. Et Seneca: Habet suum venenum blanda oratio. Et ideo, 
iuxta sententiam cuiusdam doctoris: Cum sapiens laudatur in facie, flagellatur in corde.</p>
	<p>Quarto, adulatores sunt sicut fricatores; fricant enim sermonibus blandis quem aliis modis 
plicare non possunt. Sicut ponit Crisostomos exemplum de tauro quem, si non possunt homines 
verbibus subiugare, fricant manibus eius cervicem. E contra autem, sapiens vir potius vult argui et 
reprehendi quam blandis sermonibus collaudari. Unde David ait in Psalmo: Corripiet me iustus in 
mina et increpabit me; oleum autem peccatoris, idest adulatio blanda, non inpinguet caput meum. 
Et Tullius in libro <title>De Amicitia</title>: In obsequio amicorum comitas assit; affectatio vero 
vitiorum adiutrix procul admoveatur. Scitum est enim illud verbum Catonis: Multo melius acerbos 
inimicos habere, quam eos amicos qui dulces videantur; illos verum sepe dicere, hos nunquam. 
Adulatores autem veritatem nunquam dicunt, et si aliquando dicunt, non causa veritatis 
commendande dicunt, sed ut possint placere vel aliquid extorquere. Et si placere vel extorquere non 
possunt, ad opprobria se convertunt. Unde legitur in istoriis Romanorum quod dum quidam 
adulator multum Vespasiano imperatori adulatus fuisset, et nichil ab eo accepisset, ait ille ad 
imperatorem: «Vulpis potest pellem sed non animum commutare». Cui ait 
magnificus imperator: «Huiusmodi hominibus debemus risum, nobis correctionem, 
malefactoris penam». Et ideo Tullius, in libro <title>De Amicitia</title>, dicit: Nullam in 
amicitia pestem esse maiorem quam adulationem, blanditionem, et assentationem.</p>
</div4>

<div4>
<head>vv. 115-117</head>
<p><quote rend="block">
<l><emph><foreign lang="ita">Et mentre che là giù con l'occhio 
cerco,</foreign></emph></l>
<l><emph><foreign lang="ita">vidi un col capo sì di merda 
lordo,</foreign></emph></l>

</quote></p>
	<p>Tractans autor de adulatoribus, duos maximos adulatores in exemplum adducit: Et primo 
quendam militem de Luca, qui vocabatur Alexius de Anterminellis. Iste enim isto vitio fuit 
mirabiliter maculatus. Unde percutiendo sibi caput, quod quidem zuccam, idest cucurbitam, 
nominat ipse autor, quia sicut cucurbita est levis et vacua, ita adulatores, et maxime Lucani, habent 
capita levia et vacua; ait ut habetur in textu:</p>
</div4>

<div4>
<head>vv. 124-126</head>
<p><quote rend="block">
<l><emph><foreign lang="ita">«Qua giù m'ànno sommerso le 
lusinghe</foreign></emph></l>
<l><emph><foreign lang="ita">ond'i' non ebbi mai la lingua 
stucca».</foreign></emph></l>

</quote>
Secundo ponit quandam antiquissimam meretricem que Tayda dicebatur, que, ut scribit Terentius in 
suis comediis, fuit maxime adulatrix. Nam cum semel quidam suus Amasius ei diceret: 
«Habeo ego magnas gratias apud te?» Respondit, ut ait Terentius: «Imo 
ingentes», idest mirabiles. Quam responsionem redarguit Tullius in libro <title>De 
Amicitia</title> dicens: Magnas agere gratias Thais satis erat respondere &lt;magnas&gt;; 
&lt;ingentes&gt; inquit. Et subdit Tullius: Semper auget assentator id quod ille cuius ad voluntatem 
dicitur vult esse magnum. Propter peccatum igitur adulationis facit autor de ista Thayda 
mentionem; et ab ista omnes meretrices, quia adulatrices sunt, Thayde appellantur. Et ideo ait in 
textu:</p>
</div4>

<div4>
<head>vv. 133-136</head>
<p><quote rend="block">
<l><emph><foreign lang="ita">Tayda è, la puttana che 
rispose</foreign></emph></l>
<l><emph><foreign lang="ita">al drudo suo quando disse: «Ò io 
gratie</foreign></emph></l>
<l><emph><foreign lang="ita">grandi apo te?» «Anzi 
maravilliose!»</foreign></emph></l>

</quote></p>
	<p>Si vero queritur unde adulatio oriatur, idest ex quo ex VII peccatis mortalibus, dico quod 
oritur ex pusillanimitate; quia adulatores pusillanimi sunt et viles. Ideo timent dicere veritatem; 
pusillanimitas autem oritur ex peccato invidie, quia iuxta Salomonem, parvulum occidit 
invidia.</p>

	<p>In isto XVIII cantu continentur tres comparationes et tria notabilia.</p>
</div4>
</div3>

<div3 n="Comparationes">
<div4>
<head>vv. 40-42</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Quale, dove per guardia de le 
mura</foreign></emph></l>
<l><emph><foreign lang="ita">più et più fossi cingon li 
castelli,</foreign></emph></l>
etc.
</quote></p>
</div4>

<div4>
<head>vv. 13-15</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">et come a tai fortezze da' lor 
sogli</foreign></emph></l>
<l><emph><foreign lang="ita">a la ripa di fuor son 
ponticelli,</foreign></emph></l>

</quote></p>
	<p>Iste due comparationes sunt superius explanate.</p>
</div4>

<div4>
<head>vv. 28-30</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">come i Roman per l'exercito 
molto,</foreign></emph></l>
<l><emph><foreign lang="ita">l'anno del Iubileo, su per lo 
ponte</foreign></emph></l>
<l><emph><foreign lang="ita">ànno a passar la gente modo 
colto,</foreign></emph></l>

</quote></p>
	<p>Comparatio talis est: Omni enim anno centesimo est Rome, ut tradit antiquorum vera relatio, 
non solum plena sed plenissima omnium peccatorum remissio omnibus, scilicet accedentibus ad 
limina beatorum apostolorum Petri et Pauli. Romani autem, propter infinitam multitudinem que illo 
anno Rome concurrit, talem modum super pontem Sancti Angeli gentibus transeuntibus invenerunt. 
Nam in utroque capite pontis positi sunt custodes, qui taliter ordinant transeuntes ex una enim 
banda sive latere pontis: quidam habent faciem versus castrum Sancti Angeli, quod quidem castrum 
est in capite pontis, et vadunt ad Sanctum Petrum; ex alia vero parte a Sancti Petri basilica 
venientes vadunt versus montem, qui quidem mons est ab alio capite pontis. Exemplificat itaque 
autor et dicit quod quemadmodum anno iubilei, dum Rome est generalis remissio omnium 
peccatorum, una gens vadit ad Sanctum Petrum et alia redit, sic in ista malabulgia ab una parte 
ibant lenones et ab alia deceptores.</p>
	<p>Iubileus autem annus quid sit et unde dicatur breviter est videndum. Iubileus enim erat in 
veteri testamento quilibet annus quinquagesimus, in quo anno, secundum quod legitur in Levitico, 
omnis servus efficiebatur liber, omnis possessio que vendita erat, ad venditorem redibat. In isto 
eodem anno quiescebat terra Iudeorum, quia non arabatur nec serebatur. Debita etiam isto anno 
dimittebantur. Habuit autem ortum sive initium a quadam victoria quam habuit Abraam contra 
quattuor reges, scilicet regem Elamitarum, regem Babilonis, regem Ponti, et regem gentium; 
propter quam quidem victoriam omnes captivos quos ceperant illi reges, Abraam liberos abire 
permisit. <emph>Iobel</emph> enim lingua ebraica dicitur <emph>remissio</emph>; inde 
<emph>iubileus</emph>, idest <emph>remissivus</emph>. Ob hoc autem institutus est 
quinquagesimus annus, quia tunc erat Loth quinquaginta annorum quando ipsum de manibus regum 
eripuit Abraam; vel tunc erat quinquagesimus annus ex quo locutus fuerat Deus Abrahe; vel 
Abraam peritus astrorum in quibus etiam, secundum quosdam Zoroastem, magice artis inventorem, 
instruxit, noverat quod intemperies aeris que fit ex elevatis vaporibus vel depressis planetis semper 
versus ad L annos ad temperiem redeat. Et quod vidit fieri in astris voluit invitare in terris. 
Christiani autem omni anno centesimo, quia centesimus numerus est perfectior quinquagesimo, 
faciunt Iubileum, in quo remittuntur omnia debita peccatorum et in quo omnes qui sunt servi 
peccato efficiuntur liberi Deo.</p>
</div4>
</div3>

<div3 n="Notabilia">
<div4>
<head>vv. 37-39</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Ai come facen lor levar le 
berze</foreign></emph></l>
<l><emph><foreign lang="ita">a le prime percosse! già 
nessuno</foreign></emph></l>
<l><emph><foreign lang="ita">le seconde aspectava nè le 
terze.</foreign></emph></l>
</quote>
</p>
	<p>Istud est notabile curiosum, in quo ponit quod ille anime a cornuti demonibus sic scopate 
velocissime propter verbera decurrebant. <emph>Berze</emph> enim in lingua florentina pedes, 
sive calcaneum, prefigurat.</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">E 'l buon maestro, sanza mia 
dimanda,</foreign></emph></l>
<l><emph><foreign lang="ita">mi disse: «Guarda quel grande che 
vene,</foreign></emph></l>
<l><emph><foreign lang="ita">et per dolor non par lagrima 
spanda:</foreign></emph></l>

</quote></p>
	<p>In hoc notabili est notandum quod magnanimi homines, sicut fuit iste Iason, propter dolores 
quos sustinent sive habent, lacrimas non expandunt, quia sensualitatem a qua lacrime oriuntur 
rationi subiciunt. Unde legitur de Catone, quod dum esset in Asia et sibi mors filii qui Rome 
decesserat nuntiata fuisset, mox respondit: «Satisfecit nature filius meus, quia mortalis 
erat». Unde Tullius de hac magnanimitate Catonis in libro <title>De Amicitia</title> 
loquens ait: Aut enim nemo, quod quidem magis credo, aut si quisquam sapiens est, Cato sapiens 
fuit. Quomodo enim, ut alia omittam, mortem filii tulit.</p>
</div4>

<div4>
<head>vv. 85-87</head>
<p><emph><foreign lang="ita">quant'aspecto reale ancor ritene</foreign>!</emph></p>
	<p>Proprium est enim magnificorum virorum, quod licet a felicitate in miseriam cadant, quod 
mores altos non dimittunt. Nam ut manifeste videmus, multi ribaldi, quia sint filii nobilium, etiam 
nullo statu infimo in gestis et moribus cognoscunt.</p>

	<p>Et sic patet XVIII cantus.</p>
</div4>
</div3>
</div2>


<div2>
<head>XIX</head>

<div3 n="Incipit">
<head>INCIPIT XVIIII CANTUS PRIME CANTICE COMEDIE.</head>
	<p>In isto XVIIII cantu autor tractat de tertia malabulgia, que incipit ibi:

<quote rend="block">
<l><emph><foreign lang="ita">Già eravamo, a la seguente 
tomba,</foreign></emph></l>

</quote>

et finit ibi:

<quote rend="block">
<l><emph><foreign lang="ita">rimontò per la via onde 
discese.</foreign></emph></l>

</quote></p>
	<p>Ponit autem in ista bulgia symoniacos, pena quorum est quod sunt deorsum capite 
supplantati, et plantas habent velut candelas accensas.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-39</head>
	<p>Volens autor de symoniacis pertractare, more exclamatorio intonat contra ipsos, dicens: 
«O Symon mage, o miseri sequaces, qui res divinas, idest ecclesias et prebendas, que 
bonitate gratuita debent esse sponse Dei, vos lupi rapaces pro auro adulteramini et argento. Et ideo 
convenit quod pro vobis, idest contra vos, modo intonet tuba mea; quia in tertia bulgia 
statis». Facta vero exclamatione more poetico, dicit ipse autor, quod iam devenerat ad 
sequentem tumbam, idest ad tertiam bulgiam, in qua symoniaci stant sepulti; et videns eorum 
penam, ad Deum admiratorie se convertit, dicens: «O summa sapientia, quam admirabilis est 
ars tua, quam ostendis in celo, in terra, et in inferno, et quantum iuste compartitur virtus 
tua». Et postquam apostrophavit ad Deum, ad nos apostrophat in hunc modum, dicens: 
«Ego vidi illam bulgiam per costas et fundum quibusdam foraminibus totam plenam. Et 
quodlibet foramen erat largum uniformiter et rotundum». Et cuiusmodi forme essent, 
exemplificando declarat, dicens: «Non videbantur michi illa foramina ampliora neque 
maiora quam illa que sunt in pulcro templo mei sancti Iohannis, facta pro locis baptizantium 
sacerdotum; unum quorum foraminum non sunt adhuc multi anni quod ego fregi propter unum 
puerum qui suffocabatur in illo. Et istud sit sigillum quod omnem hominem qui esset deceptus 
clarificet et declaret». Postquam autem illa foramina exemplariter declaravit, ostendit 
quomodo et qualiter in uno quolibet foramine stat una anima cum accensis pedibus transplantata, 
dicens quod extra os cuiuslibet foraminis superabant, idest exibant, unius peccatoris pedes et crura 
usque ad nates, et totum aliud a natibus usque ad caput interius ibi stabat. Plante autem cuiuslibet 
peccatoris erant ita accense, quod sic fortiter palpitabant quod fregissent strambas atque ritortas. 
Qualiter vero illorum plante arderent, exemplificando declarat dicens, quod quemadmodum lignum 
vel aliud aliquod unctuosum, dum inflammatur, non statim comburitur, sed flammiger ignis lambit 
solummodo illam superficiem unctuosam, sic ille ignis divinus pariter et eternus lambebat pedes 
illorum a calcaneis usque ad punctas pedum. Exemplificatis igitur tam locis penarum quam ipsis 
penis, dum ipse autor universos attentissime respexisset, videns unum qui plus aliis in suo foramine 
torquebatur, ait ad Virgilium: «Quis est ille, o magister, qui plus quam alii sui consortes 
palpitando turbatur, et quem rubicundior flemma lambit?» Ad quem Virgilius: «Si tu 
vis quod ego te portem illuc inferius, per illam ripam que plus iacet, ab ipso scies de se et de suis 
tortis, idest ab ipso scies quis et que peccata commisit». Cui Dantes: «Tantum est 
michi pulcrum quantum tibi placet. Tu es enim dominus meus et scis etiam desideria que 
tacentur».</p>
</div4>

<div4>
<head>vv. 43-87</head>
	<p>Tunc Virgilius ipsum suis brachiis dulciter apprehendit, et per illam ripam que minus est 
ardua ipsum portavit, usque ad illum qui sic dolorose pedum commotionibus condolebat. Cum 
autem Dantes applicuisset ad illum, ait: «O quicunque es qui caput tenes inversum, anima 
tristis sicut palus fixa, michi loquere, si tu potes». Stabat autem ipse autor iuxta illam 
animam sic defixam, sicut stat aliquando frater qui confessionem audit perfidi sicarii, et illa anima 
subito exclamavit: «Es tu istic, Bonifatius? De duobus enim annis michi est Scriptura 
mentita. Es tu sic tam cito illo ere satiatus atque repletus, pro quo non timuisti pulcram dominam 
fraudulenter auferre, et ipsam postea vituperabiliter pertractare?» Tunc autor audiens ista 
verba, talis est effectus, quales efficiuntur illi qui non intelligunt id quod respondetur eisdem, quasi 
elusi, et nesciunt respondere. Quod advertens Virgilius, mox sibi ait: «Dic sibi cito non sum 
ille, non sum ille quem tu credis». Et ille respondit sicut sibi a magistro fuerat imperatum. 
Unde ille spiritus transplantatus fortiter pedes torsit, et postea suspirando voce lugubri ait ei: 
«Si tu qui michi loqueris non es Bonifatius, quid ergo a me queris? Si enim tantum est tibi 
cure scire quis ego sum, quod tu propter hoc ripam descenderis, scias quod ego fui iam magna 
clamide coopertus, et vere filius urse fui, sic cupidus et avarus quod ut possem ursiculos sublimare, 
superius in mundo es in bursa reposui, et istud es me in isto foramine imbursavit. Subter vero caput 
meum sunt alii mei predecessores qui symonizando me in vita alia precesserunt per istius petre 
fissuras absconsi. Illuc inferius etiam ego cadam, quando veniet ille quem credebam te esse quando 
interrogationem subitam tibi feci. Sed plus est tempus quo pedes habeo sic combustos, et quo steti 
capite sic inverso, quod ipse non stabit pedibus rubeis hic plantatus. Quia post ipsum veniet operis 
turpioris ex parte occidentali unus pastor sine lege, cui convenit quod me et ipsum cooperiat et 
excuset. Novus enim Iason erit de quo legitur in Machabeis quod sicut sibi fuit mollis Anthyocus 
suus rex, ita erit ei mollis ille qui Franciam modo regit».</p>
</div4>

<div4>
<head>vv. 88-133</head>
	<p>Postquam vero ille spiritus suis dictis finem imposuisset, autor ipsum mirabiliter increpavit; 
sed primo facit quandam sui excusationem dicens: Ego nescio si hic fui nimis presumptuosus et 
audax, quod ego respondidi tantum huic metro, dicens: «Dic michi: quantum thesaurum 
voluit noster dominus Ihesus Christus a Sancto Petro antequam claves ecclesiasticas in sua poneret 
potestate? Certe non quesivit ab eo nisi &lt;veni post me&gt;; nec Petrus nec etiam alii apostoli 
acceperunt a Mathia aurum sive argentum quando sorte fuit electus ad locum quem perdidit anima 
prava, idest Iudas Scarioth. Et ideo hic remane; tu es enim, sicut decet, bene punitus; et custodias 
bene pecuniam male captam, que te fecit contra Karolum sic audacem. Et si non esset quod adhuc 
michi vetat reverentia summarum clavium, quas tu in vita alacri tenuisti, ego uterer verbis adhuc 
gravioribus, quia avaritia vestra mundum contristat, deprimendo bonos et sullevando pravos. De 
vobis enim pastoribus animadvertit Evangelista, quando illa que sedet super aquas meretricari cum 
regibus sibi fuit methaphorice in visione monstrata; illa nempe que cum VII capitibus orta est, et 
circa X cornua habuit argumentum quousque virtus placuit viro suo. Fecistis enim, re vera, vobis 
deos aureos et argenteos. Et que differentia est inter vos et ydolatras? nisi quod ipsi ydolatre 
adorant unum, et vos adoratis centum?» Finita vero curiosissima exprobatione quam contra 
symoniacos fecit autor, ad Constantinum imperatorem cum quadam admiratione pariter et dolore 
sua verba convertit, dicens: «Hai Constantine, quanti mali fuit mater, non tua, dico, 
conversio, sed illa dos quam a te recepit primus dives pater». Et interim quod autor tales 
notas illi spiritui decantabat, ille spiritus, sive ira sive conscientia morsus, fortiter cum ambobus 
pedibus se urgebat. Ideo ait in textu: «forte spingava con ambo le piote». His autem 
omnibus sic completis, Virgilius cum ambobus brachiis cepit Dantem, et per illam viam per quam 
descenderat reascendit; et ipsum non deposuit quousque super quartum pontem qui operit quartam 
bulgiam baiulavit. Ibique suaviter ipsum deposuit, suaviter dico propter arcum qui est adeo erectus 
quod esset capris verissime durus passus. Et de illo ponte unum aliud vallum vidit. Ideo ait in textu: 
«Indi un altro vallon mi fu scoverto».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
<p><quote rend="block">
<l><emph><foreign lang="ita">O Symon mago, o miseri 
seguaci</foreign></emph></l>
<l><emph><foreign lang="ita">che le cose di Dio, che di 
bontate</foreign></emph></l>
<l><emph><foreign lang="ita">deon essere spose, et voi 
rapaci,</foreign></emph></l>
etc.
</quote></p>
	<p>Postquam autor in cantu superiori de pena lenonum, deceptorum, et adulatorum prosecutus 
est, nunc in isto cantu tractat de symoniacis et de pena que magis competit eis. Nam ponit eos 
deorsum capite, in quibusdam foraminibus sive puteolis transplantatos. Et hec pena satis 
correspondet peccatis eorum; ipsi enim symoniaci semper in hac vita procurant quomodo possint et 
qualiter in statu ecclesiastico sublimari. Et sic, sicut ipsi in hoc mundo volunt semper et appetunt 
altiora, ita in Inferno in infimis retruduntur; ita ut in eis illud evangelicum videatur impletum, quod 
Dominus comminatur dicens: Qui se exaltat humiliabitur. Tractans vero de symoniacis, facit contra 
eos exclamationem more poetico, dicens: «O Simon mago, o miseri seguaci», etc. 
Incipit autem suam exclamationem a Symone quodam mago, a quo Symone venditores et emptores 
ecclesiasticorum bonorum symoniaci nominantur. Dico largo modo. Stricto modo emptores 
dicuntur symoniaci, sed venditores geziaci, a quodam scilicet discipulo Elysei prophete nomine 
Gezi, qui propter pecuniam et donaria que petiit a Naman syro, quem a lepra curaverat Elyseus, 
effectus est leprosus ipse et semen suum, ut habetur in quarto libro Regum, V capitulo. Autor vero 
largo modo hic accipit symoniacos tam pro venditoribus quam pro emptoribus. Cuius Symonis 
ystoria talis est: Cum apostoli et discipuli Domini, sicut scribit beatus Lucas, Actuum, 8 capitulo, 
per Iudeam et Samariam verbum Domini predicarent, miracula facerent, homines baptizarent, et 
credentibus Spiritum Sanctum darent, quidam magus qui vocabatur Symon, seducens gentem 
Samarie, dicens se esse aliquem magum cui auscultabant omnes, a minimo usque ad maximum, 
dicentes: &lt;Hic est virtus Dei que vocatur magna&gt;, credidit Phylippo evangelizanti de regno 
Dei et baptizatus est. Videns autem signa et virtutes maximas fieri, stupens admirabatur. Et videns 
quod per impositiones manus apostolorum daretur Spiritus Sanctus, obtulit eis pecuniam dicens: 
«Date et michi hanc potestatem, ut cuicunque imposuero manus, accipiat Spiritum 
Sanctum». Petrus autem dixit ei: «Pecunia tua tecum sit in perditione, quoniam 
donum Dei existimasti pecunia possideri. Non est pars neque sors tibi in sermone isto. Cor enim 
tuum non est erectum coram domino». Hucusque beatus Lucas.</p>
	<p>Ab isto itaque Symone, qui Spiritum Sanctum emere voluit, omnes vendentes et ementes 
spiritualia karismata symoniaci appellantur. Contra hunc itaque Symonem et suos sequaces vox 
poetica clamat, dicens: <emph>O Symon mago</emph>, etc. ut supra. Sed quia hic agit autor de 
symoniacis, ideo circa ipsum peccatum tria breviter indagemus: primo, unde oriatur; secundo, 
quomodo diffiniatur; tertio, quot modis committatur. Circa primum nota quod symonia nascitur ex 
peccato avaritie. Nam beatus Petrus dixit Symoni mago, ut habetur Actuum VIII capitulo: Pecunia 
tua tecum sit in perditione, quoniam donum Dei existimasti pecunia possideri. Ille enim, et qui emit 
et qui vendit dona Dei, avaritia commovetur. Dicuntur autem bona spiritualia dona, quia debent 
donari, non vendi. Unde Dominus in Evangelio Mathei, IIII capitulo: Gratis accepistis, gratis date. 
Sed heu hodie impletus est ille versus Ovidii, imo potius posset dici sanctissima prophetia:

<quote rend="block">
<l><emph>Curia pauperibus clausa est, dat census honores.</emph></l>
</quote>
</p>
	<p>Circa secundum, nota quod istud peccatum taliter diffinitur: Symonia est studiosa voluntas 
emendi vel vendendi spirituale vel annexum spirituali. In qua diffinitione ostenditur quod non 
solum actus emendi vel vendendi est symoniacus, sed etiam studiosa voluntas; et bene dicit 
studiosa voluntas, quia si fuerit momentanea, non est propter hoc symoniaca iudicanda. Circa 
tertium vero, nota quod symonia committitur tribus modis, sicut dicit beatus Gregorius super illud 
Ysaie, XXVIII capitulo: Beatus qui excutit manus suas ab omni munere. Primo modo committitur 
symonia pecunia mediante, ut cum datur vel recipitur aliquod munus, sicut voluit dare Symon 
magus, et sicut recepit discipulus Elysei. Secundo modo committitur lingua, ut puta precibus, 
promissionibus, sive minis. Precibus dico, sicut mater filiorum Zebedei, que rogavit Christum pro 
filiis dicens, Mathei XX: Dic ut sedeant hii duo filii mei unus ad dexteram et aliud ad sinistram 
tuam. Que quia carnaliter spirituale petebat, non fuit a Domino exaudita. Promissionibus, sicut fecit 
Iason regi Anthyoco, qui promisit ei multa auri et argenti talenta, ut sibi sacerdotium donaretur, 
sicut habetur in secundo libro Machabeorum. Minis autem, sicut faciunt nobiles et magnates, qui 
minantur electoribus nisi ad suas eligant voluntates. Contra quos ait Dominus in Evangelio: Nolite 
timere eos qui occidunt corpus, etc. Tertio vero modo committitur symonia officio, quando scilicet 
pro beneficiis ecclesiasticis clerici se faciunt ordinari, ut de patrimonio Ihesu Christi valeant ditari 
et sublimari et cum prebendas ecclesiasticas vane et luxuriose consumunt, contra quos ait beatus 
Ieronimus: Bona pauperum pauperibus non dare sacrilegium est. Et est sacrilegium sacre rei 
furtum.
<quote rend="block">
<l><emph><foreign lang="ita">che le cose di Dio, che di 
bontate</foreign></emph></l>
<l><emph><foreign lang="ita">deon essere spose, et voi 
rapaci</foreign></emph></l>
<l><emph><foreign lang="ita">per oro et per argento 
avolterate,</foreign></emph></l>

</quote></p>
	<p>Vult hic dicere autor quod bona Dei, que bonitate gratuita debent expendi, mali prelati 
tanquam lupi rapaces destruunt et corrumpunt. Vel secundum aliam licteram, mali prelati qui 
debent de iure et ex officio eis commisso bona spiritualia custodire, tractare, et zelare tanquam 
sponsas, ipsi sicut adulteri per aurum et argentum indignis et insufficientibus largiuntur. Ideo 
immediate subiungit:

<quote rend="block">
<l><emph><foreign lang="ita">or conven che per voi suoni la 
tromba;</foreign></emph></l>

</quote></p>
	<p>Quasi dicat: Propter sacrilegia que in bonis spiritualibus commisistis convenit ut tuba, idest 
vox – subaudi poetica – intonet contra vos.</p>
</div4>

<div4>
<head>vv. 7-9</head>
<p><emph><foreign lang="ita">Già eravam a la seguente tomba</foreign></emph> Hic incipit 
tertia malabulgia et finitur in isto eodem cantu, ibi: «rimontò per la via onde 
discese».</p>
</div4>

<div4>
<head>vv. 10-12</head>
<p><quote rend="block">
<l><emph><foreign lang="ita">O somma sapientia, quanta è 
l'arte</foreign></emph></l>
<l><emph><foreign lang="ita">che mostri 'n cielo, in terra et nel mal 
mondo,</foreign></emph></l>

</quote>
quia secundum Divinam Scripturam, omnia in sapientia facta sunt, et secundum Philosophum, ad 
sapientem pertinet ordinare. Et ideo autor, videns omnia que a Deo sunt sapientissime ordinata, 
cum quadam admiratione apostrophat, dicens quod omnia que sunt in celo, in terra, et in Inferno 
sunt optime ordinata.</p>
</div4>

<div4>
<head>vv. 13-15</head>
<p><quote rend="block">
<l><emph><foreign lang="ita">I' vidi per le coste e per lo 
fondo</foreign></emph></l>
<l><emph><foreign lang="ita">piena la pietra livida di 
fóri,</foreign></emph></l>
<l><emph><foreign lang="ita">d'un largo tutti e ciascun era 
tondo.</foreign></emph></l>

</quote></p>
	<p>Hic designat autor materiam et formam istius tertie bulge. Materiam ponit, dicens istam 
bulgiam de petra livida esse factam; formam vero, cum ait quod ista petra livida et obscura est, 
plena per costas et fundum quibusdam foraminibus uniformiter et rotundis. Et ut ista foramina 
qualiter facta sint melius intelligere valeamus, facit de ipsis quandam comparationem ad illa que 
sunt in ecclesia beati Iohannis Baptiste de Florentia, dicens:</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">Non mi paren men ampi, nè 
magiori,</foreign></emph></l>
<l><emph><foreign lang="ita">che quei che son nel mi' bel San 
Giovanni,</foreign></emph></l>
<l><emph><foreign lang="ita">facti per luogo de' 
baptezatori:</foreign></emph></l>

</quote></p>
	<p>Ad cuius comparationis intelligentiam clariorem, est sciendum quod in civitate Florentie est 
unum admirabile templum, beato Iohanni Baptiste hodie consecratum; sed antiquitus fuit Marti 
paganorum tempore dedicatum, sicut dictum est supra, circulo VII, girone secundo, cantu XIII. In 
isto autem templo sunt fontes in quibus pascali tempore pueri baptizantur; in quorum fontium 
circuitu sunt quatuor puteoli, in quibus stant sacerdotes et levite ad baptismatis officium deputati. 
Exemplificat itaque autor et dicit quod illa foramina que in ista bulgia vidit, in quibus sunt 
symoniaci transplantati, non sunt ampla minus nec maiora quam sint illi puteoli qui sunt in Sancto 
Iohanne Baptista.</p>
</div4>

<div4>
<head>vv. 19-21</head>
<p><quote rend="block">
<l><emph><foreign lang="ita">l'un de li quali, ancor non è 
molt'anni,</foreign></emph></l>
<l><emph><foreign lang="ita">rupp'io per un che dentro 
v'annegava:</foreign></emph></l>

</quote></p>
	<p>Dum quadam die Dantes, autor istius altissime Comedie, esset in templo predicto, et pueri 
luderent in fontibus eiusdem templi, accidit quod unus puer ludendo, se in unum puteolum fontium 
illorum involveret. Cum autem brachiis et cruribus esset ibi puer implicitus, et nullo modo posset 
inde extrahi vel exire, Dantes ut posset puerum a morte servare, puteolum illum fregit et puerum 
liberavit. Sed si aliquis querat cur Dantes hanc ystoriam hic inserere voluit, taliter respondetur: quia 
multi se inaniter iactant de operibus alienis, virtuosorum facta sibi mendaciter ascribendo, ideo 
autor, ne aliquis se istam induat Comediam, more cornicule, que se pennis alienis ornavit, hoc 
factum hic ponere voluit, ut omnes sciant autorem huius Comedie esse Dantem qui illum puteolum 
dissipavit sive fregit, quod quidem factum omnibus notum fuit. Ideo sequitur in textu:

<quote rend="block">
<l><emph><foreign lang="ita">et questo sia suggel c'ogn'uomo 
sganni.</foreign></emph></l>

</quote></p></div4>

<div4>
<head>vv. 71-73</head>
<p><quote rend="block">
<l><emph><foreign lang="ita">«Chi è colui, maestro, che si 
cruccia,</foreign></emph></l>
<l><emph><foreign lang="ita">guizzando più che li altri suoi 
consorti»,</foreign></emph></l>
<l><emph><foreign lang="ita">diss'io,</foreign></emph></l>
etc.
</quote></p>
	<p>Videns autor animas symoniacas sic eversas, vidit inter eas unam que motu crurium magis 
conqueri videbatur, et quam in pedibus rubicundior flamma lambebat. Unde de ipsa certitudinem 
habere desiderans, ait ad Virgilium: «Quis est ille, o magister?» Cui Virgilius: 
«Si tu vis ut <add resp="ed">te</add> portem usque ad illum, ab ipso scies de se et de suis 
obliquis. Iste autem fuit Nicholaus papa tertius, natione romanus, de filiis ursi». Sed hic 
oritur questio, scilicet quare symoniaci, et maxime Pape, habent pedes ita flamma rubicunda 
succensos. Respondeo: pro pede enim accipimus affectum; nam sicut corpus pede, ita anima 
movetur affectu. Per flammam vero accipimus caritatem, qua anima inflammatur. Et ideo in figura 
huius summus Pontifex calciamenta rubea gestat in pedibus, ad ostendendum quod sui affectus 
debent esse caritate succensi. Cum itaque symoniaci suos affectus non igne caritatis, sed cupiditatis, 
habeant inflammatos, ideo in Inferno a divina iustitia, que omnia ponderat equa libra, pedes et 
plantas taliter habeant inflammatos.</p>
</div4>

<div4>
<head>vv. 46-48</head>
<p><quote rend="block">
<l><emph><foreign lang="ita">«O qual che se' che 'l di sù tien di 
sotto,</foreign></emph></l>
<l><emph><foreign lang="ita">anima trista come pal 
commessa»,</foreign></emph></l>
<l><emph><foreign lang="ita">comincia' io a dir, «se puoi, fa' 
motto».</foreign></emph></l>

</quote></p>
	<p>Postquam autor a Virgilio fuit portatus ad papam Nicholaum, nesciens ipse autor quis ille 
esset eversus, ait ad eum: «O anima tristis, que inversa manes, si potes, loquere ad 
quesita». Et illa anima sic ab autore rogata, credens ipsum esse Bonifatium papam, quem 
secundum prophetias et oracula expectabat, subito exclamavit: «Es tu iam istic, es tu iam 
istic, Bonifatius?». Quasi dicat: Quomodo es tu iam ita cito mortuus? Certe quando ego in 
papatu vivebam, per prophetyas et oracula tunc prescivi quod quasi decem annis in illa sede 
triumphare debebas. Et ecce fere modo completi sunt octo. Ideo ait in textu:</p>
</div4>

<div4>
<head>vv. 52-57</head>
<p><quote rend="block">
<l><emph><foreign lang="ita">«Di parecchi anni mi mentì lo 
scritto.</foreign></emph></l>
<l><emph><foreign lang="ita">Se' tu sì tosto di quel aver 
satio,</foreign></emph></l>
<l><emph><foreign lang="ita">per lo qual non temesti tòrre a 
'nganno</foreign></emph></l>
<l><emph><foreign lang="ita">la bella donna, et poi di farne 
stratio?».</foreign></emph></l>

</quote></p>
	<p>Credens Nicholaus Bonifatium ad inferos descendisse, in vituperium sue avaritie dixit ei: 
«Es tu tam cito illo ere satiatus, pro quo non timuisti fraudulenter auferre pulcram dominam, 
et postea ipsam inhoneste tractare?» Ista autem pulcra domina, quam dicit Nicholaus dolose 
Bonifatium abstulisse, dupliciter potest intelligi: primo pro Romana Ecclesia, que est mater et caput 
omnium ecclesiarum, de cuius pulcritudine habetur in Canticis: Pulcra es et decora filia Ierusalem. 
Hanc autem dominam abstulit Bonifatius multa astutia, dolo, et fraude Celestino pape, cui in papatu 
successit. Quod autem dicit: «et poi di farne stratio», sic intellige: Licet Bonifatius 
Romanam Ecclesiam gubernaret, non tamen ipsam ut sponsam Dei Unigeniti verebatur. Nam uno 
semel, cum esset cum cardinalibus ait: «Alii pape fecerunt miracula, sed ego faciam 
mirabilia». In quo quidem verbo timor Domini, qui secundum Salomonem est initium 
sapientie, et per quem declinat omnis homo a malo, secundum eundem inclusus non erat. Secundo 
modo, pro quadam magna domina comitissa, scilicet Margarita, quam ipse papa Bonifatius, avaritia 
ductus, ut suo posset comitatu potiri, abstulit viro suo, domino scilicet Nello de Petra, cui dicta 
domina nupta erat; et dedit eam in uxorem Marchioni nepoti suo. Sed postquam dicte comitisse 
bona omnia usurpavit, voluit ipsam reddere primo viro. Sed ipse eam renuit, eo quod dotes rehabere 
nequibat, dicens: «Ego nolo equam sine herba». Unde Bonifatius ipsam, ne alicui 
magno viro adhereret qui eam defendere posset, vinculis alligavit. Ideo Nicholaus:

<quote rend="block">
<l><emph><foreign lang="ita">«Se' tu sì tosto di quel aver 
satio,</foreign></emph></l>
<l><emph><foreign lang="ita">per lo qual non temesti tòrre a 
'nganno</foreign></emph></l>
<l><emph><foreign lang="ita">la bella donna et poi di farne 
stratio?»</foreign></emph></l>

</quote></p>
</div4>

<div4>
<head>vv. 70-72</head>

<p><emph><foreign lang="ita">Et veramente fui figliuol de l'orsa</foreign>.</emph></p>
	<p>Duplici modo fuit iste filius urse: primo, quia fuit de domo Ursinorum de Roma; secundo, 
quia fuit totus cupidus et avarus, ad modum urse. Nam ursa ita est avida comedere mel quod omnia 
pericula pro nichilo reputat, dum modo ipsum mel valeat degustare. Sic iste et Dei offensam et 
penas inferni pro nichilo reputavit, quas bene se habiturum sciebat propter vitium symonie ac etiam 
rapacitatis, quibus duobus vitiis in hac vita valde fuit intentus, dum modo posset fratrem, nepotes, 
atque consortes super omnes romanos principes exaltare. Ideo ait:

<quote rend="block">
<l><emph><foreign lang="ita">Veramente fu' filliuol de 
l'orsa,</foreign></emph></l>
<l><emph><foreign lang="ita">cupido sì per avanzar li 
orsatti</foreign></emph></l>
<l><emph><foreign lang="ita">che sù l'avere, et qui mi misi in 
borsa.</foreign></emph></l>

</quote></p></div4>

<div4>
<head>vv. 73-75</head>

<p><emph><foreign lang="ita">Di sotto al capo mio son li altri tracti – subaudi 
pape</foreign>.</emph> Dicit hic Nicholaus quod omnes illi pape qui eum precesserunt 
symonizando sub capite suo in illa petra absconsi <add resp="ed">sunt</add>.</p>
</div4>

<div4>
<head>vv. 76-78</head>
<p><quote rend="block">
<l><emph><foreign lang="ita">Là giù cascherò io altresì 
quando</foreign></emph></l>
<l><emph><foreign lang="ita">verrà colui – subaudi 
Bonifatius</foreign></emph></l>

</quote></p>
<p>Hic satis aperte Nicholaus ostendit quod nullus suorum successorum descendit ad inferos; et hoc 
quia nullus symoniacus fuit; sed Bonifatium expectabat tanquam symoniacum summum. Nam inter 
Nicholaum et Bonifatium omnes summi pontifices sine symonia fuerunt.</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Ma più è 'l tempo già che ' piè mi 
cossi,</foreign></emph></l>
<l><emph><foreign lang="ita">et ch'i' son stato così 
sottosopra,</foreign></emph></l>
<l><emph><foreign lang="ita">ch'ei non starà piantato co' piè 
rossi:</foreign></emph></l>

</quote>
Vaticinatur hic Nicholaus et dicit quod quando Bonifatius veniet in Infernum, non stabit tanto 
tempore cum accensis pedibus transplantatus quanto tempore stetit ipse. Et assignat causam, dicens 
quod post ipsum Bonifatium fuit papa Benedictus, post Benedictum vero papa Clemens, qui 
Clemens ei in hoc loco succedere debebat, sicut in papatu post illos duos in hoc mundo successit. 
Ed ideo seguitur immediate:</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">chè dopo lui verrà di più lada 
opra,</foreign></emph></l>
<l><emph><foreign lang="ita">di ver' ponente un pastor senza 
legge,</foreign></emph></l>
<l><emph><foreign lang="ita">tal che conven che me – idest 
Nicholaum – et lui –</foreign></emph></l>
<l><emph><foreign lang="ita">idest Bonifatium, – 
ricopra.</foreign></emph></l>

</quote></p>
	<p>Iste pastor venturus, de quo vaticinatur hic Nicholaus tertius, fuit dominus Bertrandus 
archiepiscopus Burdegalensis, qui post mortem Benedicti fuit factus summus Pontifex in hunc 
modum: Dum enim Romana Ecclesia post mortem dicti Benedicti vacaret, dictus archiepiscopus 
Burdegalensis composuit cum Phylippo rege Francorum, quod si sibi Romanum Pontificium cum 
cardinalibus procuraret, quod ipse faceret dicto regi omnia que sibi essent placita atque grata. Inter 
alia vero que sibi promisit fuerunt VII: Primum fuit quod promisit sibi Romanam Curiam de Ytalia 
extrahere et in partibus ultramontanis sub tyrannide dicti regis facere residere. Secundum, ad 
petitionem dicti regis creare duodecim cardinales. Tertium, ordinem Templariorum deponere. 
Quartum, magistrum Templi et Templarios igni tanquam hereticos et ydolatras condemnare. 
Quintum, omnes possessiones et bona Templariorum ipsi regi tribuere et regno Francie perpetuo 
confiscare. Sextum, decimam omnium ecclesiarum et bonorum ecclesiasticorum et regnorum et 
provinciarum Alamanie, Anglie, Ispanie, et Francie dicto regi per X annorum spatium condonare. 
Septimum, corpus pape Bonifatii tanquam hereticum concremare. Tunc ipse rex Phylippus suos 
ambaxiatores Perusium, ubi erat Romana Curia, cardinalibus destinavit, cum quibus taliter fecit 
quod dominus Bertrandus archiepiscopus Burdegalensis summus pontifex efficitur et Clemens 
vocatur. Factus autem Papa, omnia que regi promisit et multa alia, preter septimum, quia illud 
implere non potuit, adimplevit. Optime ergo dicit Nicholaus vocans ipsum pastorem sine lege: Nam 
sine lege intravit, sine lege vixit, et sic, secundum Apostulum, sine lege damnatus de hac vita 
migravit. Quod enim sine lege intraverit, patet quia symoniace papatum emit a rege Francie. Quod 
sine lege vixerit, universo mundo patet quomodo et qualiter Ecclesiam tyrannice rexit, luxoriose 
vixit, et guerram maxime per Ytaliam seminavit; finis autem suus veridice scitur quomodo cum 
esset gravi infirmitate gravatus, beatis apostolis Petro et Paulo vovit quod si sibi sanitatem 
restituerent, quod Romanam Curiam Romam reduceret sine mora. Recepta vero a Deo 
misericorditer sanitate, ipsa abutens in sui damnationem votum taliter adimplevit, quod sicut 
debebat ire versus Romam, versus Galliam se direxit. In quo itinere, dum esset serenitas summa, 
facta est tempestas venti, pluvie, grandinis, tonitruorum et fulminum ita grandis, quod omnes 
milites et pedites illum in itinere reliquerunt. Sed post modicum, tranquillitate reversa, reversi sunt 
milites qui ad ipsius erant custodiam deputati. Et invenerunt dictum papam de suo curru in terram a 
fulmine sic deiectum, quod nec vere vivus nec vere mortuus apparebat. Quem cum ad proximam 
villam duxissent, in nocte spiritum exalavit. Quod autem in textu dicitur: <emph><foreign lang="ita">lo qual conven che me et lui ricopra</foreign></emph>, duobus modis intelligi potest. 
Primus est iste: Tanta et talia mala faciet pastor iste, quod mala que nos duo, scilicet ego Nicholaus 
et Bonifatius fecimus, quasi pro nichilo videbuntur. Secundus vero modus est iste: Iste enim 
Clemens me Nicholaum et Bonifatium cooperiet in Inferno.</p>
</div4>

<div4>
<head>vv. 85-87</head>
<p><quote rend="block">
<l><emph><foreign lang="ita">Novo Iasón sarà, di cui si 
legge</foreign></emph></l>
<l><emph><foreign lang="ita">ne' Machabei; et com'a quel fu 
molle</foreign></emph></l>
<l><emph><foreign lang="ita">suo re, così fia lui chi Francia 
regge.</foreign></emph></l>

</quote>
Sicut secundo libro Machabeorum Divina Pagina manifestat, fuit in Ierusalem quidam sacerdos 
nomine Iason, qui summum sacerdotium ambiens, ivit ad regem Anthiocum, promittens ei argenti 
talenta trecenta et sexaginta, et ex redditibus talenta octingenta, si sibi sacerdotium regia autoritate 
daretur. Insuper promisit ei alia centum quinquaginta talenta si sibi concederet edificare in 
Ierusalem gignasium et ephebiam. Est autem gignasium locus ubi addiscitur ludus palestre, in quo 
ludo Hercules adoratur. Ephebia vero est lupanar puerorum, que quidem duo Deus vetuit super 
omnia filiis Israel. Que quidem omnia cum rex annuisset et Iason principatum obtinuisset, ut dicunt 
Hebrei, ignis sanctus qui vigiter in altari ardebat, quique duraverat a tempore Moysi usque ad 
tempora illa, statim extinctus est. Vocat itaque Nicholaus papam Clementem novum Iasonem, quia 
sicut Iasoni rex Anthyocus fuit mollis, idest flexibilis ad vendendum sacerdotium, ita Clementi fuit 
flexibilis rex Phylippus ad vendendum papatum, sicut glosa superior manifestat. Quia vero hic fit 
mentio de talento, videamus quid sit talentum, et quot sunt genera talentorum. Talentum enim, 
secundum Ysidorum, XVI libro <title>Eth.</title>, est mensura sive pondus septuaginta duarum 
librarum, sicut Plautus ostendit, qui ait duo talenta esse centum quadraginta quatuor librarum. Est 
autem triplex talentum, scilicet minus, medium, et summum. Minus constat ex quinquaginta libris; 
medium ex septuaginta duabus, et istud est aput Romanos; summum vero ex centum viginti.</p>
</div4>

<div4>
<head>vv. 97-99</head>
<p><quote rend="block">
<l><emph><foreign lang="ita">et guarda ben la mal tolta 
moneta,</foreign></emph></l>
<l><emph><foreign lang="ita">ch'esser ti fece contra Carlo 
ardito.</foreign></emph></l>

</quote>
Mala moneta, que Nicholaum papam contra regem Karolum effecit audacem, tripliciter accipitur in 
hoc loco. Primo modo accipitur sic: Maxime divitie quas in papatu habuit Nicholaus, ipsum ad 
tantam superbiam et audaciam induxerunt, quod non erubuit filiam regis pro nepote suo petere in 
uxorem, cuius petitioni rex nullo modo voluit assentire. Secundo modo accipitur sic: Cum rex 
Karolus regnum Sicilie invasisset et omnibus Siculis gravis esset, papa Nicholaus, propter 
pecuniam quam habuit ab imperatore Constantinopolitano, regnum Sicilie Petro regi Aragonum 
invadere et capere occulte permisit. Tertio modo accipitur sic: Cum quadam vice Karolus esset 
Rome, Nicholaus ab inimicis regis accepta pecunia ipsi regi mandavit quod antequam sol 
occumberet, de Roma exiret et pontem Ciperanum transiret. Iste Karolus fuit primo comes 
Provincie et postea rex Sicilie, qui Corradinum imperatorem electum una cum duce Austrie et 
comite Gerardo de Pisis decapitavit.</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Di voi pastor s'accorse il 
Vangelista,</foreign></emph></l>
<l><emph><foreign lang="ita">quando colei che siede sovra 
l'aque</foreign></emph></l>
<l><emph><foreign lang="ita">puttanegiar coi regi a lui fu 
vista;</foreign></emph></l>

</quote></p>
	<p>Hic contra malos prelatos invehit autor dicens: <emph><foreign lang="ita">Di voi 
pastori</foreign></emph>. Non dicit de Ecclesia, quia Ecclesia semper est bona, sed de 
pastoribus qui aliquando mali sunt vel esse possunt: <emph><foreign lang="ita">s'accorse il 
Vangelista, quando colei</foreign></emph> etc., ubi advertendum est, quod beatus Iohannes 
Evangelista vidit unam visionem que in XVII Apocalipsis capitulo continetur, que talis est: Vidit 
enim unam mulierem sedentem super aquas, que habebat poculum aureum in manu sua plenum 
abominatione, et immunditia fornicationis eius; et in fronte habebat scriptum istud nomen: 
«Babillon magna mater fornicationum et abominationum terre». Et erat ebria de 
sanguine sanctorum; et cum ea fornicabantur reges terre. Ista mulier signat malos prelatos, que ideo 
meretrix dicitur, quia, relicto Deo qui est verus sponsus anime, dyabolo adultero per diversa 
peccata et specialiter per avaritiam copulatur, quod iniquius malus prelatus operari non potest. 
Ecclesiasticus X: Nichil iniquius quam amare pecuniam. Super aquas vero sedere dicitur, quia 
prelati in delitiis requiescunt. Habet autem poculum aureum in manu sua plenum abominatione, 
quia mala subditis exempla propinant. Quod autem in fronte habet scriptum «Babilon 
magna», nil aliud est nisi quia mali prelati sunt confusiones subditorum; nam Babillon 
&lt;confusio&gt; interpretatur. Mater vero fornicationum dicitur, quia omnia mala a malis oriuntur 
prelatis. Sed quid vult dicere quod erat ebria de sanguine sanctorum et quod fornicabatur cum 
regibus terre, nisi quia mali prelati bonos opprimunt, expellunt, et persequuntur, et malos 
promovent, fovent, et sublimare procurant? Nam, ut manifeste videmus, ista meretrix, que malos 
prelatos significat, guerram seminat, discordiam amat, rem publicam conculcat, et tyrannos 
promovet et exaltat. Verum enim sponsum suum, qui eam de suo latere in cruce formavit, vel 
imperatorem qui eam bonis temporalibus et magnis honoribus sublimavit, tanquam meretrix fugit, 
et nunc illi regi, nunc illi iniqua et adultera amicitia copulatur.</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">quella che con le sette teste 
naque,</foreign></emph></l>
<l><emph><foreign lang="ita">et a le diece corna 
ebb'argomento,</foreign></emph></l>
<l><emph><foreign lang="ita">fin che virtute al su' marito 
piaque.</foreign></emph></l>

</quote></p>
	<p>Hic vult ostendere sacramentaliter autor quo tempore et quando facta est Romana Ecclesia, 
idest prelati Ecclesie meretrix, unam aliam visionem ponendo, que in predicto Apocalipsis capitulo 
declaratur, ubi sic dicitur: Et abstulit me angelus in desertum in spiritu, et vidi mulierem sedentem 
super bestiam coccineam, plenam nominibus blasphemie, habentem capita VII et cornua X. Ista 
mulier signat malos prelatos, qui dicuntur <emph>mulier</emph> propter mollitiem et 
deceptionem. Mulier enim dicitur quasi <emph>mollier</emph> a <emph>mollitie</emph>, cuius 
natura est hominem decipere et ad luxuriam provocare. Sic mali prelati suos subditos per mala 
exempla effeminant, per ypocrisim decipiunt, et ad bona carnalia et delectabilia per vite mollitiem 
trahunt. Tunc autem ista mulier super bestiam coccineam fuit posita ad sedendum quando mali 
prelati romane urbis dominium susceperunt. Que quidem urbs dicitur bestia, quia quando Romani 
Deum non cognoscebant, bestias adorabant; sicut quando Esculapium in forma serpentis et Iovem 
in forma arietis excolebant. Coccinea vero, idest rubicunda, dicitur propter sanguinem 
innumerabilium martyrum quem fuderunt. Quod autem ibidem dicitur, quod erat plena nominibus 
blasphemie, nichil aliud est nisi quia Deum, dum adorabant ydola, blasphemabant. Habet autem ista 
bestia VII capita et X cornua. Septem enim capita ideo habere dicitur, quia ipsa Roma VII montes 
continet intra muros. Unde sibi dicitur per prophetam: «Ve tibi, civitas septicollis». 
Et Virgilius in <title>Georgicis</title>:

<quote rend="block">
<l><emph>Septem uno sibi muro circundedit arces.</emph></l>
</quote>
</p>
	<p>Per decem autem cornua possumus accipere universale ipsorum Romanorum dominium 
quod per universam mundi machinam habuerunt: per decem enim, in quo universitas numeri 
continetur, quia supra decem nullus est numerus, universale dominium designatur. Unde circa 
finem mundi, ut habetur in Daniele et Apocalipsi atque Sibilla, in X regna Romanorum imperium 
dividetur. Tunc autem ista mulier meretrix supra bestiam sanguinolentam que habet VII capita et 
decem cornua sedit, quando bona temporalia tanquam venenum in Ecclesia sunt diffusa. Unde 
dicitur quod illa die qua Constantinus Augustus Romanam Ecclesiam in temporalibus sublimavit, et 
romane urbis dominam fecit, quod audite sunt voces de celo. «Heu heu, hodie diffusum est 
venenum in ecclesiam». Vult itaque dicere autor, quod quando fuit Romana Ecclesia in 
temporalibus sublimata, quod tunc nata est cum VII capitibus, quia posita fuit domina alme urbis, 
que ut dictum est septem montes continet intra muros. Ideo ait in textu:

<quote rend="block">
<l><emph><foreign lang="ita">quella che con le sette teste 
naque,</foreign></emph></l>

</quote>
Quod autem sequitur:

<quote rend="block">
<l><emph><foreign lang="ita">et a le diece corna ebe 
argomento,</foreign></emph></l>
<l><emph><foreign lang="ita">fin che virtute al su' marito 
piaque,</foreign></emph></l>

</quote>
sic intelligendum est: quousque boni et sancti prelati in romana sede sederunt, bona temporalia sive 
dominia, que per X cornua figurantur, optime gubernarunt; et contra ipsa cornua ipsam Romanam 
Ecclesiam impugnantia, secundum Deum viriliter restiterunt. Sed quando in dicta sede mali prelati 
sederunt, bona ipsa temporalia sive divina, que eis ab imperio sunt concessa, male rexerunt, et 
contra impugnationem tyrannorum resistere secundum Deum minime valuerunt; et hoc quia 
secundum virtutes vivere noluerunt. Ideo ait in textu:

<quote rend="block">
<l><emph><foreign lang="ita">fin che virtute al su' marito 
piaque,</foreign></emph></l>

</quote>
idest quousque placuit virtus prelato qui est sponsus Ecclesie erga X cornua optime se 
rexerunt.</p>
</div4>

<div4>
<head>vv. 112-114</head>
<p><emph><foreign lang="ita">Facto v'avete dio d'oro et 
d'argento;</foreign></emph></p>

	<p>Secundum beatum Augustinum, illud ab homine colitur quod pre ceteris diligitur. Prelati 
enim avari et maxime symoniaci, qui amore pecunie spiritualia bona vel vendunt vel emunt, 
manifeste, ut experientia manifestat, magis temporalia quam spiritualia diligere comprobantur. 
Unde convincuntur, secundum eundem doctorem, pecuniam adorare. Et ideo autor comparatione 
ydolatrarum eos condemnat, interrogative Nicholao pape petendo: «Que differentia est inter 
vos et ydolatras, nisi quod illi unum et vos centum simulacra adoratis?» Quasi dicat: 
Ydolatre, ut sunt Saraceni, Tartari, et alie gentium nationes, adorant unum deum, quia quelibet 
secta adorat suum deum. Sed vos symoniaci, cupidi et avari, tot deos adoratis quot symoniace 
recipitis sive datis. Ideo magis quam illi in hoc mundo detestandi, et in alio extitis puniendi.</p>
</div4>

<div4>
<head>vv. 115-117</head>
<p><quote rend="block">
<l><emph><foreign lang="ita">«Ai, Costantin, di quanto mal fu 
matre,</foreign></emph></l>
<l><emph><foreign lang="ita">non la tua conversion, ma quella 
dote</foreign></emph></l>
<l><emph><foreign lang="ita">che da te prese 'l primo ricco 
patre!».</foreign></emph></l>

</quote></p>
	<p>Pia exclamatione autor invehit in Constantinum, dicens: Non tua conversio fuit mater tanti 
mali, sed illa dos quam a te recepit primus dives pater, idest beatus Silvester, cui primo bona 
temporalia ab ipso imperio sunt concessa; propter quam dotem Romana Ecclesia, quia male utitur 
ipsa, in Apocalypsi, ut dictum est, meretrix nominatur. Dotes autem quibus Constantinus Sanctam 
Romanam Ecclesiam tanquam magnificus et munificus sponsus dotavit sunt iste: primo nanque die 
quo in urbe romana a beato Silvestro baptisma suscepit, in quo quidem baptismo splendor quidam 
mirabilis super eum emicuit, ibique Ihesum suam lepram mundantem se vidisse asseruit, hanc 
legem per universum romanum Imperium observandam instituit ut Christus, qui eum a lepra 
mundaverat, ab universa urbe et universo orbe tanquam verus Deus creator et redemptor omnium 
coleretur. Secunda die hanc legem sacratissimam dedit, ut si quis Christum blasphemasset capite 
puniretur. Tertia, ut quicunque paganus alicui christiano iniuriam facere attemptaret, dimidia parte 
suorum bonorum omnium privaretur. Quarta, ut sicut imperator romanus est caput et princeps 
omnium regum et principum orbis terre, sic romanus pontifex caput ab universis episcopis et 
ecclesiis habetur. Quinta, ut quicunque malefactor ad ecclesias christianas confugerit, ab omnibus 
curiis servetur immunis. Sexta, ut nullus nisi de licentia sui antistitis ecclesiam edificet vel altare 
intra muros breviter civitatis cuiuscunque. Septima, ut ad edificationem ecclesiarum decime 
possessionum regalium tribuantur. Octava, ipse christianissimus imperator ad locum ubi iacebat 
corpus beati Petri apostoli accessit, ibique de suis culpis se lamentabiliter accusavit. Postmodum, 
accepto bidente, ad fundamentum basilice construende terram primus aperuit, et in suis scapulis in 
honorem XII apostolorum XII cophinos foras iecit. Privilegia etiam tributa et vectigalia et 
possessiones magnificas ipsi Ecclesie Romane concessit. Fabricavit etiam multas ecclesias in urbe 
et spetialiter istas: ecclesiam lateranensem, que est episcopium urbis et orbis, in honorem Christi 
Domini Salvatoris, iuxta quam edificavit baptismum in quo fuit a lepra mundatus; et ab ipso 
baptismo ecclesia lateranensis Sanctus Iohannes ad Lateranum vulgariter nominatur; ecclesiam 
Sancti Petri extra urbem, que est de episcopatu portuensi; ecclesiam Sancti Pauli, similiter extra 
urbem, que est de episcopatu hostiensi; ecclesiam Sancti Laurentii, que dicitur foris muros; 
ecclesiam Sanctorum Marcellini et Petri, ubi mater sua, Sancta scilicet Elena, est sepulta; ecclesiam 
Sancte Agnetis, etiam extra muros, ubi sua filia beata Constantia sibi ma<add resp="ed">u</add>soleum fabricavit, in quo ipsa una cum beata Artemia et Athica requiescit. Infra 
muros vero fecit unam basilicam in honorem Sancte Crucis et aliam in honorem XII Apostolorum, 
et iste sunt maiores et digniores ecclesie urbis.</p>
</div4>

<div4>
<head>vv. 118-120</head>
<p><quote rend="block">
<l><emph><foreign lang="ita">Et mentr'io li cantava cotai 
note,</foreign></emph></l>
<l><emph><foreign lang="ita">o ira o conscientia che 'l 
mordesse,</foreign></emph></l>
<l><emph><foreign lang="ita">forte spingava con ambo le 
piote.</foreign></emph></l>

</quote></p>
	<p>Duabus de causis homo a suo statu quieto sive pacato subito commovetur: prima causa est 
ira, que secundum Damascenum est accensio sanguinis circa cor, et secundum Philosophum est 
appetitus vindicte; et utrumque membra quieta commovet et conturbat. Secunda est remorsus 
conscientie, que secundum Ysaiam, est vermis qui nunquam moritur, sed semper intima cordis 
rodit. Et ideo videns autor quod papa Nicholaus plus solito pedibus se vergebat, ait: Interim quod 
ego sibi talia decantabam, ipse, aut ira aut conscientia motus, cum ambobus pedibus fortiter se 
movebat, more dico ludentium; homo enim quando manibus ludit, hac illacque brachia manusque 
commutat. Sic ille spiritus transplantatus cruribus et pedibus se movebat, sicut soliti sunt ludentes 
brachia manusque movere. Ideo ait in textu:

<quote rend="block">
<l><emph><foreign lang="ita">forte spingava con ambo le 
piote.</foreign></emph></l>

</quote>
Ista enim duo vocabula, <emph>spingava</emph> scilicet et <emph>piote</emph>, sunt 
vocabula florentina; unum verbum, reliquum vero nomen. <emph>Spingabat</emph>, idest 
&lt;ludebat&gt;; <emph>con le piote</emph>, idest &lt;cum pedibus&gt;.</p>
</div4>

<div4>
<head>vv. 121-123</head>
<p><quote rend="block">
<l><emph><foreign lang="ita">I' credo ben c'al mio duca 
piacesse,</foreign></emph></l>
<l><emph><foreign lang="ita">con sì contenta labia sempre 
attese</foreign></emph></l>
<l><emph><foreign lang="ita">lo suon de le parole vere 
espresse.</foreign></emph></l>

</quote></p>
	<p>Dicit hic autor quod Virgilius ostendit in facie quod verba que ipse autor contra symoniacos 
est locutus sibi optime placuerunt, et hoc quia fuerunt vera ea que dixit, et aperte et expresse 
probata. Istud vero vocabulum, scilicet <emph>labbia</emph>, est ydioma Tuscorum et tantum 
valet quantum &lt;apparentia faciei&gt;. Unde quando gratiosam faciem alicuius hominis volumus 
commendare dicimus: «Questi à una bella labia». Et ad probationem quod ea que 
dixit Virgilio placuerunt, dicit ipse autor quod Virgilius cum ambobus brachiis eum cepit, et per 
illam ripam per quam descenderat reascendit. Nec eum deposuit quousque ipsum super pontem qui 
est super quartam bulgiam baiulavit; ibique suaviter eum posuit, unde potest quarta fovea 
contemplari. Ideo ait:

<quote rend="block">
<l><emph><foreign lang="ita">Indi un altro vallon mi fu 
scoperto.</foreign></emph></l>

</quote></p>
	<p>In isto XVIIII cantu continentur quatuor comparationes et totidem notabilia et tria 
vaticinia.</p>
</div4>
</div3>

<div3 n="Comparationes">
<div4>
<head>vv. 16-18</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Non mi paren men ampi nè 
magiori</foreign></emph></l>
<l><emph><foreign lang="ita">che quei che son nel mio bel San 
Giovanni,</foreign></emph></l>
<l><emph><foreign lang="ita">fatti per luogo de' 
battezatori;</foreign></emph></l>

</quote>
Lictera plana est.</p>
</div4>

<div4>
<head>vv. 28-30</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Qual suole il fiammegiar de le cose 
unte</foreign></emph></l>
<l><emph><foreign lang="ita">muoversi pur sù per la strema 
buccia,</foreign></emph></l>
<l><emph><foreign lang="ita">tal era lì da' calcagni a le 
punte.</foreign></emph></l>

</quote></p>
	<p>Comparatio talis est: Sicut quando aliquod unctuosum accenditur vel crematur, non statim 
comburitur, sed flammiger ignis lambit primo illam superficiem unctuosam, sic ille anime 
transplantate in pedibus, hoc est per planitiem pedis a pollice usque ad calcaneum habent illam 
talem superficiem inflammatam.</p>
</div4>

<div4>
<head>vv. 49-51</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Io stava come 'l frate che 
confessa</foreign></emph></l>
<l><emph><foreign lang="ita">lo perfido assessin, che, poi ch'è 
fitto,</foreign></emph></l>
<l><emph><foreign lang="ita">richiama lui,</foreign></emph></l>
etc.
</quote></p>
	<p>Vult hic dicere autor quod ipse stabat iuxta illam animam sic eversa, sicut est solitus stare 
frater qui audit confessionem perfidi assessini. Et illa anima que stabat eversa, ita loquebatur et 
respondebat autori quemadmodum assessinus suo loquitur confessori, qui postquam est infixus in 
terra clamat ad eum, et hoc quia mortem refugit quantum potest.</p>
</div4>

<div4>
<head>vv. 58-60</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Tal mi fec'io, qua' son color che 
stanno,</foreign></emph></l>
<l><emph><foreign lang="ita">per non intender ciò ch'è lor 
risposto,</foreign></emph></l>
<l><emph><foreign lang="ita">quasi scornati, et risponder non 
sanno.</foreign></emph></l>

</quote></p>
	<p>Sepe sepius accidit quod quando quis cum alio loquitur, quod responsionem sibi factam non 
intelligit: et tunc stupor sive pudor invadit eum, que quidem due passiones causant taciturnitatem in 
homine; et ideo stat stupidus, et respondere non potest. Simili modo, dum Dantes cum illo spiritu 
loqueretur, quia responsionem sibi factam non intellexit, ideo pudore sive stupore percussus 
obmutuit. Sed nota quod differentia est inter pudorem et stuporem. Pudor enim, sive verecundia, 
causatur in homine quando manifestatur in eo aliquid quod vellet celari, sicut quando in adulterio 
comprehenditur sive furto, et tunc ex tali verecundia omnia membra moventur suo modo ad facinus 
occultandum: quia oculi deprimuntur, facies avertitur, et ex tali verecundia coloratur. Et ratio est, 
quia sanguis currit ad faciem ad illam verecundiam expellendam. Lingua etiam, ne aliquid indicet, 
colligatur. Stupor autem est passio subito perturbans. Et ideo stupet homo in subitis, de quibus 
ymaginationem primitus non habebat, et tunc efficitur pallidus in facie. Et ratio est quia sanguis, 
sentiens timorem sive tremorem in corde, totus fugit illuc ad ipsum corroborandum et 
confortandum. Ista quidem talis passio invadit aliquando etiam milites bellicosos. Unde Ieronimus 
ad Augustinum: Fortissimos quosque milites subita bella conturbant, et ante coguntur fugere quam 
arma corripere. Que autem istarum duarum passionum sit peior, secundum Boetium dicitur esse 
stupor; et ratio est quia verecundia oritur ab exteriori, stupor autem ab interiori. Et ideo 
Philosophia, primo libro <title>De Consolatione</title>, Boetium increpans ait: «Quid 
taces? Pudore an stupore siluisti? Mallem pudore, sed te ut video stupor oppressit».</p>
</div4>
</div3>

<div3 n="Notabilia">
<div4>
<head>vv. 37-39</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">«Tanto m'è bel, quant'a te 
piace:</foreign></emph></l>
<l><emph><foreign lang="ita">tu se' signore, et sai ch'i' non mi 
parto</foreign></emph></l>
<l><emph><foreign lang="ita">dal tu' volere, et sai quel che si 
tace».</foreign></emph></l>
</quote>
</p>
	<p>In hoc notabili commendatur discipulus pariter et magister; discipulus, in eo quod que 
beneplacita sunt magistro, beneplacita sunt et sibi; magister, in eo quod non solum intelligit ea que 
sibi a discipulo proponuntur, sed etiam ea que, vel propter timorem, vel propter ignorantiam, 
occultantur. Multa enim in corde absconsa tenemus, que propter timorem sive verecundiam 
propalare veremur, vel propter ignorantiam manifestare nescimus. Ille igitur prudentissimus est 
auditor qui non solum intelligit id quod audit, sed considerat etiam id quod occultatur in corde.</p>
</div4>

<div4>
<head>vv. 88-96</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">«De, or mi di': quanto tesoro 
volle</foreign></emph></l>
<l><emph><foreign lang="ita">Nostro Signore in pria da sancto 
Pietro</foreign></emph></l>
<l><emph><foreign lang="ita">ch'e' li ponesse le chiavi in 
balìa?</foreign></emph></l>
<l><emph><foreign lang="ita">Certo no' i chiese se non &lt;Vienmi 
retro&gt;.</foreign></emph></l>
<l><emph><foreign lang="ita">Nè Pier nè li altri tolsero a 
Mathia</foreign></emph></l>
<l><emph><foreign lang="ita">oro o argento, quando fu 
sortito</foreign></emph></l>
<l><emph><foreign lang="ita">al luogo che perdè l'anima 
ria.</foreign></emph></l>
</quote>
</p>
	<p>Verba sunt Dantis contra prelatos symoniacos et avaros; in quibus verbis condemnat prelatos 
qui tenent in mundo locum Christi et Apostolorum, sed eorum vitam minime imitantur. Et adducit 
hic contra eos duo gloriosa exempla. Primum est exemplum Christi, qui, quando dedit beato Petro 
apostolo claves regni celorum, non petivit ab eo nisi solummodo <emph>Veni post me</emph>, 
idest imitare vitam meam. Secundum exemplum est Apostolorum, qui quando beatum Mathiam 
loco Iude in apostolum elegerunt, nec aurum nec argentum ab eo protinus acceperunt, nec etiam 
petiverunt.</p>
</div4>

<div4>
<head>vv. 100-105</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">Et se non fosse c'ancor lo mi 
vieta</foreign></emph></l>
<l><emph><foreign lang="ita">la reverentia de le somme 
chiavi</foreign></emph></l>
<l><emph><foreign lang="ita">che tu tenesti ne la vita 
lieta,</foreign></emph></l>
<l><emph><foreign lang="ita">io userei parole ancor più 
gravi;</foreign></emph></l>
<l><emph><foreign lang="ita">chè la vostra avaritia il mondo 
attrista,</foreign></emph></l>
<l><emph><foreign lang="ita">calcando i buoni et sollevando i 
pravi.</foreign></emph></l>
</quote>
</p>
	<p>In hoc notabili admonet nos hic autor, quod licet symoniacam perfidiam detestari et tanquam 
detestandam fugere debeamus, nichilominus, propter reverentiam summarum clavium que nobis 
celum aperiunt atque claudunt, ipsos prelatos sustinere debemus; non propter ipsos, quia digni sunt 
morte, sed propter claves, quibus etiam in malis prelatis revereri debemus. Unde habetur in iure, de 
excomunicatione que virtute clavium fulminatur, quod sive sit iusta sive iniusta, timenda est.</p>
</div4>

<div4>
<head>vv. 115-117</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">«Ai, Costantin, di quanto mal fu 
matre,</foreign></emph></l>
<l><emph><foreign lang="ita">non la tua conversion, ma quella 
dote</foreign></emph></l>
<l><emph><foreign lang="ita">che da te prese 'l primo ricco 
patre!»</foreign></emph></l>
</quote>
</p>
	<p>In hoc notabili demonstratur quod multa bona possunt fieri bona intentione, que propter 
malum finem bona non sunt. Dotes autem quas Constantinus Augustus Ecclesie Romane concessit 
fuerunt bone, quia Deo et Ecclesie date et bona intentione donate, ut scilicet Deus laudaretur et 
Ecclesia honoraretur, et clerici et pauperes inde sustentarentur. Sed mali prelati finem alium 
invenerunt, quia de ipsis bonis nec Deus laudatur, immo potius blasphematur, nec Ecclesia 
honoratur, immo potius vituperatur, quia ut habetur infra, in secunda cantica cantu <add resp="ed">XVI</add>: <emph><foreign lang="ita">cade nel fango, et sè brutta et la 
soma</foreign></emph>. Nec etiam clerici et pauperes inde sustentantur, immo ribaldi, histriones, 
ioculatores, aves et canes, consanguinei et nepotes foventur, nutriuntur atque ditantur. Et de 
patrimonio Ihesu Christi ipse Christus in suo clerico sive paupere nichil habet.</p>
	<p>Vaticin<add resp="ed">i</add>a vero sunt superius declarata.</p>

	<p>Et sic patet XVIIII cantus.</p>
</div4>
</div3>
</div2>

<div2>
<head>XX</head>

<div3 n="Incipit">
<head>INCIPIT XX CANTUS PRIME CANTICE COMEDIE.</head>
	<p>In isto XX cantu autor tractat de quarta bulgia, que incepit in precedenti cantu, ibi:

<quote rend="block">
<l><emph><foreign lang="ita">sì men portò sovra 'l colmo 
dell'arco</foreign></emph></l>
<l><emph><foreign lang="ita">che dal quarto al quinto argine è 
tragetto.</foreign></emph></l>

</quote>
et finit in isto cantu, ibi:

<quote rend="block">
<l><emph><foreign lang="ita">Ma vienn'omai, chè già tiene 'l 
confine</foreign></emph></l>
<l><emph><foreign lang="ita">d'amendue li 
emisperi,</foreign></emph></l>
etc.
</quote></p>
	<p>Ponit autem in ista bulgia maleficos, veneficos, ydolatras atque magos, et omnes illos qui in 
sortilegio student, sicut illi qui cum incantationibus, herbis, ymaginibus, vel sacris rebus divinant 
vel maleficia faciunt; quorum pena est vultus retro habere, et per penas retrorso calle transire.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-3</head>
	<p>Residens supra pontem quarte bulgie ipse autor, et attente considerans ea que continebantur 
in ipsa, admiratione multa simul et pietate repletus, volens narrare que vidit, facit quoddam 
preambulum, dicens: De nova pena michi convenit carmina fabricare et dare materiam XX cantui 
qui in prima cantica continetur, que tractat de illis, scilicet animabus, que sunt in Inferno 
submerse.</p>
</div4>

<div4>
<head>vv. 4-60</head>
	<p>Facto vero preambulo, ad narrationem earum que vidit dirigit stilum suum, dicens: Ego eram 
iam totus dispositus ad istam quartam bulgiam contemplandam, que planctu flebili rigabatur. Et 
vidi per illam foveam sic rotundam quandam gentem que tacendo et lacrimando illo passu 
incedebat et modo quo soliti sunt clerici letanias cum populo celebrare. Designato quomodo et 
qualiter per penosa loca incedunt, eorum penam poetando declarat, dicens quod iste anime, que in 
ista bulgia puniuntur, habent facies retroversas, et sic facie renibus et calcaneis antevadunt; pedes 
autem, ventres et pectora post se trahunt. Et ut istam penam melius intelligere valeamus, facit hic 
quandam comparationem, dicens: Forte per violentiam paralisis iam aliquis fuit taliter revolutus, 
sed ego nunquam talem revolutionem vidi, nec credo talem unquam alicui accidisse. Et quia totus 
erat ipse autor erga istos pietate commotus, ad quemcunque qui hanc legerit visionem apostrophat 
in hunc modum: «Si Deus tibi permittat, o lector, fructum de tua capere lectione, cogita per 
te ipsum quomodo ego poteram a lacrimis abstinere, quando nostram ymaginem vidi de prope sic 
retortam, quod fletus oculorum nates, non pectora, balneabat». Cuius lacrimas Virgilius 
videns, ipsum increpans ait: «Adhuc es tu de numero aliorum cecorum; in isto enim loco 
tunc pietas vivit quando est bene mortua. Quis est sceleratior illo qui erga divina iudicia 
compassione movetur? Erige caput, erige et respice illum cui in oculis Thebanorum terra se aperuit 
et ipsum absorbuit». Et tunc ostendit sibi antiquissimos quosdam augures et divinatores. Et 
primo Amphyoraum sacerdotem Apolinis, qui fuit unus ex VII regibus qui Thebas obsederunt, in 
qua obsidione fuit deglutitus a terra; secundo Tyresiam, augurem Thebanorum; tertio Arontam, 
aruspicem Latinorum; quarto ostendit sibi quandam mulierem thebanam que dicebatur Manto, que 
fuit filia supradicti Tyresie. Et in isto passu narrat autori Virgilius edificationem sue Mantue 
civitatis, dicens: «Ista Manto, postquam pater suus, scilicet Tyresias, de hac vita exivit, et 
sua civitas thebana, que Bacci civitas dicebatur, in servitutem a libertate devenit, longo tempore per 
mundum peregrinata est. Tandem, cum per Ytaliam transitum faceret in illa provincia que hodie 
dicitur Lombardia, que ante Liguria dicebatur, videns in medio cuiusdam pantani aliqualem 
planitiem terre sicce, ibi ad habitandum se posuit».</p>
</div4>

<div4>
<head>vv. 61-114</head>
	<p>Qualiter autem et unde illud oriatur pantanum, declarat adiungens: In Ytalia enim pulcra 
iacet unus lacus ad pedes Alpium que claudunt Alamaniam, supra quendam comitatum qui dicitur 
Tyralli, qui quidem lacus Benacus antiquitus dicebatur. Et ad commendationem aque dicti lacus 
dicit quod credit quod plus quam ex mille fontibus procedat sive scaturiat illa aqua inter Gardam, 
Valcamonicam et Peninum. Et in medio dicti lacus est quedam parva insula que est de iurisdictione 
trium episcoporum ipsius provincie Lombardie, scilicet Tridentini, Brixiensis et Veronensis. Ex una 
vero parte dicti lacus est quedam ripa ad piscationem amena et ad resistendum Brixianis et 
Pergamensibus naturaliter valde fortis, in qua est unum castrum quod Pischeria nominatur. In ista 
itaque parte aque que in Benaci gremio stare non possunt faciunt fauces suas, et inde exeuntes, seu 
potius descendentes, faciunt quendam fluvium qui non Benacus sed Mencius appellatur. Quantum 
vero sit longitudinis istud flumen, adiungens ait: <emph><foreign lang="ita">sino a Governo, dove 
cade in Po</foreign></emph>. Hoc est dicere, illa aqua que egreditur de Benaco ab ipso lacu 
currit in Padum, in quem dilabitur iuxta quendam locum qui dicitur Governum. In isto autem 
medio, hoc est inter lacum et Padum, dictus Mencius facit quandam paludem, in cuius medio est 
quedam planities, iuxta quam dum dicta Manto transitum faciens, videns dictam planitiem sine 
cultu et habitatione humana, et ex aquarum circumstantia valde fortem, ibi cum suis servis qui eam 
comitabantur ad habitandum se posuit, ibique exercens magicas suas artes finaliter vitam finivit. 
Post mortem vero suam, homines in circuitu eius habitantes dispersi, ad illum locum, quia fortis 
erat, unanimiter confluxerunt, ibique civitatem super illa ossa mortua construxerunt et in honorem 
illius mage, que primo illum locum incoluerat, Mantuam appellarunt. Posita edificatione mantuana 
que fuit antiquitus populo copiosa, ponit causam quare modo sic raro incolitur habitatore, dicens: 
«Iam fuerunt gentes sue interius magis spisse, prius scilicet quam fatuitas illorum de Casa 
Lodi a Pinamonte decepta fuisset». Designato vero exordio Mantue civitatis ac etiam causa 
quare hodie sit suo cive sic vacua, instruit Dantem Virgilius in hunc modum: «Fili, doctum 
te facio, quod si tu unquam aliter originari audiveris terram meam, quod nullum defraudet 
mendacium veritatem». Ad quem Dantes: «Magister, tuas nempe raciocinationes sive 
sermones reputo ita certos et ita capiunt meam fidem, quod omnes alii sermones essent michi 
carbones extincti. Sed dic michi, queso, de ista gente que per istam bulgiam sic incedit, si tu vides 
in ipsa aliquem dignum nota, quia mens mea solummodo ad hoc tendit».</p>
</div4>

<div4>
<head>vv. 106-130</head>
	<p>Tunc ostendit sibi Virgilius alios quatuor augures, multum in hac arte famosos. Et primo 
Euripilem grecum, socium Calcantis, qui ambo fuerunt Grecorum augures et divini, illo scilicet 
tempore quo Greci, duce Agamenone, ad obsidendam Troyam cum mille navibus accesserunt. 
Secundo, ostendit ei Michaelem de Scotia, qui tempore imperatoris Frederici mirabiliter floruit in 
hac arte; tertio, Guidonem Bonatti de Forlivio, provincie Romandiole; quarto, Asdentem, qui fuit 
de civitate Parmensi; ultimo, omnibus visis, ostendit ei quasdam mulierculas que, exercitia 
muliebria relinquentes, arti magice se dederunt, dicens: «Recedamus hinc admodo, quia luna 
que in silva heri in nocte quintadecima tibi fulxit, in qua – subaudi hora – iter 
nostrum incepimus, iam tenet confinia amborum emisperiorum in partibus scilicet 
occidentis». Quasi dicat: Iam unam noctem in nostra consumpsimus visione. Et sic loquendo 
a quarta bulgia recesserunt, et versus quintam iter arripuerunt. Unde ait in textu:

<quote rend="block">
<l><emph><foreign lang="ita">Sì mi parlava et andavamo 
introque.</foreign></emph></l>

</quote>
idest duo simul faciebamus, scilicet loquere et ire.</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">Di nova pena mi conven far versi</foreign></emph></p>
	<p>Tractaturus autor de peccato magorum, novam penam poetando confingit, dicens ipsos ita 
terribiliter revolutos, quod facies gestant retro. Et hec pena satis correspondet peccatis eorum; nam 
magi et quotquot eorum scientiam emulantur, videre volunt ea que soli Deo sunt cognita, et nulli 
nisi per divinam revelationem concessa. Et quia isti videre voluerunt ultra quod eis concessum 
videre non erat, ideo in Inferno retro habent facies et retrorso calle procedunt. Ideo dicitur in textu 
de Amphyorao:

<quote rend="block">
<l><emph><foreign lang="ita">perchè volle saper troppo 
danante,</foreign></emph></l>
<l><emph><foreign lang="ita">di rietro guarda et fa ritroso 
calle.</foreign></emph></l>

</quote></p>
	<p>Circa vero peccatum istorum, quatuor breviter sunt videnda. Primo, quis fuit inventor istius 
magice artis; secundo, quot sunt partes eius; tertio, in qua parte mundi magis viguit; quarto, de vi 
sive posse huius artis. Circa primum est sciendum quod inventor huius abominabilis et detestande 
artis fuit Zoroastes, rex Battrianorum, qui fuit modico tempore post diluvium. De quo beatus 
Ysidorus, VIII libro <title>Eth.</title>: «Magorum», inquit, «primus extitit 
Zoroastes rex Battrianorum, quem Ninus rex Assyriorum prelio interfecit». De quo 
Aristotiles scribit quod vigeties centum milia versuum ab ipso condita sunt, sicut inditiis eius 
voluminum declaratur. Hanc artem multa post secula Democritus philosophus ampliavit, quando 
Ypocras medicine disciplina efloruit. Beatus vero Augustinus hanc artem dicit a malignis spiritibus 
processisse. Hec vanitas, inquit, magicarum artium ex traditione malorum angelorum in toto orbe 
terrarum plurimis seculis invaluit. Nec est contrarium illi sententie que habetur Ecclesiastici primo: 
Omnis sapientia a domino Deo est, et cum illo fuit semper, et est ante evum quia quicquid veritatis 
et cognitionis per causas naturales et rationales assertiones in scientiis est, a Deo est. Quod autem 
superstitionis false et fatue opinionis est, a dyabolo est. Superstitiosum autem dicitur omne illud 
quod non a Deo, sed ab homine vane inventum est. Dicit etiam beatus Augustinus in libro 
<title>De Civitate Dei</title> quod ex quo dyabolus non potuit ab initio coli ut Deus, cum dixit 
«ascendam in celum et ero similis altissimo», ut habetur Ys. XIIII, ideo adinvenit 
ydolatriam, ut qui in se divinos honores habere non poterat, haberet in ydolis. Ideo etiam tradidit 
artem magicam, ut videatur divinam habere sapientiam, cum aliqua futura predicit; que novit vel ex 
occultis nature, vel ex quibusdam signis, vel ex revelatione angelorum bonorum. Nec obstat 
Augustinus Ysidoro, quia Zoroastes, magistro demone, magicam adinvenit. De isto etiam Zoroaste 
scribit Solinus quod mox quod natus est, risit. Beatus etiam Augustinus illud idem asserit, XXI 
libro <title>De Civitate Dei</title>, dicens: Solum quando natus est ferunt risisse Zoroastem, nec 
bonum aliquod monstruosus risus ille portendit. Nam inventor fuit artium magicarum. Et sic patet 
primum, quis scilicet fuerit huius artis inventor.</p>
	<p>Circa secundum est sciendum quod quinque sunt partes sive speties huius artis: prima dicitur 
Mantica, sive Mathesis; secunda Mathematica; tertia Sortilegium; quarta Maleficium; quinta vero 
Prestigium. Prima igitur speties huius artis dicitur Mantica sive Mathesis; que interpretatur 
&lt;nativa scientia&gt;, in qua fuit multum experta Manto, filia Tyresie; vel dicitur &lt;divina quasi 
cognitio&gt;. Et hec habet octo speties: quatuor secundum quatuor elementa; quintam secundum 
infernum; reliquas vero secundum diversa animalia in quibus vel cum quibus ipsa scientia 
exercetur. Prima dicitur Piromantia, a <emph>pir</emph> quod est &lt;ignis&gt; et 
<emph>mantia</emph> quod est &lt;divinatio&gt;; vel, ut alii volunt, a Manto filia Tyresie. Ista 
ars exercetur in igne, luna, et stellis. Secunda dicitur Arismantia, ab <emph>aere</emph> et 
<emph>mantia</emph>, sive Manto; ista exercetur in aere et in gladiis et speculis. Tertia dicitur 
Ydromantia, ab <emph>ydor</emph> quod est &lt;aqua&gt; et <emph>mantia</emph>, sive 
Manto; ista exercetur in aquis. Quarta dicitur Geomantia, a <emph>geos</emph> quod est 
&lt;terra&gt;, et <emph>mantia</emph>, sive Manto; ista exercetur in cavernis terre. Quinta, 
secundum Herebum, dicitur Nigromantia, a <emph>nigros</emph> quod est &lt;mortuus&gt; et 
<emph>mantia</emph>, sive Manto; ista ars exercetur homine mortuo suscitato: non quod mortui 
suscitentur, sed demones adiurati ingrediuntur in corpora defuntorum et ad interrogata respondent. 
Sexta dicitur Cinomantia, a <emph>cinos</emph> quod est &lt;canis&gt;, idest &lt;divinatio facta 
per sacrificium canis&gt;. Septima dicitur Pedomantia, idest &lt;divinatio facta per sacrificium de 
puero&gt;; nam <emph><foreign lang="grc">pedos</foreign></emph> grece, &lt;puer&gt; latine. Octava dicitur Cernimantia, 
idest &lt;ars divinatoria facta per sacrificium de gallina&gt;; nam grece <emph><foreign lang="grc">cernix</foreign></emph>, 
latine &lt;gallina&gt;. Et sic patet de prima parte magice artis que dicitur Mathesis.</p>
	<p>Secunda speties sive pars dicitur Mathematica, que habet tres speties, scilicet Aruspitium, 
Auspitium et Oroscopium. Aruspitium dicitur ab <emph>aris</emph>, quia super aras sive altaria 
in extis animalium et fumo sacrificiorum futura videbant. Auspitium dicitur ab avibus, quod alio 
nomine Augurium nominatur; quod quidem fit in volatu, garritu, vel cantu avium. Friges primum 
invenerunt, ut scribit Ysidorus VIII libro <title>Eth.</title> Horoscopium dicitur ab 
<emph>horis</emph>, nam in horis et gradibus dierum atque signorum celestium, necnon in 
numero oscitationum atque sternutationum futura predicit. Et sic patet de secunda parte que dicitur 
Mathematica.</p>
	<p>Tertia pars dicitur Sortilegium, que est &lt;ars divinandi per sortem&gt;, quando scilicet per 
sortes cognoscuntur futura. Ista in Veteri Testamento fuit concessa, sicut habetur in libro Hester, 
tertio capitulo: Missa est sors in urna, que hebraice dicitur <emph>furim</emph>. Sed in Novo 
prohibita; non quod de se sit mala, quia sors, secundum Augustinum, est res in humana dubietate 
divinam indicans voluntatem, sed quia per assiduitatem posset labi in ydolatriam, ideo prohibetur. 
Et sic patet de tertia parte que dicitur Sortilegium.</p>
	<p>Quarta pars dicitur Maleficium, quando demones coacti per coniurationes dant responsa, vel 
futura predicunt. Et isti tales in quibus spiritus maligni loquuntur dicuntur Phytones, qui alio 
nomine, ut ait Haymo Super Ysaiam, ventriloqui appellantur, eo quod habent malignum spiritum, 
cuius inspiratione plerunque vera plerunque falsa Deo permittente loquuntur. Artem vero 
phytonicam Phyton, qui et Apollo dicitur invenisse. Et sic patet de quarta parte que dicitur 
Maleficium. Quinta vero et ultima pars magice artis dicitur Prestigium, quando oculos intuentium 
fallit, ut cum quis apertis oculis nichil videt; vel cum videt id quod non est; et dicitur Prestigium eo 
quod prestringit aciem oculorum. Et sic patet secundum, quot scilicet sunt partes sive speties huius 
artis. Circa tertium nota quod, licet tempore paganorum ista ars in toto mundo multum fuerit 
copiosa, tamen semper apud Assirios, secundum Ysidorum, tenuit principatum. Unde Lucanus:

<quote rend="block">
<l><emph>quis noscere fibra</emph></l>
<l><emph>Fata queat, quis prodat aves? quis fulgura celi</emph></l>
<l><emph>Servet, et Assiria scrutetur sidera cura.</emph></l>
</quote>
</p>
	<p>Circa quartum vero et ultimum, scilicet de vi et potentia huius artis, nota quod ista ars, si 
bene scitur et perfecte exerceatur, habet mirabilem et quasi incredibilem operationem. Nam, ut 
habetur in Exodo, magi Pharaonis Moysi viro Dei signis simillimis restiterunt, vertentes virgas 
ligneas in dracones et aquas in sanguinem. Circe etiam, maga famosissima secundum poetas, socios 
Ulixis mutavit in bestias. Legitur etiam de sacrificio quod Archades deo suo liceo immolabant, 
quod quicunque ex eo comederet vel gustaret, in bestiarum formas subito vertebatur. Hinc apparet 
non esse in totum dubium, ut ait beatus Ysidorus, VIII libro <title>Eth.</title>, quod nobilis ille 
poeta Virgilius, IIII libro <title>Eneydorum</title>, de quadam femina que magicis artibus 
excellebat ait:

<quote rend="block">
<l><emph>Hec se carminibus promittit solvere mentes</emph></l>
<l><emph>Quas velit, est aliis duras immittere curas,</emph></l>
<l><emph>Sistere aquam fluviis et vertere sydera retro;</emph></l>
<l><emph>Nocturnosque ciet manes; mugire videbis</emph></l>
<l><emph>Sub pedibus terram et descendere montibus 
hornos.</emph></l>
</quote>
</p>
	<p>Quid plura? Si credere fas est de Phytonissa, de qua habetur in primo libro Regum, ut 
prophete Samuelis animam de Inferni abditis evocaret et vivorum conspectibus presentaret, si 
tamen animam Samuelis fuisse putamus et non aliqua fantasmatica illusione Sathane fallaciam 
factam. Prudentius quoque de Mercurio sic ait:

<quote rend="block">
<l><emph>Traditur extinctas sumpto moderamine virge</emph></l>
<l><emph>In lucem revocasse animas ... Ast alias damnasse 
neci.</emph></l>
</quote>
Et post paulum adiecit:

<quote rend="block">
<l><emph>Murmure non magico tenues excire figuras,</emph></l>
<l><emph>Atque sepulcrales scite incantare favillas,</emph></l>
<l><emph>Vita itidem spoliare alios, ars noxia novit.</emph></l>
</quote>
</p>
	<p>Virgilius etiam, quarto <title>Eneydorum</title>, de Mercurio loquens ait:

<quote rend="block">
<l><emph>Tum virgam capit: hac animas ille evocat Orcho</emph></l>
<l><emph>Pallentes, alias sub tristitia tartara mittit.</emph></l>
</quote>
</p>
	<p>Patet igitur ex predictis quanta vis in arte magica includatur, et quod maius est, magi, 
secundum Ysidorum, elementa concutiunt, mentes hominum turbant, ac sine ullo veneni haustu 
violentia tantum carminis interimunt. Unde et Lucanus:

<quote rend="block">
<l><emph>Mens hausti nulla sanie polluta veneni</emph></l>
<l><emph>Incantata perit.</emph></l>
</quote>
</p>
	<p>Et sic patent illa quatuor que in arte magica querebantur. Quia igitur magna novitas fuit istas 
artes dyabolicas invenire, ideo autor novam penam poetice adinvenit. Unde ait:

<quote rend="block">
<l><emph><foreign lang="ita">Di nova pena mi conven far 
versi</foreign></emph></l>

</quote>
Et sequitur:

<quote rend="block">
<l><emph><foreign lang="ita">e dar materia al ventesimo 
canto</foreign></emph></l>

</quote></p>
	<p>Ista Comedia, ut superius est expressum in Prologo, dividitur in tres canticas. Prima tractat 
de animabus in Inferno dannatis; secunda tractat de animabus in Purgatorio a peccatis ablutis; tertia 
vero tractat de animabus in celesti gloria sublimatis. Et quelibet istarum canticarum dividitur in 
cantus. Sed quia quelibet habet vigesimum cantum, quia prima continet trigintaquattuor cantus, 
secunda triginta tres, et tertia totidem, ideo ad insinuandum cuius cantice sit iste XX cantus, dicit 
quod est de prima cantica, que tractat de animabus que sunt in Inferno submerse. Ideo ait:

<quote rend="block">
<l><emph><foreign lang="ita">de la prima canzon, ch'è de' 
sommersi.</foreign></emph></l>

</quote></p></div4>

<div4>
<head>vv. 4-18</head>
<p><emph><foreign lang="ita">Io ero già disposto tutto quanto</foreign></emph> Lictera plana 
est usque ibi:

<quote rend="block">
<l><emph><foreign lang="ita">Forse per forza già di 
parlasia</foreign></emph></l>
</quote></p>
	<p>Comparat hic autor revolutionem istorum magorum ad revolutionem quam facit in humanis 
membris vitium paralisis, que multotiens faciem vertit retro. Fit autem paralisis maxime tribus de 
causis: primo, ex frigiditate constringente; secundo, ex humore o<add resp="ed">p</add>pilante; 
tertio, ex vulnere nervos incidente. Simili modo peccatum magorum et divinorum ex tribus peccatis 
oritur. Aliquando enim oritur ex avaritia constringente, quia avaritia animam congelat et stringit, 
sicut ventus frigidus aquam et terram congelare facit. Unde Ecclesiastici XLIII: Frigidus ventus 
aquilo flavit, et congelavit cristallus ab aquis. Sic isti divini et magi huic vitio student ratione lucri. 
Aliquando oritur istud vitium ex humore carnalis concupiscentie; unde et ipsa paralisis corporalis 
ex nimio cibo et potu vel sonno fertur accidere. Sic isti huic vitio student ut carnales 
concupiscentias valeant ad libitum exercere. Aliquando vero oritur ex vulnere superbie 
conscientiam vulnerante; quia magi et divini per superbiam alienati et separati a Deo existunt dum 
ad ydola convertuntur. Et nullo modo huiusmodi artes exerceri possunt ab homine, nisi ydolatria 
precedente. Et sic videtur quod istud peccatum aut ab avaritia, aut a luxuria, aut a superbia 
oriatur.</p>
</div4>

<div4>
<head>vv. 28-30</head>
<p><quote rend="block">
<l><emph><foreign lang="ita">Qui vive la pietà quand'è ben 
morta;</foreign></emph></l>
<l><emph><foreign lang="ita">chi è più scelerato che 
colui</foreign></emph></l>
<l><emph><foreign lang="ita">c'al giudicio divin passion 
comporta?</foreign></emph></l>

</quote></p>
	<p>Reprehendit hic Virgilius Dantem, eo quod erga divina iudicia compassionem habebat. Unde 
ait: &lt;Tunc, hic pietas vivit quando mortua bene est&gt;. Quasi dicat: Habere erga istos magos 
impietatem est habere pietatem, quia nullam compassionem habere debemus circa divina iudicia 
que in Inferno a divina iustitia fulminavit, ita orante pro eo sicut pro dyabolo. Circa iudicia vero 
divina que videmus in mundo nos ipsos ad compassionem movere debemus. Unde beatus Iob: 
«Anima mea compatiebatur pauperi». Exemplum habemus in Christo, qui de miseriis 
nostris quamdiu sumus in mundo compatitur, ut quando vidit cecum a nativitate misericordia motus 
est. Et videns beatam Mariam Magdalenam lacrimari, lacrimas continere non potuit; et ut ipsam 
consolaretur, suum fratrem Lazarum suscitavit. Sed circa miserias damnatorum, Sacra Pagina 
attestante, nulla compassione movetur. Et ratio est ista: In isto enim mundo est tempus 
misericordie; in alio autem, est solum tempus iustitie, ubi redditur unicuique quod operatus est 
bonum, bonum scilicet sive malum. Proverbiis VI dicitur de iustitia Dei erga damnatos: Zelus et 
furor viri, idest Christi, non parcet in die vindicte, nec acquiescet cuiusquam precibus, nec recipiet 
pro redemptione dona plurima.</p>
</div4>

<div4>
<head>vv. 31-36</head>
<p><quote rend="block">
<l><emph><foreign lang="ita">Driza la testa, driza, et guarda a 
cui</foreign></emph></l>
<l><emph><foreign lang="ita">s'aperse a li occhi de' Tebani la 
terra;</foreign></emph></l>
<l><emph><foreign lang="ita">perch'e' gridavan tutti: «Dove 
rui</foreign></emph></l>
<l><emph><foreign lang="ita">Amphiorao? perchè lasci la 
guerra?».</foreign></emph></l>
<l><emph><foreign lang="ita">Et non ristò di ruinare a 
valle</foreign></emph></l>
<l><emph><foreign lang="ita">fin a Minòs che ciascuno 
afferra.</foreign></emph></l>

</quote></p>
	<p>In ista quarta malabulgia, ut dictum est supra, invenit autor veneficos, magos, ydolatras, 
augures et divinos, de quorum nequitia et peccato exemplariter tractare volens, incipit a Grecis; et 
primo ponit Amphyoraum. Fuit autem Amphioraus unus ex septem regibus qui Thebas obsederunt, 
ut quarto <title>Thebaydos</title> scribit Statius. Iste rex ideo hic ponitur quia fuit vates Apollinis, 
maximus scilicet augur. Et dicitur ille augur qui in volatu vel cantu avium futura predicit, ut VIII 
libro <title>Eth.</title> scribit Ysidorus. Dum autem contra Thebas proficisceretur ad bellum, prius 
per suas incantationes et avium inspectiones consuluit Apollinem deum suum; cui Apollo predixit 
quod si iret absorberetur a terra; VI <title>Thebaydos</title>:

<quote rend="block">
<l><emph>Iam Thebe prope et tenebrosa vorago</emph></l>
<l><emph>Scis miser, et nostre pridem cecinere volucres,</emph></l>
</quote>
quia in volatu avium que erant Apollini consecrate previdit suum futurum periculum. Veniens 
autem ad Thebas, dum in curru regio armatus sederet in campo, ecce subitus terremotus terram 
aperuit, et ipsum regem cum armis et curru absorbuit in momento. Quod videntes Thebani qui erant 
in muris, repleti gaudio insultando dicebant: «Quo ruis, Amphiorae?»,</p>
</div4>

<div4>
<head>vv. 34-36</head>
<p><quote rend="block">
<l><emph><foreign lang="ita">«... Perchè lasci la 
guerra?».</foreign></emph></l>
<l><emph><foreign lang="ita">Et non ristò di ruinare a 
valle</foreign></emph></l>
<l><emph><foreign lang="ita">fin a Minòs,</foreign></emph></l>
etc.
</quote>
De hoc ait Statius, VIII. <emph>Theb<add resp="ed">aidos</add></emph>:

<quote rend="block">
<l><emph>Ut subitus vates pallentibus incidit umbris</emph></l>
<l><emph>Letiferasque domos orbisque archana sepulti</emph></l>
<l><emph>Rupit et armato turbavit funere manes,</emph></l>
<l><emph>Horror habet cunctos, Stigiis mirantur in oris</emph></l>
<l><emph>Tela et equos corpusque novum; nec ignibus atris</emph></l>
<l><emph>Conditus aut mesta niger adventabat ab urna,</emph></l>
<l><emph>Sed belli sudore calens, clipeumque cruentis</emph></l>
<l><emph>Roribus et scissi respersus pulvere campi...</emph></l>
<l><emph>... Forte sedens media regni infelicis in arce</emph></l>
<l><emph>Dux Herebi populos pascebat crimina vite,</emph></l>
<l><emph>Nil hominum miserans iratusque omnibus umbris.</emph></l>
<l><emph>Stant Furie circum varieque ex ordine Mortes,</emph></l>
<l><emph>Sevaque multisonas exercet Pena catenas;</emph></l>
<l><emph>Fata serunt animas, et eodem pollice damnant.</emph></l>
</quote>
Cum autem Amphioraus in Infernum se cecidisse vidisset, ait:

<quote rend="block">
<l><emph>Augur Apollineis modo dilectissimus aris,</emph></l>
<l><emph>Testor inane chaos – quid enim iurandus Apollo? 
–</emph></l>
<l><emph>Crimine non ullo subeo nova fata, nec alma</emph></l>
<l><emph>Sic merui de luce rapi; scit iudicis urna</emph></l>
<l><emph>Dictei verumque potest deprehendere Minos.</emph></l>
<l><emph>Coniugis insidiis et iniquo venditus auro.</emph></l>
</quote>
</p>
	<p>Venditus autem hic dicitur Amphioraus iniquo auro, quia insidiis sue coniugis fuit venditus 
in hunc modum: videns enim per responsa que habuerat ab Apoline quod si contra Thebas iret 
absorberetur a terra, abscondit se, ne ab aliis regibus inveniri valeret. Argia vero, Polinicis uxor, 
dedit Euripili, uxori Amphiorai, quiddam monile aureum, ut sibi revelaret Amphyoraum. De isto 
autem monili fatatum erat quod quicunque illud haberet semper sibi malum portenderet. Euriphyle 
vero et monile accepit et virum manifestavit. Propter peccatum igitur auguriandi quod iste 
Amphioraus exercuit in hoc mundo, volens videre per suas augurias ultra quod ei concessum fuerat, 
faciem habet retro. Et quia non via Dei, que est recta, sed via diaboli, que est obliqua, futura videre 
curavit, ideo in Inferno non recto, sed obliquo calle procedit. Ideo sequitur in textu:</p>
</div4>

<div4>
<head>vv. 37-42</head>
<p><quote rend="block">
<l><emph><foreign lang="ita">Mira c'à fatto pecto de le 
spalle;</foreign></emph></l>
<l><emph><foreign lang="ita">perchè volse veder troppo 
davante,</foreign></emph></l>
<l><emph><foreign lang="ita">di rietro guarda, et fa ritroso 
calle.</foreign></emph></l>
<l><emph><foreign lang="ita">Vedi Tyresia, che mutò 
sembiante</foreign></emph></l>
<l><emph><foreign lang="ita">quando di maschio femina 
divenne,</foreign></emph></l>
<l><emph><foreign lang="ita">cangiandosi le membra tutte 
quante;</foreign></emph></l>

</quote></p>
	<p>Postquam autor de Amphyorao rege et Apolinis sacerdote prosecutus est, nunc prosequitur 
de Tyresia mago et augure Thebanorum, quem dicit fuisse mutatum primo de viro in feminam, et 
de femina postea reversum fuisse in virum. Ystoria sive fabula talis est: Tyresias enim fuit quidam 
maximus augur de civitate thebana, qui factus est cognitor futurorum per istum modum: dum enim 
quodam semel ipse Tyresias, ut narrat Ovidius tertio libro <title>Meth.</title>, per montem 
Cillenum transitum faceret, duos magnos serpentes insimul coeuntes invenit; quos cum virga quam 
gestabat in manu uno ictu solummodo percussisset, in feminam est conversus. Octavo autem anno 
elapso, invenit eosdem serpentes in eodem loco atque modo invicem coeuntes; quos cum eadem 
virga percussisset, in figuram pristinam est reversus. Ovidius:

<quote rend="block">
<l><emph>Nam duo magnorum viridi coeuntia silva</emph></l>
<l><emph>Corpora serpentum baculi violaverat ictu</emph></l>
<l><emph>Deque viro factus (mirabile) femina, septem</emph></l>
<l><emph>Egerat autumnos; octavo rursus eosdem</emph></l>
<l><emph>Vidit et «Est vestre si tanta potentia 
plage»</emph></l>
<l><emph>Dixit, «ut autoris sortem in contraria mutet,</emph></l>
<l><emph>Nunc quoque vos feriam». Percussis anguibus 
isdem</emph></l>
<l><emph>Forma prior redit, genitivaque venit ymago.</emph></l>
</quote>
Illo autem tempore, inter Iovem et Iunonem uxorem eius, fuit orta iocosa contentio: quisnam, mas 
seu femina, maiorem sentiat coitus voluptatem. Dicente vero Iove, quod mulier maiorem 
delectationem quam vir in coitu sentiebat, et illa econtra contrarium asserente, ad dirimendam istam 
controversiam iudex medius introducitur Tyresias, quia utranque delectationem expertus fuerat, 
propter nature duplicis qualitatem. Qui dicta Iovis tenens, Iunonis sententiam reprobavit, dicens 
mulierem maiorem habere in coitu voluptatem quam vir. Ob hoc Iuno, irata, eum protinus 
excecavit. Iupiter autem, quia fas non erat Iunonis sententiam permutare, sibi dedit ut vates 
veracissimus haberetur. Et de ista inter Iunonem et Iovem contentione et de arbitris electione ac 
etiam arbitraria ipsius Tyresie pronuntiatione, nec non et eius excecatione, et recepta 
remuneratione, ait Ovidius:

<quote rend="block">
<l><emph>Forte Iovem memorant diffusum nectare curas</emph></l>
<l><emph>Deposuisse graves vacuaque agitasse remissos</emph></l>
<l><emph>Cum Iunone iocos et «maior vestra profectio 
est,</emph></l>
<l><emph>Quam que contigerit maribus» dixisse, 
«voluptas».</emph></l>
<l><emph>Illa negat; placuit, que sit sententia docti</emph></l>
<l><emph>Querere Tyresie: Venus huic erat utraque nota ...</emph></l>
<l><emph>... Arbiter hic igitur sumptus de lite iocosa</emph></l>
<l><emph>Dicta Iovis firmat: gravius Saturnia iusto</emph></l>
<l><emph>Nec pro materia fertur doluisse suique</emph></l>
<l><emph>Iudicis eterna damnavit lumina nocte;</emph></l>
<l><emph>At pater omnipotens (nec enim licet irrita cuiquam</emph></l>
<l><emph>Facta dei fecisse deo) pro lumine adempto</emph></l>
<l><emph>Scire futura dedit, penamque levavit honore.</emph></l>
<l><emph>Ille per Haonias fama celeberrimus urbes</emph></l>
<l><emph>Irreprehensa dabat populo responsa petenti.</emph></l>
</quote>
</p>
	<p>Sed re vera Tyresias fuit quidam maximus divinator, et maximus demonum incantator. 
Masculus autem et femina ideo dicitur vel quia utrunque sexum habebat, quo suo loco et tempore, 
ut sibi erat beneplacitum, utebatur; vel quia, dum esset adolescens, sodomitico se vitio mancipavit, 
unde de viro in feminam dicitur permutatus. Et octavo anno meretricio facinori se totaliter 
occupavit; unde de femina in virum reversus a poetis fingitur. Et ne hoc alicui incredibile videatur, 
quod masculus scilicet et femina natus sit, firmiter per naturales causas habemus quod multotiens 
homo cum sexu generatur utroque; quem philosophi naturales hermafroditum appellant. De quo 
Ovidius, quarto libro <title>Meth.</title>:

<quote rend="block">
<l><emph>Cuius erat facies, in qua materque paterque</emph></l>
<l><emph>Cognosci possent.</emph></l>
</quote>
Et infra, eodem libro:

<quote rend="block">
<l><emph>Nec duo sunt sed forma duplex, nec femina dici</emph></l>
<l><emph>Nec puer ut possit; neuterque et uterque videtur.</emph></l>
</quote>
</p>
	<p>Exempla etiam manifesta videmus: nam temporibus meis accidit Florentie id quod narro. 
Nata est enim, in quadam non ignobili domo, una, ut videbatur, puella; sed sexum femineum 
habebat ita crossum, atque tumentem, quod omnes dicebant istam, dum etatem haberet, in 
monasterio recludendam, non matrimonio coniungendam. Cum autem ad etatem nubilem 
pervenisset, ipsam in monasterio recluserunt. Sed cum quadam nocte cum una sua socia iaceret in 
lecto, in libidinem concitata, de isto sexu femineo sic tumenti exivit membrum virile, sicut gladius 
de vagina; et cum ipsa carnaliter iacens, filium generavit. Iste igitur Tyresias vel utrunque sexum 
habuit, vel utroque se carnali vitio mancipavit, vel per artem diabolicam se quandoque virum, 
quandoque feminam ostendebat. Ideo dicitur in textu:

<quote rend="block">
<l><emph>Vidi Tyresia, che mutò sembiante</emph></l>
<l><emph>quando di maschio femina divenne,</emph></l> etc.
</quote>
</p>
	<p>De istis duobus magis superius nominatis, scilicet Amphyorao et Tyresia, ait Tullius Cicero, 
primo libro <title>De Divinatione</title>: «Amphioraus et Tyresias clari et prestantes viri 
ab avibus et signis admoniti futura dicebant. Quorum de altero etiam apud inferos Homerus ait 
solum sapere. Ceterum umbrarum vagari modo». Idem in eodem libro: «Amphioraum 
autem sic honoravit fama Grecie, ut deus haberetur, atque ab eius solo in quo est humatus oracula 
peterentur».</p>
</div4>

<div4>
<head>vv. 46-48</head>
<p><emph><foreign lang="ita">Aronta è quei c'al ventre li s'atterga,</foreign></emph></p>
	<p>Postquam autor de duobus famosis magis et auguribus Grecorum in superioribus 
pertractavit, nunc tractat de quodam famoso augure Latinorum, qui in Tuscia habitabat, in montibus 
scilicet ubi prope olim civitas Lune fuit. Hic vero augur vocabatur Arons, qui secundum quod 
scribit Lucanus in primo, fuit tempore plus quam civilis belli, quod fuit inter Cesarem et 
Pompeium. Cuius Arontis fama, dum ad Romanorum aures pervenisset, placuit ipsis Romanis 
ipsum vatem acciri. Unde Lucanus:

<quote rend="block">
<l><emph>Acciri vates, quorum qui maximus evo</emph></l>
<l><emph>Arons incoluit deserte menia Lune.</emph></l>
</quote>
</p>
	<p>Hic igitur Arons a Romanis vocatus, sacrificio celebrato, vidit in intestinis unius tauri 
Pompei conflictum et Cesaris victoriam affuturam. Qui Arons, ut habetur in textu, cum tergoribus, 
idest cum renibus atque membris que a tergo sunt, post ventrem Tyresie, sicut unus sequitur alium, 
incedebat. Ideo ait:

<quote rend="block">
<l><emph><foreign lang="ita">Aronta è quei c'al ventre li 
s'atterga,</foreign></emph></l>

</quote>
Quod autem sequitur:

<quote rend="block">
<l><emph><foreign lang="ita">che ne' monti di Luni, dove 
ronca</foreign></emph></l>
<l><emph><foreign lang="ita">lo Carrarese che di sotto 
alberga,</foreign></emph></l>

</quote>
sic intellige: in montibus enim Lune, ubi Carrarienses incidunt marmora, vel ubi eorum culturas 
exercent, ipse Arons speluncam elegit, de qua videre poterat mare et stellas ad sua – subaudi 
auguria – exercenda. Luna fuit olim civitas in finibus Tuscie, inter Pisas et Ianuam sita. 
Carraria est villa in episcopatu lunensi. <emph>Ronca</emph>, idest &lt;excidit&gt;, inde 
<emph>roncare</emph>, idest &lt;excidere lapides de montibus&gt;, vel terra aratro scindere, vel 
sarculo aperire. Quod utrunque Carrarienses faciunt.</p>
</div4>

<div4>
<head>vv. 49-51</head>
<p><emph><foreign lang="ita">ebe tra' bianchi marmi la spelonca</foreign></emph> Marmora 
de Carraria sunt albiora et pretiosiora marmora que reperiantur in mundo.</p>
</div4>

<div4>
<head>vv. 52-57</head>
<p><quote rend="block">
<l><emph><foreign lang="ita">Et quella che ricuopre le 
mammelle,</foreign></emph></l>
<l><emph><foreign lang="ita">che tu non vedi, con le trecce 
sciolte,</foreign></emph></l>
<l><emph><foreign lang="ita">et à di là ogni pilosa 
pelle,</foreign></emph></l>
<l><emph><foreign lang="ita">Manto fu ...</foreign></emph></l>

</quote></p>
	<p>Adhuc contra Grecos autor dirigit stilum suum, et facit hic mentionem de quadam 
sacerdotissa deorum que fuit venefica et maxima demonum incantatrix, dicens: Et illa que velat 
mamillas, quas tu non vides, cum triciis, idest crinibus resolutis, et habet ab alia parte omnem 
pilosam pellem, – quia retro habebat quod natura posuit ante, que quidem pellis naturaliter 
est pilosa – Manto fuit. Ista Manto fuit filia Tyresie, de quo habitum est supra; que 
virginitatem perpetuam sequens, se paternis artibus totam dedit, in tantum quod, ut superius dictum 
est, omnes artes magice ab ipsa denominate dicuntur. Que post mortem patris, quia sua thebana 
civitas a libertate in servitutem devenerat, sub dominio scilicet Thesei ducis Athenarum, per 
mundum cum suis servis longo tempore peregre profecta est; et faciens transitum per provinciam 
Lombardie, vidit in medio unius pantani quandam planitiem, in qua cum dictis suis servis ad 
habitandum se posuit, ibique suas artes magicas exercebat. Mortua vero ipsa, homines in circuitu 
habitantes ad locum illum, quia fortis erat, unanimiter confluxerunt, et ibi civitatem edificaverunt. 
Et propter istam que primo incoluit locum illum, illam civitatem sine sorte alia Mantuam 
appellarunt. Ideo infra dicitur in textu:</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Fer la città sovra quell'ossa 
morte;</foreign></emph></l>
<l><emph><foreign lang="ita">et per colei che 'l luogo prima 
elesse,</foreign></emph></l>
<l><emph><foreign lang="ita">Mantua l'appellar senz'altra 
sorte.</foreign></emph></l>

</quote></p>
	<p>Quod autem ista Manto thebana fuerit, origo Mantue civitatis ostendit Virgilius X libro 
<title>Eneydorum</title>, ubi facit mentionem de adventu Enee in Ytaliam, in cuius auxilium venit 
quidam princeps de Mantua, nomine Ognus, dicens:

<quote rend="block">
<l><emph>Ille etiam patriis agmen ciet Ognus ab oris,</emph></l>
<l><emph>Fatidice Mantos, et Tusci filius amnis,</emph></l>
<l><emph>Qui muros matrisque dedit tibi, Mantua, nomen.</emph></l>
</quote>
</p>
</div4>

<div4>
<head>vv. 58-60</head>
<p><quote rend="block"><l><emph><foreign lang="ita">Poscia che 'l padre 
suo di vita uscìo</foreign></emph></l>
<l><emph><foreign lang="ita">et venne serva la città di 
Bacho,</foreign></emph></l>
<l><emph><foreign lang="ita">questa gran tempo per lo mondo 
gio.</foreign></emph></l>

</quote></p>
	<p>Ista civitas, licet edificata fuerit a Cadmo in honorem Phebi, sicut dicetur infra, XXV cantu, 
in historia istius Cadmi, tamen Bachus, qui est deus vini et ponitur pro sufficientia, natus fuit ex 
Iove et Semele, que fuit filia Cadmi. Unde ipse Baccus, natus ex ipsa Semele, filius dicitur 
Thebanorum. Unde Statius, VII libro <title>Theb.</title>: «Bacchum non mentitur 
alumnum». Et quia tanto filio gubernabantur, ideo civitatem suo nomini dedicarunt.</p>
</div4>

<div4>
<head>vv. 61-63</head>
	<p><emph><foreign lang="ita">Suso in Ytalia bella</foreign></emph>. Ytaliam pulcram dicit 
quia aliarum provinciarum regina censetur, et propter Romam que in ea est, et propter situm loci, 
que inter Septentrionem et Meridiem sita est. Terra est enim, Ysidoro attestante, omnibus rebus 
pulcerrima, soli fertilitate et pabuli ubertate gratissima. Ideo Virgilius ipsam miris laudibus attollit, 
dicens in <title>Georgicis</title>:

<quote rend="block">
<l><emph>Salve, magna parens frugum, saturnia tellus,</emph></l>
<l><emph>Magna virum; tibi res antique laudis et artis.</emph></l>
</quote>
Nam in Ytalia sunt antique urbes; de ipsa cantantur antiqua preconia, et ab ipsa procedunt artes et 
ingenia. Et primo <title>Eneydorum</title>:

<quote rend="block">
<l><emph>Est locus, Hesperiam Grai cognomine dicunt,</emph></l>
<l><emph>Terra antiqua, potens armis atque ubere glebe;</emph></l>
<l><emph>Oenocrii coluere viri, nunc fama minores</emph></l>
<l><emph>Ytaliam dixisse ducis de nomine gentem.</emph></l>
</quote>

<quote rend="block">
<l><emph><foreign lang="ita">giace un laco,</foreign></emph></l>
<l><emph><foreign lang="ita">a piè dell'Alpe che serra 
Lamagna</foreign></emph></l>
<l><emph><foreign lang="ita">sovra Tiralli, c'à nome 
Benaco.</foreign></emph></l>
</quote>
</p>
	<p>Hic designat autor lacum maximum Lombardie, quem in textu Benacum appellat, sed hodie 
dicitur lacus Garde. Est autem iste lacus valde profundus, habens in longitudine fere LX miliaria, et 
in latitudine XXX, et est admodum maris fluctibus tempestuosus et ventis. De quo Virgilius in 
<title>Georgicis</title>:

<quote rend="block">
<l><emph>Fluctibus et fremitu surgens Benace marino.</emph></l>
</quote>
Habet autem confinia iste lacus: Primo, ab Alpibus Alamanie habet quendam comitatum in ducato 
Carintie qui dicitur Tyralli, ideo ait in textu: <emph>sovra Tyralli</emph>. Secundo, a parte 
Verone habet quoddam castrum quod dicitur Garda, a quo castro denominatur hodie lacus. Tertio, a 
parte Brixie habet quoddam riparium, castris et villis copiosum, quod hodie Valcamonica 
nominatur. Quarto, a parte superiori habet Alpes Penicas. Quid autem sint Alpes Penice, habes 
supra, circulo VII, girone tertio, cantu XVI. Et de his tribus habes in textu:</p>
</div4>

<div4>
<head>vv. 64-69</head>
<p><quote rend="block">
<l><emph><foreign lang="ita">Tra Garda et Valcamonica Apennino 
...</foreign></emph></l>
<l><emph><foreign lang="ita">Luogo è nel mezzo là, dove 'l 
trentino</foreign></emph></l>
<l><emph><foreign lang="ita">pastore,</foreign></emph></l>

</quote>
idest episcopus, etc. Dicit quod in medio istius lacus est locus, idest insula, ubi tres pastores, idest 
episcopi, tridentinus scilicet, brixiensis, et veronensis, possent signare, idest signo crucis populo 
benedicere, si illuc irent. Nam illa insula est de iurisdictione illorum trium episcoporum.</p>
</div4>

<div4>
<head>vv. 70-72</head>
<p><emph><foreign lang="ita">Siede Peschera, bello et forte arnese</foreign></emph></p>
	<p>Dicit hic autor quod in ripa istius lacus est quoddam castrum pulcrum et forte, versus 
Brixiam et Pergamum, quod Peschera appellatur. Et iuxta istud castrum aqua que in Benaci gremio 
stare non potest egreditur, et fit fluvius qui currens usque in Padum, iuxta quoddam castrum quod 
dicitur Governum, non plus Benacus, sed Mincius nominatur. De quo Virgilius in 
<title>Georgicis</title>:

<quote rend="block">
<l><emph>Mincius et tenera pretexit arundine ripas.</emph></l>
</quote>
Ideo dicitur in textu:

<quote rend="block">
<l><emph><foreign lang="ita">et fassi fiume giù per verdi 
paschi.</foreign></emph></l>

</quote></p></div4>

<div4>
<head>vv. 76-78</head>
	<p>Po, idest Padus, est regalis fluvius Lombardie, qui antiquitus Eridanus dicebatur; de quo 
Virgilius in libro <add resp="ed">I</add> <title>Georgicorum</title>: «Fluviorum rex 
Eridanus».</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Non molto à corso, che trova una 
lama,</foreign></emph></l>
<l><emph><foreign lang="ita">ne la qual si distende et la 
'mpaluda;</foreign></emph></l>
<l><emph><foreign lang="ita">et suol di state talor esser 
grama.</foreign></emph></l>

</quote></p>
	<p>Dicit hic autor quod ille fluvius qui dicitur Mincius non multum elongatur a lacu, quando 
invenit quamdam planitiem declivem in quam dilabitur, et facit paludem in cuius medio est sita 
civitas mantuana. Que quidem palus aliquando estivo tempore habet egritudines generare.</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">Già fur le genti sue dentro più 
spesse,</foreign></emph></l>
<l><emph><foreign lang="ita">prima che la mattia da 
Casalodi</foreign></emph></l>
<l><emph><foreign lang="ita">da Pinamonte inganno 
ricevesse.</foreign></emph></l>

</quote></p>
	<p>Vult hic dicere autor quod Mantua fuit iam populo copiosa, magis quam illo tempore quo 
suam composuit Comediam. Et assignat causam quare sit gentibus diminuta, dicens discordiam que 
fuit in civibus esse causam. Ad cuius evidentiam est sciendum quod in Mantua erant due 
nobilissime tribus, videlicet comites de Casalodi, et illi qui vocantur de Bonacosis. Cum autem non 
iste domus, sed quedam alie dominarentur in terra, dominus Pinamonte de Bonacosis, qui fuit avus 
domini Passerini, comitibus de Casalodi adhesit, promittens eis quod si sibi vellent dare favorem, 
quod de dominio eiceret dominantes, et cum eis dominium partiretur. Quod cum comites dicto 
domino Pinamonti per omnia adhesissent, ille de adversariis potitus victoria, et prelatione habita 
civitatis, comites dolo cepit et eos in exilium destinavit. Et sic iste dolus fuit causa diminutionis 
Mantue civitatis. Nam multi cives, videntes comites sic expulsos, et tymentes tyrannidem domini 
Pinamontis, lares proprios relinquentes, se ad partes alias transtulerunt.</p>
</div4>

<div4>
<head>vv. 97-99</head>
<p><quote rend="block">
<l><emph><foreign lang="ita">Però t'assenno che, se tu mai 
odi</foreign></emph></l>
<l><emph><foreign lang="ita">originar la mia terra 
altrimenti,</foreign></emph></l>
etc.
</quote></p>
	<p>Vocat hic Mantuam Virgilius suam terram, quia inde fuit, ut dicitur, oriundus. Unde 
Ovidius:

<quote rend="block">
<l><emph>Mantua Virgilio, gaudet Verona Catullo.</emph></l>
</quote>
Et in epytaphio ipsius Virgilii scriptum est: «Mantua me genuit, Calabri rapuere, tenentque 
Parthonope, cecini pascua, rura, duces». Iste secundus versus sic intelligi debet: Ego 
Virgilius in Neapoli, que civitas Parthonope antiquitus dicebatur, cecini, idest docui, tres libros, 
scilicet librum <title>Bucholicorum</title>, qui tractat de pascuis, librum 
<title>Georgicorum</title>, qui tractat de agricultura, et librum <title>Eneydorum</title>, qui 
tractat de preliis.</p>
</div4>
<div4>
<head>vv. 106-114</head>
<p><quote rend="block">
<l><emph><foreign lang="ita">«Quel che da la 
gota</foreign></emph></l>
<l><emph><foreign lang="ita">porge la barba in su le spalle 
brune,</foreign></emph></l>
<l><emph><foreign lang="ita">fu, quando Grecia fu di maschi 
vòta</foreign></emph></l>
<l><emph><foreign lang="ita">sì c'a pena rimaser per le 
cune,</foreign></emph></l>
<l><emph><foreign lang="ita">augur, et diede 'l punto con 
Calcanta</foreign></emph></l>
<l><emph><foreign lang="ita">in Aulide a talliar la prima 
fune.</foreign></emph></l>
<l><emph><foreign lang="ita">Euripile ebe nome.</foreign></emph></l>

</quote></p>
	<p>Iste Euripilus, qui inter magos et augures nominatur, fuit illo tempore quo tota Grecia contra 
Troyam properavit ad bellum, ita quod vix aliqui nisi pueri qui nutriebantur in cunis in Grecia 
remanserunt. Fuit autem socius Calcantis in auguriis exercendis. Congregato vero in Aulide 
universo Grecorum exercitu, dum de more patrio sacra Iovi libarent miraculum grande, ut XII 
<title>Meth.</title> libro narrat Ovidius, conspexere; serpentem, scilicet, super unam arborem in 
nido avium, octo pullos cum matre pariter devorare. Tunc Calcas filius Testoris, providus augur ait 
ad Grecos: «Post novem annos habebimus civitatem». Ovidius:

<quote rend="block">
<l><emph>Hic patrio de more Iovi dum sacra parassent,</emph></l>
<l><emph>Ut vetus accensis incanduit ignibus ara,</emph></l>
<l><emph>Serpere ceruleum Danai videre draconem</emph></l>
<l><emph>In platanum, ceptis que stabat proxima sacris.</emph></l>
<l><emph>Nidus erat volucrum bis quatuor arbore summa:</emph></l>
<l><emph>Quas simul et matrem circum sua damna volantem</emph></l>
<l><emph>Corripuit serpens avidaque recondidit alvo</emph></l>
<l><emph>Obstupuere omnes; at veri providus augur</emph></l>
<l><emph>Testorides «Vincemus» ait, «Gaudete, 
Pelasgi!</emph></l>
<l><emph>Troya cadet, sed erit vestri longa mora 
laboris»,</emph></l>
<l><emph>Atque novem volucres in belli diggererit a<add resp="ed">n</add>nos.</emph></l>
</quote>
</p>
	<p>Sed cum moram in sacrificando contraherent, tanta tempestas orta est quod multi Grecorum 
dixerunt Neptunum ideo mare turbare, quia nolebat quod Greci irent ad destruendum menia que 
condidit ipse. Ovidius:

<quote rend="block">
<l><emph>et sunt, qui parcere Troie</emph></l>
<l><emph>Neptunum credant, quia menia fecerat urbis.</emph></l>
</quote>
</p>
	<p>Tunc Calcas, factis auguriis, dixit Dyanam, quia turbata erat contra Grecos, esse virgineo 
cruore placandam. Quod audiens Agamenon, ipsi Diane devovit primam virginem immolare que se 
suis oculis presentaret. Post cuius votum, ecce sua nata Ephigenia, virgo mirabiliter speciosa, ipsi 
regi apparuit locutura. Quam pater pro publica utilitate ipsi Dyane concitus immolavit, et statim 
cessavit tempestas. Ovidius:

<quote rend="block">
<l><emph>Sanguine virgineo placandam virginis iram</emph></l>
<l><emph>Esse dee. Postquam pietatem publica causa</emph></l>
<l><emph>Resque patremque vicit, castrumque datura 
cruorem</emph></l>
<l><emph>Flentibus ante aram stetit Ephigenia ministris.</emph></l>
</quote>
Et infra:

<quote rend="block">
<l><emph>Ergo ubi qua decuit lenita est cede Diana.</emph></l>
<l><emph>Et pariter Phebes pariter maris ira quievit.</emph></l>
</quote></p>
	<p>Immolata igitur Ephygenia, dum augures horam navigandi captarent, navibus signa 
dederunt, quod quando Euriphilus sue navis funem incideret, omnes inciderent etiam suos funes. 
Quod sic facientes, prosperis ventis de Aulide recesserunt, non tamen cum eisdem Troyam 
applicuerunt. Ovidius:

<quote rend="block">
<l><emph>Accipiunt ventos a tergo mille carine</emph></l>
<l><emph>Multaque perpesse Phrigia potiuntur arena.</emph></l>
</quote>
Et ne alicui hoc videatur absurdum quod, sanguine virgineo immolato, Greci ventos prosperos 
habuerunt, beatus Ieronimus hoc affirmat libro primo <title>Contra Iovinianum</title>, sic dicens: 
«Legimus Ephygenie virginis sanguinem aversos placasse ventos». Et Boetius, quarto 
<title>De Consolatione</title>:

<quote rend="block">
<l><emph>Bella bis quinis operatus annis</emph></l>
<l><emph>Ultor Atrides Phrigie ruinis</emph></l>
<l><emph>Fratris amissos thalamos piavit;</emph></l>
<l><emph>Ille dum Graie dare vela classi</emph></l>
<l><emph>Optat, et ventos redimit cruore,</emph></l>
<l><emph>Exuit patrem miserumque tristis</emph></l>
<l><emph>Federa nate iugulum sacerdos.</emph></l>
</quote>
Et Seneca, VI <title>Tragediarum</title>:

<quote rend="block">
<l><emph>Tuam natam parens propter Elenam immolasti.</emph></l>
</quote>
</p>
	<p>Beatus autem Augustinus dicit quod arte magica Ephygenia ab illo sacrificio est sublata, et 
loco eius quedam cerva pulcerrima substituta. Quod patet quia alibi postea viva ipsa Ephygenia est 
inventa. Hoc idem asserit Ovidius ut supra:

<quote rend="block">
<lg><l><emph>Victa dea est, nubemque oculis obiecit, et inter</emph></l>
<l><emph>Officium turbamque sacri vocesque precantum</emph></l>
<l><emph>Supposita fertur mutasse Micenida cerva.</emph></l>
</lg>

<lg>
<l><emph><foreign lang="ita">... et così 'l canta</foreign></emph></l>
<l><emph><foreign lang="ita">l'alta mia tragedìa in alcun loco:</foreign></emph></l>
</lg>
</quote>

Secundo enim libro <title>Eneydorum</title>, iste augur Euriphylus appellatur in illa scilicet 
oratione quam Synon Grecus fecit ad Priamum, dicens:

<quote rend="block">
<l><emph>Suspensi Euriphylum scitantem oracula Phebi</emph></l>
<l><emph>Mittimus, isque aditis hec tristia dicta reportat:</emph></l>
<l><emph>«Sanguine placastis ventos, et virgine cesa,</emph></l>
<l><emph>Cum primum Yliacas, Danay, venistis ad horas:</emph></l>
<l><emph>Sanguine querendi reditus animaque litandum</emph></l>
<l><emph>Argolica.</emph></l>
</quote>
Istud autem ultimum infra, cantu scilicet XXX, in ystoria Synonis clarius apparebit.
<quote rend="block">
<l><emph><foreign lang="ita">ben lo sai tu, che la sai tutta 
quanta.</foreign></emph></l>

</quote>
In hoc versu comprehendimus quanto studio in libris virgilianis exarserit iste autor.</p>
</div4>

<div4>
<head>vv. 115-117</head>
<p><quote rend="block">
<l><emph><foreign lang="ita">Quell'altro che ne' fianchi è così 
poco,</foreign></emph></l>
<l><emph><foreign lang="ita">Michele Scotto fu, che 
veramente</foreign></emph></l>
<l><emph><foreign lang="ita">de le magiche frode seppe 'l 
gioco.</foreign></emph></l>

</quote></p>
	<p>Iste Michael Scotus fuit augur Frederici imperatoris, et fuit in arte magica valde summus; de 
quo in hiis verbis Virgilius duo dicit: primum est quod erat in yliis valde strictus; secundum vero, 
quod ars magica in qua iste Michael fuit ita instructus, in se continet magnam fraudem. Primum 
facit ad insinuandum nobis istius originem Michaelis; nam in Iscotia vadunt homines ita stricte et 
ornate induti quod quasi in yliis nichil sunt. Ideo ait: <emph><foreign lang="ita">che ne' fianchi è 
così poco</foreign></emph>. Secundum autem ut nobis ab ista arte magica caveamus, quia licet 
dicat aliquando veritatem, tamen ut plurimum in se continet falsitatem, vel saltem ambiguitatem. 
Quod enim in se contineat falsitatem patet quia diabolus, qui fuit inventor huius artis, mendax est, 
ut ait Dominus in Evangelio beati Iohannis, VIII capitulo. Patet etiam hoc in legenda beatorum 
apostolorum Symonis et Tadei, ubi legitur quod cum Baradach dux regis Babilonie contra Indos ad 
prelium profecturus, a diis suis peteret de fine belli, phanatici responderunt grande bellum futurum, 
et multum populum hinc inde in prelio ruiturum. Tunc Apostoli ridere ceperunt. Quibus ait dux: 
«Me timor invasit, et vos ridetis?» Cui Apostoli: «Noli timere, quia pax in hoc 
regnum nobiscum intravit. Cras enim hora diei tertia legati Indorum ad te venient, et tue se potestati 
cum pace subicient». Quod ita evenit ut Apostoli predixerunt. Si vero non falsa ars ista 
predicat, tamen ut plurimum ambigua prophetizat; sicut patet per responsum Apollinis, quod fecit 
ad Pirrum. Cum enim Pirrus rex Epyrotarum contra Romanos bella movisset, consuluit de fine belli 
Apollinem deum suum. Cui Apollo: «Aio te eacidem Romanos vincere posse». In 
quo quidem versu non est certum, ut dicit beatus Ysidorus, primo libro <title>Eth.</title>, quem 
monstraverit esse victorem: an Romani vincant Pirrum, an Pirrus Romanos. Simile narrant antiqui 
ystoriographi quod cum Cresus, rex Lidie, cum Ciro rege Persarum, pugnare deberet, facto 
sacrificio deo suo, de fine belli poposcit. Cui responsum fuit: «Cresus perdet Alim 
transgressus plurima regna». In quo quidem responso incertum erat an Cresus transiens 
fluvium Alim perderet, idest vastaret, plurima regna Cyri, an perderet, idest amitteret, plurima 
regna sua. Quod sic evenit; nam transiens fluvium, a Ciro fuit victus et cruci affixus. Ideo dicitur in 
textu: <emph><foreign lang="ita">de le magiche frode seppe 'l gioco</foreign></emph>.</p>
	<p>Quia ista ars est truffatoria sicut ludus, isti etiam Michaeli sua ars in dolo respondit. Nam 
cum suus dominus, imperator scilicet Fredericus, ab eo posceret ubi mori deberet, facto augurio sic 
respondit: «In Florentia morieris». Quod imperator audiens, ab ingressu civitatis 
Florentie semper postea abstinuit, toto tempore vite sue. Sed ut sua fata eum trahebant, uno die in 
regno Sicilie subito dolore arreptus, dum in suum thalamum properaret, transiens per ante 
cameram, super unum lectulum in quo catula sua iacebat, ibique dolores mortis sentiens, ait: 
«Ubi sum ego?» Cui familia: «In lectulo catule vestre». Quibus ille: 
«En morior; catula mea Florentia vocitatur». Et sic mortuus est.</p>
</div4>

<div4>
<head>vv. 118-120</head>
	<p><emph><foreign lang="ita">Vedi Guido Bonatti</foreign></emph>. Iste Guido fuit de 
Forlivio, provincie romandiole, et fuit augur magnifici comitis Guidonis de Monte Feltro, de quo 
habetur infra in VIII bulgia, cantu 27. Postquam vero de famosis personis mentio facta est, ad viles 
personas que dimittunt artes suas mechanicas dirigit autor stilum. Et hoc quia multi nullius 
conditionis, et maxime muliercule, student cum herbis et ymaginibus videre futura. Ideo ait: 
<emph>Vedi Asdente</emph>. Iste fuit quidam cerdo de Parma, provincia Lombardie, qui suam 
artem cerdonicam linquens, ad investigandum futura se dedit.</p>
</div4>

<div4>
<head>vv. 121-126</head>
<p>Et subiungit:

<quote rend="block">
<l><emph><foreign lang="ita">Vedi le triste che lasciaron 
l'ago,</foreign></emph></l>
<l><emph><foreign lang="ita">la spuola e 'l fuso, et fecersi 
'ndovine;</foreign></emph></l>
<l><emph><foreign lang="ita">fecer malie con herbe et con 
imago.</foreign></emph></l>
<l><emph><foreign lang="ita">Ma vienn'omai, chè già tiene 'l 
confine</foreign></emph></l>
<l><emph><foreign lang="ita">d'amendue li emisperi et tocca 
l'onda</foreign></emph></l>
<l><emph><foreign lang="ita">sotto Sibilia Cayno et le 
spine.</foreign></emph></l>

</quote></p>
	<p>Visis omnibus que in ista quarta bulgia continentur, ait Virgilius ad Dantem: «Eamus 
admodo, quia luna iam tenet confinia amborum emisperiorum» – subaudi in partibus 
occidentis. Ideo sequitur: «Et subter Sibiliam tangit undas». Ubi prudens lector 
animadvertat quod ab introitu eius in Infernum usque ad hanc quartam malabulgiam, fluxit 
solummodo una nox, quia quando in Infernum intravit incipiebat nox. Unde dicitur supra, cantu 
secundo: «Lo giorno se n'andava et l'aer bruno», etc., et tunc luna erat rotunda. Unde 
sequitur hic: «et già hier nocte fu la luna tonda», etc. Cum autem luna est rotunda, in 
sui ortu facit noctem et in suo occasu facit diem; quia dum est rotunda semper per distantiam unius 
emisperii distat a sole. Quod autem dicit quod luna tangit – subaudi lumine suo – 
aquas que sunt subter Sibiliam, nil aliud vult dicere nisi quod luna quando ad occasum declinat 
vadit per inferius emisperium, et tunc tangit lumine suo aquas que sunt subter nos. Emisperium 
vero, secundum Ysidorum, libro tertio <title>Eth.</title>, est illa tota pars celi quam videmus ab 
oriente usque in occidentem; et dicitur emisperium superius. Inferius vero emisperium est illa pars 
tota celi que subter terram est, ab occidente usque in orientem, quam non videmus, quam diu sub 
terra est. Quod autem lunam vocat <emph><foreign lang="ita">Caino et le 
spine</foreign></emph>, hoc facit ad condescendendum opinionibus rusticorum, qui dicunt in 
luna esse Caym cum fasce spinarum, propter fraticidium quod commisit.</p>

	<p>In isto XX cantu continentur due comparationes et quatuor notabilia.</p>
</div4>
</div3>

<div3 n="Comparationes">
<div4>
<head>vv. 7-9</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">et vidi gente per lo vallon 
tondo</foreign></emph></l>
<l><emph><foreign lang="ita">venir, tacendo et lagrimando, al 
passo</foreign></emph></l>
<l><emph><foreign lang="ita">che fanno le letane in questo 
mondo.</foreign></emph></l>

</quote>
Lictera plana est.</p>
</div4>

<div4>
<head>vv. 16-18</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Forse per forza già di 
parlasia</foreign></emph></l>
<l><emph><foreign lang="ita">si travolse così alcun del 
tutto;</foreign></emph></l>
<l><emph><foreign lang="ita">ma io nol vidi, nè credo che 
sia.</foreign></emph></l>

</quote>
Comparatio talis: isti enim qui in ista bulgia puniuntur habent ad modum paraliticorum colla et 
capita ita dissoluta sive retorta, quod retro facies habent versas. Paralisis enim aliquando ita 
membra dissolvit et volvit quod os et nasum et faciem totam vertit; sed non eo modo quo isti 
malefici puniuntur. Est autem paralisis lesio partis vel membri, cum privatione seu diminutione 
sensus, vel motus, vel utriusque. Et dicitur paralisis a <emph>para</emph> quod est &lt;dis&gt;, 
et <emph>lisis</emph> quod est &lt;solutio&gt;; inde <emph>paralisis</emph>, quasi 
&lt;membrorum dissolutio&gt;.</p>
</div4>
</div3>

<div3 n="Notabilia">
<div4>
<head>vv. 28-30</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Qui vive la pietà quand'è ben 
morta;</foreign></emph></l>
<l><emph><foreign lang="ita">chi è più scelerato che 
colui</foreign></emph></l>
<l><emph><foreign lang="ita">c'al giudicio divin passion 
comporta?</foreign></emph></l>
</quote>
</p>
	<p>In hoc notabili duo utilia continentur: primum est quod erga sceleratos tunc pietas vivit 
quando totaliter est defuncta; sicut est curialitas rusticitatem rustico exhibere. Unde infra, cantu 
33°, ait autor: «et cortesia fu lui esser villano». Secundum est quod compati divino 
iudicio est peccatum committere sceleratum, sicut patet supra in expositione lictere.</p>
</div4>

<div4>
<head>vv. 100-102</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">«Maestro mio, li tuoi 
ragionamenti</foreign></emph></l>
<l><emph><foreign lang="ita">mi son sì certi, e prendon sì mia 
fede,</foreign></emph></l>
<l><emph><foreign lang="ita">che li altri mi sarian carboni 
spenti».</foreign></emph></l>
</quote>

In hoc pulcro notabili admonet nos hic autor quod, exemplo sui, quando a vero magistro aliquid 
audimus, quod illi dicto fidem credulam adhibere velimus.</p>
</div4>

<div4>
<head>vv. 103-105</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">«Ma dimmi, de la gente che 
procede,</foreign></emph></l>
<l><emph><foreign lang="ita">se tu ne vedi alcun degno di 
nota;</foreign></emph></l>
<l><emph><foreign lang="ita">chè solo a ciò la mia mente 
rifiede».</foreign></emph></l>
</quote>
</p>
	<p>Hic docet nos autor quod in omni nostro exercitio semper utilia et honorabilia perscrutemur, 
et ipsa nostre memorie commendemus, sicut ipse, qui non nisi ea que digna sunt nota, idest laude et 
fama, scrutando querebat.</p>
</div4>

<div4>
<head>vv. 112-114</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">Euriphil ebe nome, et così 'l 
canta</foreign></emph></l>
<l><emph><foreign lang="ita">l'alta mia tragedia in alcun 
loco:</foreign></emph></l>
<l><emph><foreign lang="ita">ben lo sai tu che la sai tutta 
quanta.</foreign></emph></l>
</quote>
</p>
	<p>Hic manifeste apparet quanto splendore poetico in hoc mundo claruit autor iste, qui 
<title>Eneydem</title>, que ita est obscura atque profunda, plenissime totam scivit. Quid autem sit 
tragedia, quo scilicet stilo liber <title>Eneydorum</title> decurrit, supra in prologo est 
expressum.</p>

	<p>Et sic patet XX cantus.</p>
</div4>
</div3>
</div2>


<div2>
<head>XXI</head>

<div3 n="Incipit">
<head>VIGESIMI PRIMI CANTUS TITULUS TALIS EST: INCIPIT XXI CANTUS PRIME 
CANTICE COMEDIE.</head>
	<p>In isto XX<add resp="ed">I</add> et in sequenti cantu autor tractat de quinta malabulgia, in 
qua ponit barattatores comunium, dominorum, consanguineorum et amicorum; pena quorum est 
quod in quadam fovea plena pice et pegola calida stant submersi. Incipit autem ista bulgia in isto 
cantu, ibi:

<quote rend="block">
<l><emph><foreign lang="ita">ristamo per veder l'altra 
fessura,</foreign></emph></l>
etc.
</quote>
et finit in sequenti cantu, ibi,
<quote rend="block">
<l><emph><foreign lang="ita">Et noi lasciamo lor così 
'mpacciati.</foreign></emph></l>

</quote></p></div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-57</head>
	<p>Tractato de peccato magorum quod in quarta bulgia collocatur, ad peccatum barattarie 
Dantes dirigit vela sua, et continuat istum XXI cantum cum precedenti per istum modum: superius 
enim in fine precedentis cantus dicit quod a quarta bulgia recedentes versus quintam confabulando 
et colloquendo pariter properabant. Unde ait in textu: «Sì mi parlava, et andavamo 
introque», idest in tantum quod ibamus, mecum Virgilius loquebatur. Et est istud vocabulum 
florentinum, et tantum valet quantum &lt;intantum&gt; vel &lt;interim&gt;. Nunc vero sic dicit: 
Taliter de ponte in pontem, aliud loquendo quod mea Comedia cantare non curat, venimus et 
tenebamus culmen – subaudi pontis – quando firmavimus nostros passus aliam 
videre fissuram, et alios plantus vanos – subaudi quinte bulgie – et vidi eam 
mirabiliter obscuratam. Et ponit hic quandam comparationem, ut illam obscuritatem melius 
intelligere valeamus, dicens: Qualis pix hiemali tempore in arzana Venetorum ebullit ad 
reparandum navigia sua fracta, talis non arte ignis sed arte divina ebullit inferius una pegola 
dempsa in tantum quod inviscat undique ripam illam. Interim vero quod Dantes oculorum ibi 
lumine scrutaretur, ipsum Virgilius ad se traxit, dicendo: «Cave, cave». Ad cuius 
vocem Dantes illico se convertit, et vidit post se unum diabolum nigrum super pontem velociter 
venientem, et super humerum suum acutum atque superbum unum peccatorem gestantem; cuius 
peccatoris manibus tenens, pedem ipsum de ponte proiciens exclamavit: «O Malabranca, 
ecce unum ex antianis Sancte Zite; mitte eum inferius, en ego revertor adhuc ad illam terram quam 
ego bene munivi – subaudi barattatoribus –. Ibi enim omnis civis excepto Bonturo est 
barattator; in tantum – supple: quod de adverbio negandi, interveniente pecunia, fit ibi 
adverbium affirmandi –». Et his dictis, illum proiciens velocissime, pro aliis, ut 
dixerat, retrocessit. Illa autem anima sic de ponte proiecta primo propter altum casum quem habuit 
in illam pegolam se immersit, et postea tota convoluta superius est reversa. Sed demones qui erant 
sub ponte alta voce clamarunt: «Hic non habet locum Sanctus Vultus. In isto enim fluvio 
aliter quam in Serclo notatur. Et ideo si tu non vis de nostris fricaturis, superius non 
ascendas». Postea ipsum cum plus quam centum uncis momorderunt, dicentes yronice: 
«Cooperte hic ludere te oportet, ita quod occulte si vales accaffi». Quid autem istud 
<emph>accaffi</emph> resonet vel importet, in expositione lictere apparebit. Et adducit hic autor 
unam pulcerrimam figuram dicens: Non enim aliter quoqui ab eorum vassalli faciunt submergi in 
medio caldarie carnes cum uncis, ut superius non vacillent.</p>
</div4>

<div4>
<head>vv. 58-93</head>
	<p>Virgilius vero ait ad Dantem: «Ad hoc ut non videatur quod tu sis hic, ab isto capite 
pontis post aliquem scopulum qui sit tibi pro schermo abscondere te festina, et pro nulla offensione 
que michi sit facta non timeas, quia ego habeo omnia valde nota, et iam alias ad conditiones similes 
ego fui». Postquam vero Dantes ut sibi mandatum fuerat se abscondit, Virgilius ultra ab alio 
pontis capite pertransivit. Et statim quod super ripam sextam pervenit, cum illo furore et cum illa 
etiam tempestate cum et qua canes insiliunt in mendicum, exiverunt demones de sub ponte et 
versus ipsum omnes uncos unanimiter converterunt. Sed ille subito exclamavit: 
«Nullus», inquiens, «vestrum sit modo follis. Ante nempe quam me capiat 
vester uncus, veniat huc qui me audiat unus vestrum; et postea sibi ipsi consulat me 
uncandi». Tunc omnes demones acclamarunt: «Vadat Malacoda». Ad hanc 
vocem Malacoda se movit et venit ad Virgilium super ripam, dicens cum se moveret ad socios: 
«Quid sibi proderit?» – subaudi sua locutio –. Quasi dicat: nichil. Cui 
Virgilius: «Credis tu», inquit, «Malacoda, me videre venisse hucusque, 
securum ab omnibus vestris schermis, sine velle divino ac etiam fato dextro ?» Sed hic nota 
tu, lector, quod in isto cantu bis est positum istud nomen, scilicet <emph>schermo</emph>. Primo 
ibi: «giù t'aquatta / dop'uno scheggio, c'alcun schermo t'aia». Secundo hic: 
«sicuro già da tutti vostri schermi». Et ponitur ibi pro una significatione et hic pro 
alia. Nam ibi ponitur pro defensione sive pro coopertione; hic vero ponitur pro impugnatione sive 
offensione, sicut in expositione lictere clarius apparebit. Postquam vero Virgilius illi demoni dixit 
quod non sine velle divino et fato dextro Inferni semitas peragrabat, adiunxit: «Dimitte nos 
ire – subaudi in pace – quia beneplacitum est in celo ut ego demonstrem uni – 
et non dicit cui – istud iter silvestre». Ad hec verba ita perdidit suam superbam 
audaciam Malacoda, quod de manibus cecidit sibi uncus, et dixit ad socios: «Admodum non 
sit lesus». Habita itaque a Malacoda securitate, Virgilius clamavit ad Dantem: «O 
tu», inquit, «qui sedes inter pontis scopulos sic absconsus, secure admodum ad me 
redi». Ad cuius vocem Dantes concite se erexit, et ad Virgilium properavit. Ad quem 
videndum, ultro se demones ingesserunt; propter quod Dantes timuit ne pacta tenerent.</p>
</div4>

<div4>
<head>vv. 94-139</head>
	<p>Et facit hic unam comparationem quam oculis suis vidit, dicens: Tali enim modo vidi ego 
illos pedites expavere, qui pactis compositis exiverant de Caprona, quando se in medio hostium 
conspexere. Unde, timore arreptus, quantum poterat Virgilio adherebat, et a signis illorum 
demonum oculos non volvebat. Illi autem, insimul sussurrantes, dicebat unus ad alterum: 
«Vis quod ipsum capiam isto unco?» Et alius respondebat: «Ita. Et taliter 
facies quod in vanum vel vacuum non labores». Sed Malacoda, qui fecerat eum fidum, hec 
audiens ad illum qui hec dixerat celeriter se convertens ait: «Quiesce, quiesce, 
Scarmillione». Postea dixit ad Virgilium atque Dantem: «Per istum scopulum ulterius 
transire non potest, quia sextus arcus iacet totus ruinosus in fundo. Et si omnino est vobis placitum 
pertransire, prope est enim unus scopulus, idest pons, qui transeuntibus viam prebet». Et 
assignat hic causam quare sextus pons et quo tempore fuit fractus. «Heri», inquit, 
«quinque horis plus quam sit ista hora transactis, mille ducenti sexaginta sex anni completi 
sunt quod hic semita fuit fracta. Ego autem mitto versus illac de istis meis ad revidendum si aliquis 
de ista bulgia extra pegolam se emergit. Ite igitur cum eis, quia non erunt vobis pravi». Et 
his dictis, decem malignos spiritus convocavit, quibus dedit duo precepta. Primum, scrutamini in 
circuitu istam viscosam foveam bullientem. Secundum, isti duo sint salvi usque ad alium pontem, 
qui totus integer extenditur super tanas. Nomina vero istorum decem demonum ista sunt: primus 
Barbariccia, et iste fuit aliorum decanus; secundus Alichinus; tertius Calcabrina; quartus Cagnazo; 
quintus Libicocco; sextus Draghignazo; septimus Ciriattus Sannutus; octavus Graffiacane; nonus 
Farfarellus; decimus et ultimus Rubicante; cui cognomen imposuit furiosum, dicens: 
<emph><foreign lang="ita">et Rubicante il pazzo</foreign></emph>. Dantes vero audiens istos 
talibus nominibus nominari, et videns in eis duo mala signa, subsannatione scilicet dentium et per 
ciliorum nutus facies comminaces, ait ad ducem suum: «Heu me, magister mi, quid est istud 
quod video? Rogo te ut sine isto conductu vadamus soli, si tu scis ire, quia ego pro me nullatenus 
ipsum peto». Cui Virgilius: «Noli expavescere, quia hoc faciunt propter putridas 
passiones». Illi autem decem demones, iter arripientes, per sinistrum aggerem se volverunt; 
sed prius quilibet ipsorum habebat versus eorum ducem dentibus linguam strictam, et dux qui eos 
preibat cum anu tanquam cum tubicina bucinabat.</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
<p><quote rend="block">
<l><emph><foreign lang="ita">Così di ponte in ponte, altro 
parlando,</foreign></emph></l>
<l><emph><foreign lang="ita">che la mia comedia cantar non 
cura,</foreign></emph></l>

</quote>
Vult hic dicere autor quod dum sic pontes transcenderent bulgiarum, quod multa alia ipse et 
Virgilius loquebantur, que sua Comedia, idest iste liber, cantare non curat. Iste autem liber ideo 
dicitur comedia quia, ut dictum est supra in prologo, est quoddam genus poetice descriptionis. Et 
dicitur comedia a <emph>comos</emph>, quod est &lt;villa&gt;, et <emph>oda</emph>, quod 
est &lt;cantus&gt;, inde <title>Comedia</title>, quasi &lt;villanus cantus&gt;; quia incipit a 
miseria et finit in felicitatem, sicut villani qui in villa vel comitatu habitantes, dum efficiuntur cives, 
de rustico opere ad civile negotium transeunt. Ita poete comici sua opera incipiunt a vili materia et 
terminant ipsam in nobilem, idest incipiunt a miseria et adversitate et finiunt in prosperitatem et 
felicitatem.
<quote rend="block">
<l><emph><foreign lang="ita">venimo; et tenavamo 'l colmo, 
quando</foreign></emph></l>
<l><emph><foreign lang="ita">ristamo per veder l'altra 
fessura</foreign></emph></l>
</quote></p>
	<p>Hic incipit quinta bulgia: «et li altri pianti vani»; quasi dicat eorum lamentatio 
sit in vanum. Ubi est advertendum quod duplex est penitentia, scilicet assumpta et illata. Penitentia 
enim assumpta est illa pena quam homo assumit vel recipit pro peccatis commissis purgandis; et 
tunc penitentia sonat &lt;penam tenens&gt;, quia peccator tenet voluntarie talem penam. Penitentia 
vero illata est illa pena quam divina iustitia dat damnatis; et tunc penitentia sonat &lt;pena 
tenet&gt;, quia tunc ab homine voluntarie non tenetur, sed ipsa potius tenet ipsum. Ideo tales 
plantus vel tales dolores vani ab autore vocantur, dum dicit:

<quote rend="block">
<l><emph><foreign lang="ita">et li altri pianti vani;</foreign></emph></l>
<l><emph><foreign lang="ita">et vidila mirabilmente 
oscura.</foreign></emph></l>

</quote></p></div4>

<div4>
<head>vv. 7-9</head>
<p><quote rend="block">
<l><emph><foreign lang="ita">Quale ne l'arzanà de' 
Vinitiani</foreign></emph></l>
<l><emph><foreign lang="ita">bolle l'inverno la tenace 
pece,</foreign></emph></l>
<l><emph><foreign lang="ita">per rimpalmar li legni lor non 
sani,</foreign></emph></l>

</quote></p>
	<p>Hic autor, ut clarius obscuritatem quinte bulgie videamus, adducit in exemplum et 
comparationem picem que hyemali tempore in arzanà Venetorum ebullit, ad reparandum scilicet 
navigia sua vetera seu fracta. Et ponit hic omnia quasi exercitia nautica, dicens: Quidam faciunt 
naves novas; quidam vero procurant veteres resarcire; quidam aptant proras, quidam pupes. Et est 
prora pars anterior navis; pupis vero posterior. Alii faciunt remos, alii funes, alii vero vela vel 
faciunt vel reaptant. Ideo dicit in textu:</p>
</div4>

<div4>
<head>vv. 13-15</head>
<p><emph><foreign lang="ita">chi terzeruolo et artimon rintoppa</foreign></emph> Terzaruolo, 
idest velum parvum; artimon vero est velum maius. Omnia autem ista fiunt Venetiis in arzanà. Est 
autem arzanà una magna habitatio in qua sunt plurime domus, in quibus naves nove fabricantur et 
vetere<add resp="ed">s</add> reaptantur. Sed quia ad fabricandum et reaptandum ipsas naves 
indigent multa pice, ideo hiemali tempore, ut dictum est, ebullit ibi multa pix. Talem itaque picem 
seu pegolam in ista quinta bulgia autor ebullire conspexit. Que quidem ebullitio non ab igne, sed ab 
arte divina procedit. Ideo ait:</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">tal, non per foco ma per 
divin'arte,</foreign></emph></l>
<l><emph><foreign lang="ita">bollia là giuso una pegola 
spessa,</foreign></emph></l>
<l><emph><foreign lang="ita">che 'nviscava la ripa d'ogni 
parte.</foreign></emph></l>

</quote></p>
	<p>In ista itaque bulgia sic calida, sic obscura pariter et viscosa, barattatores poetice puniuntur. 
Que quidem tria, scilicet caliditas, obscuritas, et viscositas, peccato barattarie optime 
correspondent. Peccatum barattarie primo calefacit hominem ad rapinam. Est autem barattaria 
proprie dolosa et fraudulenta in occulto rapina, que contra rem publicam vel statum rei publice sive 
yconomice committitur fraudulenter. Et hec rapina committitur duobus modis: vel cum quando 
publica persona, ut puta potestas, capitaneus, iudex, vel alius quivis officialis, per pecuniam 
pervertit rectum iudicium; vel cum quando persona privata, ut puta civis in consilio, amore pecunie, 
bonum comune postponit, et reddit dolosa et fraudulenta consilia. Ista autem lucra, et quia sunt 
magna et quia cum modico labore quesita, calefaciunt hominem ad lucrandum. Ideo in pice que 
eum calefit multum enim fervida collocantur. Secundo, peccatum barattarie semper secrete 
committitur et occulte, et hoc quia peccatum valde vituperosum. Ideo in pice punitur, quia in pice, 
quantumcunque sit calida seu fervens, nichil videtur in ea, sicut in aqua que omnia manifestat.</p>
</div4>

<div4>
<head>vv. 19-21</head>
<p>Ideo ait in textu:

<quote rend="block">
<l><emph><foreign lang="ita">Io vedea lei, ma non vedea in 
essa</foreign></emph></l>
<l><emph><foreign lang="ita">mai che le bolle che 'l bollor 
levava,</foreign></emph></l>
etc.
</quote></p>
	<p>Est etiam aliud in pice: quia inquinat quicquid tangit, et talis inquinatio non de facili 
aboletur. Simili modo peccatum barattarie habet officiales et cives turpiter inquinare, sive etiam 
infamare; et talis infamia est valde difficilis, immo impossibilis ad lavandum. Ideo ait Salustius: 
Qui tangit picem coinquinabitur ab ea. Tertio, peccatum barattarie est adeo viscosum, quod 
quicumque huic peccato se dederit, raro vel nunquam ab ipso poterit resilire. Ideo ait in textu:

<quote rend="block">
<l><emph><foreign lang="ita">che 'nviscava la ripa d'ogni 
parte.</foreign></emph></l>
<l><emph><foreign lang="ita">I' vedea lei, ma non vedeva in 
essa,</foreign></emph></l>
<l><emph><foreign lang="ita">mai che le bolle che 'l bollor 
levava,</foreign></emph></l>
<l><emph><foreign lang="ita">et gonfiar tutta, et riseder 
compressa.</foreign></emph></l>

</quote>
Pix cum calefit magis ferventer et aliter ebullit quam aqua. Quia enim pix est multum pinguis, et 
omne pingue est fomentum ignis, ideo cum calefit, magis quam aqua calefit. Ebullit etiam alio 
modo quam aqua. Nam aqua cum calefit, cum sono et inflatione magna calefit. Sed pix, propter 
suam tenacitatem, in altum elevari non potest; et quia pinguis est, ideo non cum sono sicut aqua, 
sed in silentio bullit. Inflatur autem virtute ignis; et illa talis inflatio in altum non elevatur, sed 
statim deprimitur et descendit.</p>
</div4>

<div4>
<head>vv. 25-27</head>
<p><emph><foreign lang="ita">et cui paura subita sgalliarda,</foreign></emph></p>

	<p>Timor subitus cum perculit hominem habet omnem audaciam removere. Ideo ait Lucanus de 
Cesare: «Perculit horror membra ducis ruguere come». Simili modo, cum Virgilius 
dixit Danti: «Guarda, guarda», tantus timor eum invasit quantus invadere solet illum 
qui tardat videre id a quo sibi cavere oportet, ne propter videre sua evasio retardetur, et cuius 
membra subito pavore tenentur. Est autem <emph>sgalliarda</emph> vocabulum Tuscorum, quod 
in latino sonat &lt;audaciam perdere&gt;, sicut <emph>gagliarda</emph> &lt;audaciam summere 
vel habere&gt;.</p>
</div4>

<div4>
<head>vv. 37-42</head>
	<p><emph><foreign lang="ita">Del nostro ponte disse: «O 
Malebranche»</foreign></emph>. Illi maligni spiritus qui in ista quinta bulgia ad 
puniendum barattariam a divina iustitia sunt locati, ideo Malebranche vocantur ad innuendum quod 
malas manus habent, qui contra rem publicam malum operari conantur.</p>
	<p><emph><foreign lang="ita">Ecc'un delli antian di Sancta Zita</foreign></emph>. Santa 
Zita fuit quedam bona mulier de civitate lucana quam Lucani venerantur ut sanctam. Corpus enim 
eius adhuc integrum in dicta civitate, ab ipsis Lucanis, licet per Romanam Ecclesiam canonizata 
non sit, honorifice non tamen secundum sanctam honoratur. In derisionem igitur Lucanorum, qui 
sine approbatione Sancte Romane Ecclesie dictam feminam venerantur ut sanctam, ait ille spiritus 
tenebrarum: «Ecce unum de antianis Sante Zite». Antiani autem in lingua ytalica 
tantum sonant quantum senes civili dignitate fulgentes. In derisionem ipsorum etiam Lucanorum 
istum barattatorem vocat ille spiritus yronice &lt;antianum&gt;, quia licet fuerit senex etate, erat 
tamen vita et moribus adolescens. Ad quorum omnium notitiam est sciendum quod anno domini 
MCCC, die scilicet XXVI martii, in civitate lucana mortuus est quidam popularis maximus 
antianus qui vocabatur Martinus Bottarius, quia vegetes faciebat. Cuius animam fingit autor, 
exemplariter de barattatoribus poetando, in istam bulgiam a quodam demone fuisse proiectam. Et 
hoc nil aliud sonat nisi quod intentiones illorum qui deputati sunt ad rem publicam gubernandam, 
dum ad barattariam intendunt, de alto culmine tanti regiminis ad yma labuntur.
<quote rend="block">
<l><emph><foreign lang="ita">Mettetel sotto, ch'i' torno per 
anche</foreign></emph></l>

</quote></p>
	<p>Quia omnes Lucani qui administrationi rei publice se immiscent baraptatores communiter 
comprobantur, ideo ille demon qui animam Martini Bottarii in istam bulgiam transportavit, sicut 
solicitus executor sue improbe voluntatis ait: «Mitte istum inferius, quia ego revertor pro 
aliis – subaudi barattatoribus – ad suprascriptam scilicet civitatem, que meis operibus 
optime baraptatoribus est munita». Ideo ait: «io torno per anche / a quella terra ch'i' 
n'ò ben fornita». Et ad designandum qualiter sit munita, subiungens yronice ait: 
«Omnis nempe ibi est barattator excepto Bonturo». Et est hic quedam figura que 
dicitur <emph>anthifrosis</emph>, que dicitur ab <emph>anthi</emph> quod est &lt;contra&gt;, 
et <emph>frosis</emph> quod est &lt;locutio&gt;, inde anthifresis, &lt;contraria quasi 
locutio&gt;. Re vera enim iste Bonturus in consiliis et in administratione rei publice sue terre, fuit 
semper super omnes suos concives precipuus barattator. Et ad specifice declarandum in quo actu 
ipsa barattaria consistat, ait: «del no, per li denar, vi si fa <emph>ita</emph>». 
Cuius sententie moralis intentio ista est: Cum enim cives in administratione rei publice ab omni eo 
quod prohibetur a legibus debeant abstinere et bonum universale proprie utilitati preponere, ideo 
quotienscunque per pecuniam a prohibitis non abstinent et bonum proprium universali preponunt, 
totiens de adverbio negandi faciunt adverbium affirmandi; hoc est de prohibito faciunt preceptum, 
et de negativo affirmativum. Ideo ait in textu:</p>
	<p><emph><foreign lang="ita">Del no, per li danar, vi si fa</foreign></emph> ita. De istorum 
enim barattatorum falso iudicio ait Lucanus in X:

<quote rend="block">
<l><emph>Ibi fas ubi maxima merces.</emph></l>
</quote>
</p>
</div4>

<div4>
<head>vv. 46-48</head>
<p><emph><foreign lang="ita">Qui non à luogo il Santo Volto</foreign>.</emph></p>
	<p>Adhuc Lucanos derident isti demones. Lucani enim habent in eorum maiori ecclesia 
quandam effigiem ligneam crucifixi quam nominant «vultum sanctum». Circa quam 
crucem errare videntur. Nam communitur opinantur in ipsa cruce aliquod numen esse, et ipsam non 
ut figuram vel effigiem crucifixi, sed quasi ipsum Deum humanatum et in carne natum veneratione 
latrie venerantur. Ideo derisorie dicitur in textu: «Qui non à luogo il Santo Volto!»</p>
	<p>Sed quia in ista glosa de veneratione latrie fit mentio, videamus idcirco quot et qualia sunt 
genera venerationum. Circa quod sciendum est quod tria sunt genera sive speties venerationum. 
Prima dicitur <emph>latria</emph>, secunda <emph>yperdulia</emph>, tertia vero 
<emph>dulia</emph>. Latria enim est illa servitus sive reverentia quam creatura exhibet creatori, 
dum scilicet Deum tanquam creatorem omnium adorat. Et ista talis reverentia exhiberi non debet 
nisi solummodo Deo; et ob hoc pagani, quia servitutem et reverentiam quam Deo exhibere 
debebant ydolis exhibebant, ideo ydolatre dicti sunt. Nam ydolatria nil aliud quam latria ydolo 
facta, ut ait Ugo de Sancto Victore. Yperdulia vero est illa reverentia sive servitus quam exhibemus 
corporibus sanctis et animabus ipsorum; quos quidem honoramus, non quia dii sint, sed quia amici 
sunt Deo. Dicitur etiam yperdulia illa reverentia quam facimus crucibus, ymaginibus, et picturis; 
non quod credamus quod ibi sit aliquid numinis, sed ob reverentiam Christi crucifixi crucem 
adoramus, et ob reverentiam sanctorum eorum corpora et ymagines honoramus. Dulia vero est illa 
servitus sive reverentia quam facimus dominis temporalibus, sicut quando osculamur pedes summi 
Pontificis, vel principis Romanorum. Ista autem tria vocabula venerationum, scilicet latria, 
yperdulia, et dulia, greca sunt, que in lingua latina interpretantur servitus, ut ait Ugo de Sancto 
Victore. Prima dicitur servitus facta Deo; secunda servitus facta sanctis, et dicitur ab 
<emph>yper</emph>, quod est &lt;supra&gt;; tertia vero dicitur servitus facta homini. Lucani 
igitur vultum sanctum de Luca, tanquam divinitatem vel numen aliquid, venerantur. Ideo derisorie 
dicunt illi Martino: «Qui non à luogo il Santo Volto!»</p>
</div4>

<div4>
<head>vv. 49-51</head>
<p><emph><foreign lang="ita">qui si nuot'altrimenti che nel Serchio</foreign>!</emph></p>
	<p>Serclus est fluvius Lucanorum in quo Lucani mirabiliter delectantur; nam estivo tempore 
non solum pueri, sed iuvenes atque senes inverecunde se balneant in eodem. Et quod vanius est, in 
medio mense iulii milites Lucanorum in quodam eorum festo ad ecclesiam sancti Quirici coreizant, 
et de equis non nudi sed induti in dictum fluvium, quasi ad honorem dictorum sanctorum, capite 
proiciunt se deorsum. Maligni itaque spiritus derident etiam in hoc verbo Lucanos, qui tantam 
vanitatem ita fatue more pagano exhibent festis suis. Et ideo aiunt: «qui si nuota altrimenti 
che nel Serchio!»</p>
</div4>

<div4>
<head>vv. 52-54</head>
	<p><emph><foreign lang="ita">Coverto conven che qui balli</foreign></emph>. Iste Martinus 
Bottarius, qui propter peccatum barattarie hic ponitur ab autore, fuit homo multum levis in moribus, 
sicut sunt omnes alii etiam sui cives. Nam, re vera, Lucani communiter stulti et fatui reputantur. Is 
ergo Martinus adeo levis fuit, quod cum quadam vice ad Romanam Ecclesiam ex parte sui 
communis ambaxiator ivisset, et una die cum papa Bonifatio in camera se multum iactasset, ait ad 
dominum Papam: «Padre sancto, crollami»; hoc est, &lt;pater sancte, me excute&gt;. 
Quod cum Papa causa ioci et recreationis illum agitasset, ait ille: «Mezza Luca ài 
crollata»; idest, &lt;mediam Lucam excussisti&gt;. Improperando igitur et deridendo 
demones sibi dicunt: «Coverto convien che qui balli», etc. Quod autem sequitur 
«sì che, se puoi, nascosamente accaffi», sic est intelligendum: In Tuscia est quidam 
ludus puerorum qui vocatur <emph>acaffo</emph>; nam puer claudit sibi in manu denarios vel 
fabas, vel aliquid aliud in numero dispari seu pari, et dicit socio: «Indivina». Ille vero 
dicit unum istorum, aut par aut impar; et vocatur iste ludus, ut dictum est, acaffo. Isto itaque modo 
barattatores in consiliis tenent manus clausas, et id quod demonstrant mittere in unam pixidem 
mittunt in aliam. Improperant igitur demones isti, quod quemadmodum in consiliis occulte 
barattariam operatus fuerat, ita occulte, idest cooperte, sub pice natare procuret.</p>
</div4>

<div4>
<head>vv. 79-84</head>
<p><quote rend="block">
<l><emph><foreign lang="ita">«Credi tu, Malacoda, qui vedermi</foreign></emph></l>
<l><emph><foreign lang="ita">esser venuto», disse 'l mi' 
maestro,</foreign></emph></l>
<l><emph><foreign lang="ita">«sicuro già da tutt'i vostri 
schermi,</foreign></emph></l>
<l><emph><foreign lang="ita">senza voler divino et fato 
dextro?»</foreign></emph></l>

</quote>
Licteram sic construe: Credis tu, Malacoda, me videre hucusque venisse, securum ab omnibus 
vestris impugnationibus vel offensis, absque velle divino et fato dextro? Quasi dicat: Quomodo 
nempe potuissem ego sine divina voluntate absque aliquo impedimento ab introitu Inferni hucusque 
venisse? Ponit autem bis hic autor unum theotonicum ydioma, scilicet <emph><foreign lang="ita">schermo</foreign></emph>, quod quidem ponit pro duobus diversis significatis, 
videlicet pro <emph>defensione</emph> et <emph>offensione</emph>. Nam superius dixit: 
«Giù t'aquatta», idest &lt;inferius te absconde&gt;, «dop'uno schegio», 
idest &lt;post unum saxum&gt;, «c'alcuno schermo t'aia», idest &lt;ut te cooperiat vel 
abscondat&gt;. Simile habetur supra capitulo sexto: «dell'un de' lati fanno a l'altro 
schermo». Hic autem dicit: «sicuro già da tutt'i vostri schermi», idest ab 
omnibus impugnationibus vel offensis. Et descendit istud nomen <emph><foreign lang="ita">schermo</foreign></emph> ab illa arte rei militaris que vulgo dicitur <emph><foreign lang="ita">schermire</foreign></emph>. Nam illo actu sunt duo opposita, scilicet defensio et 
offensio; quia cum una manu vel uno actu homo se operit vel defendit, et cum alia manu vel actu 
adversarium percutit vel offendit. Quod autem dicit: «senza voler divino et fato 
destro», ponit hic opinionem theologicam et paganam. Nam secundum theologos nichil fit 
sine voluntate vel permissione divina. Secundum vero paganos, omnia a fato, idest a 
constellationibus, eveniunt vel procedunt. Tamen theologicus iste poeta velle divinum et fatum 
dexterum unum esse ponit. Est autem fatum, secundum Boetium, dispositio inherens rebus 
mobilibus, per quam dispositionem providentia suis utitur ordinibus. In qua fati descriptione, 
secundum Thomam de Aquino in <title>Summa Contra Gentiles</title>: Dispositio pro divina 
ponitur ordinatione. Rebus autem mobilibus inherens ponitur ut distinguatur fatum a providentia. 
Nam ipsa ordinatio, secundum quod est in mente divina, nondum rebus impressa, providentia est. 
Secundum vero quod iam est explicita in rebus, fatum nominatur. Mobilibus autem dicit ut ostendat 
quod ordo providentie non aufert rebus contingentiam et mobilitatem, ut quidam posuerunt. 
Secundum hanc ergo acceptionem, negare fatum divinam providentiam est negare. Sed quia cum 
infidelibus nec nomina debemus habere communia, ne ex consortio nominum possit summi erroris 
occasio, nomen fati non est a fidelibus utendum, ne videamur illis assentire qui male de fato 
senserunt, omnia necessitati syderum supponentes. Unde Augustinus dicit in quinto <title>De 
Civitate Dei</title>: Si quis virtutem et potestatem dei fati nomine appellat, linguam corrigat, 
sententiam teneat. Et Gregorius, secundum eundem intellectum dicit: Absit a fidelium mentibus ut 
fatum aliquid esse dicant. Potest itaque fatum ab illis sapientibus nominari qui ordinationem 
divinam et fatum unum esse et credunt et ponunt. Isto itaque modo ponit hic autor voluntatem 
divinam et fatum.</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">et così vid'io già temer li 
fanti</foreign></emph></l>
<l><emph><foreign lang="ita">c'uscivan pattegiati di 
Caprona,</foreign></emph></l>

</quote></p>
	<p>Iuxta civitatem Pisanam, ad V miliaria, est quoddam castrum quod vocatur Caprona, a quo 
castro illi nobilissimi inter omnes cives Pisanos Capronenses denominantur. Propter guerram vero 
que olim, tempore istius autoris, fuit inter Pisanos et Tuscos, dicta Caprona a Tuscis fuit obsessa. In 
qua quidem obsidione fuit iste autor et vidit, oculis propriis, id quod in textu ad comparationem 
inducit. Nam ita acriter a Tuscis fuit obsessa dicta Caprona, quod pedites qui in castro erant inclusi 
coacti sunt compositionem facere cum illis de exercitu, et salvis personis, arcem reddere quam 
tenebant. Cum autem per media castra transirent, videntes undique arma et malos vultus hostium, 
terribiliter timuerunt ne pacta violarentur ab ipsis. Exemplificat itaque autor et dicit: «Ita 
timui ego cum vidi illos demones, sicut timuerunt pedites de Caprona quando in medio hostium se 
viderunt».</p>
</div4>

<div4>
<head>vv. 103-105</head>
<p><emph><foreign lang="ita">«Posa, posa, Scarmiglione 
!»</foreign></emph></p>

	<p>Nota quod demones qui ad executionem et punitionem barattarie in ista malabulgia a divina 
sunt iustitia deputati Malebranche vocantur, ad designandum quod malas manus habent 
barattatores, dum bona comunitatum dolose rapiendo corrumpunt. Inter istos autem demones duo 
hic principes principaliter principantur: unus vocatur Malacoda et alter Scarmillione, ad 
designandum quod in barattaria est rapacitas, que per Scarmillionem significatur. Nam 
<emph>scarmillione</emph> lingua Tusca tantum valet quantum in gramatica valet 
<emph>raptor</emph>. Est etiam in barattaria mali finis intentio, cuius gerit similitudinem 
Malacoda; nam per caudam, que est finis in animali, finis intentio figuratur.</p>
</div4>

<div4>
<head>vv. 106-114</head>
<p><quote rend="block">
<l><emph><foreign lang="ita">Poi diss'a noi: «Più oltre andar per 
questo</foreign></emph></l>
<l><emph><foreign lang="ita">scollio non si può, però che 
giace</foreign></emph></l>
<l><emph><foreign lang="ita">tutto spezzato al fondo l'arco 
sesto.</foreign></emph></l>
<l><emph><foreign lang="ita">Et se l'andar più oltre pur vi 
piace,</foreign></emph></l>
<l><emph><foreign lang="ita">andatevene su per questa 
grotta;</foreign></emph></l>
<l><emph><foreign lang="ita">presso è un altro scoglio che via 
face.</foreign></emph></l>
<l><emph><foreign lang="ita">Hier, più oltre cinqu'ore che 
quest'otta,</foreign></emph></l>
<l><emph><foreign lang="ita">mille dugento con cinquanta 
sexantasei</foreign></emph></l>
<l><emph><foreign lang="ita">anni compie che qui la via fu 
rotta».</foreign></emph></l>

</quote></p>
	<p>Postquam Malacoda audivit a Virgilio quod, divina permissione, ipse Virgilius cum Dante 
poterat infernales semitas peragrare, dicit quod si ipsi volunt ulterius ire, oportet eos ire per illam 
grottam usque ad alium pontem; quia pons per quem de quinta bulgia solitum iter erat ad sextam, 
totus fractus et ruinosus iacebat in fundo. Et assignat tempus quando ille sextus pons sic fractus 
cecidit in profundo, dicens: «Heri transactis quinque horis ultra quam sit ista hora qua tecum 
modo loquor, completi sunt – subaudi anni – mille ducenti et sexaginta sex quod ista 
via, idest pons, per quem transitus erat in sextam malabulgiam, fuit fracta». Ad cuius 
evidentiam est sciendum quod autor poetando confingit illa hora qua Christus expiravit in cruce in 
Infernum intrasse, hoc est die 25a martii, anno a passione domini MCC sexagesimo sexto, hora 
scilicet nona; ab incarnatione autem eius anno MCCC. Et ab ista hora usque ad tertiam horam 
sequentis diei hucusque venisse, in qua hora ait Virgilio Malacoda: «Heri completi sunt anni 
mille ducenti sexagintasex quod hic corruit ista via». Et concordat ista poesia cum fide 
catholica, que ut sancta Evangeliorum attestatur ystoria, illa hora qua Christus expiravit, inter alia 
signa que in universo apparuerunt, petre scisse sunt. Et tunc illa hora in ista bulgia corruit iste pons. 
Qui numerus sic colligitur: anno enim MCCC, quo tempore Rome fuit generalis remissio omnium 
peccatorum, sedente in Romana sede Bonifatio papa octavo, ut superius in prologo dictum est, iste 
autor istam Comediam composuit. Sed quia sub nomine visionis ipsam describit, ideo ponit quod ea 
die et hora qua Christus mortuus est, quam quidem horam noctem vocat, in Infernum intravit. Unde 
superius, cantu secundo, dicit: «Lo giorno se n'andava et l'aer bruno», idest nox, 
etc.</p>
	<p>Totam igitur noctem consumpsit ab introitu Inferni usque ad hunc locum, et totum diem 
sequentem cum medietate noctis Dominice Resurrectionis usque ad centrum. Et illa hora qua 
Christus a mortuis resurrexit, autor ab inferis exiit et versus montem Purgatorii erigit vela sua. 
Mane igitur diei Sabbati Sancti dixit Malacoda Danti: «Heri hora sexta completi sunt anni 
mille ducenti sexagintasex, quod iste pons fuit fractus». Nam Christus vixit annis XXXIII, et 
mensibus tribus, et in utero Virginis VIIII mensibus habitavit. Sed si ab annis domini mille trecentis 
extrahantur anni XXXIIII quibus vixit, computata conceptione, remanent MCCLXVI. Sed hic 
oritur una questio: quare scilicet in passione Christi magis fractus est iste pons quam alii pontes. 
Respondeo: In ista VIa malabulgia puniuntur ypocrite, et maxime illi pharisei et sacerdotes qui in 
Evangelio falsi prophete a Domino appellantur, et quorum opere Christus extitit crucifixus. Cum 
itaque pontifices et pharisei propter mortem Christi erant in istam bulgiam descensuri, ideo iste 
pons fractus est, ut semper videant vestigia passionis; et sic acrius et durius torqueantur. Et nota 
quod in duobus locis Inferni tempore passionis petre scisse sunt: Primo, supra, septimo circulo, 
cantu XII, ubi habitat Minotaurus. Et hic, circulo octavo, malabulgia sexta. Ibi enim scisse sunt 
propter peccatum violentie et bestialitatis; hic vero propter peccatum ypocrisis. Nam Iudei tanquam 
bestie se vierunt in Christum; et pontifices et pharisei, invidia ducti, eo quod populus post ipsum 
ibat et ipsos relinquebat, se iustificare volentes, morti ipsam iustitiam tradiderunt. Sed adhuc nota 
quod Malacoda quando dixit «presso è un altro scollio che via face», mendacium 
dixit, quia nullus alius pons est ibi per quem super sextam bulgiam sit accessus. Nam diabolus 
semper est mendax et pater mendacii.</p>
</div4>

<div4>
<head>vv. 136-139</head>
<p><emph><foreign lang="ita">et elli avea del cul fatta trombetta</foreign>.</emph></p>
	<p>Hic ostendit autor quomodo peccatum barattarie et ipsi barattatores sunt ab omnibus 
deridendi; nam vituperosus ille sonus derisionem significat.</p>

	<p>In isto XXI cantu continentur sex comparationes et duo notabilia.</p>
</div4>
</div3>

<div3 n="Comparationes">
<div4>
<head>vv. 7-9</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Quale ne l'arzanà de' 
Vinitiani</foreign></emph></l>
<l><emph><foreign lang="ita">bolle l'inverno la tenace 
pece,</foreign></emph></l>
<l><emph><foreign lang="ita">a rimpalmar li legni lor non 
sani,</foreign></emph></l>

</quote></p></div4>

<div4>
<head>vv. 25-27</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Allor mi volsi come l'uom cui 
tardi</foreign></emph></l>
<l><emph><foreign lang="ita">di veder quel che li conven 
fugire,</foreign></emph></l>
<l><emph><foreign lang="ita">et cui paura subita 
sgalliarda,</foreign></emph></l>

</quote></p></div4>

<div4>
<head>vv. 43-45</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">La giù 'l buttò, et per lo scollio 
duro</foreign></emph></l>
<l><emph><foreign lang="ita">si volse; et mai non fu mastino 
sciolto</foreign></emph></l>
<l><emph><foreign lang="ita">con tanta fretta a seguitar lo 
furo.</foreign></emph></l>

</quote></p></div4>

<div4>
<head>vv. 55-57</head>

<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Non altrimenti i cuoci ai lor 
vassalli</foreign></emph></l>
<l><emph><foreign lang="ita">fanno attuffare in mezzo la 
caldaia</foreign></emph></l>
<l><emph><foreign lang="ita">la carne con li uncin, perchè non 
galli.</foreign></emph></l>

</quote></p></div4>

<div4>
<head>vv. 67-69</head>

<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Con quel furore et con quella 
tempesta</foreign></emph></l>
<l><emph><foreign lang="ita">ch'escono i cani a dosso al 
poverello,</foreign></emph></l>
<l><emph><foreign lang="ita">che di sùbito chiede ove 
s'arresta,</foreign></emph></l>

</quote></p></div4>

<div4>
<head>vv. 94-96</head>

<argument><p>SEXTA COMPARATIO.</p></argument>
<p><quote rend="block">
<l><emph><foreign lang="ita">così vid'io già temer li 
fanti</foreign></emph></l>
<l><emph><foreign lang="ita">c'uscivan pattegiati di 
Caprona,</foreign></emph></l>
<l><emph><foreign lang="ita">veggendo sè tra nimici 
cotanti.</foreign></emph></l>

</quote>
Omnes iste comparationes sunt clare et aperte.</p>
</div4>
</div3>

<div3 n="Notabilia">
<div4>
<head>vv. 46-48</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">«Qui non à luogo il Santo 
Volto!»</foreign></emph></l>

</quote>
Quia licet facies Dei sit plena gratiarum, quia peccatores impenitentes eius gratiis se reddunt 
indignos, ideo in Inferno, ubi nulla est redemptio, divina facies locum non habet. Unde in cantico 
Moysi ait Deus: Abscondam faciem meam ab eis et considerabo novissima eorum.</p>
</div4>

<div4>
<head>vv. 49-51</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">qui si nuot'altrimenti che nel 
Serchio!</foreign></emph></l>
</quote></p>
	<p>Moraliter, secundum differentias locorum, debent esse differentie mororum. Unde versus:

<quote rend="block">
<l><emph>Cum fueris Rome, Romano vivito more;</emph></l>
<l><emph>cum fueris alibi, vivito sicut ibi.</emph></l>
</quote>
</p>
<p>Et sic patet vigesimus primus cantus.</p>
</div4>
</div3>
</div2>

<div2>
<head>XXII</head>

<div3 n="Incipit">
<head>VIGESIMI SECUNDI CANTUS TITULUS TALIS EST: INCIPIT XXII CANTUS PRIME 
CANTICE COMEDIE.</head>
	<p>In isto XXII cantu autor tractat etiam de illa eadem materia de qua in antecedenti cantu 
tractavit, faciens hic exemplariter mentionem de quibusdam summis baraptatoribus.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-60</head>
	<p>Continuando materiam, autor continuat cantum similiter subsequentem. Precedentem enim 
cantum sic finivit:

<quote rend="block">
<l><emph><foreign lang="ita">et elli avea del cul fatta 
trombetta.</foreign></emph></l>

</quote></p>
	<p>Sequentem vero sic continuando incoat: Ego vidi iam milites sua castra movere, rumorem 
incipere, acies ostentare, et aliquando pro eorum evasione de bello recedere. Vidi etiam in civitate 
Aretina milites seditiose ad arma discurrere, insidiose alibi contra hostes procedere, in torneamentis 
unum alium vulnerare, et in giostris usque ad mortem appetere. Et omnes isti actus militares vidi 
moveri vel fieri cum signis quandoque tubarum, quandoque etiam campanarum, quandoque vero 
cum tympanis et quandoque cum signis que faciunt homines in castellis. Sed nunquam cum ita 
diversa tibia seu etiam instrumento moveri milites, equites, vel pedestres, nec etiam navem signo 
celesti vel terrestri exire de portu conspexi. Et hic facit autor quandam excusationem de societate, 
scilicet quam habebat, dicens quod aliam habere non poterat, quia societates inveniuntur secundum 
conditionem gentium vel locorum. Quod sic patet: In ecclesiis enim, ut ipse ait, inveniuntur sancti, 
et in tabernis gulosi. Et sic in Inferno aliam societatem quam demonum habere non poterat. Facta 
vero excusatione de societate pessima quam vitare non poterat, ad narrandum ea que vidit in ista 
malabulgia se convertit. Et dicit quod in ista bulgia, licet ipsa propter nigredinem piceam sit 
obscura, vidit aliquos peccatores qui ad ipsorum penam aliqualiter sublevandam, se super pegolam 
erigebant, dorsum solummodo ostendendo; et statim more deficientis fulguris abscondebant. Et 
adducit hic quandam comparationem naturalem quorumdam piscium maris, qui delphynes 
vocantur. Qui quidem pisces, quadam naturali cognitione tempestates fluctuum previdentes, crebris 
saltibus quos faciunt super aquam admonent navigantes ut a ventura caveant tempestate. Isto itaque 
modo quo saltant delphines aliquando supra mare, saltabant supra picem isti etiam peccatores. Et 
quemadmodum ranuculi iuxta ripas fluviorum vel fovearum stant cum capite solummodo extra 
aquas, totum corpus aliud abscondendo, ita stabant, dicit autor, ex omni parte in illa fovea 
peccatores. Sed cum appropinquabat cum suis sociis Barbariccia, qui erat ipsorum decurio, statim 
inferius se trahebant. Hec autem attente considerans, vidit in illa ripa qua ibant duas animas simul 
iunctas, quarum una more ranarum inferius se trahente, alia in ripa suspensa remansit. Sed unus 
istorum decem spirituum, nomine Graffiacane, qui magis de prope illi erat, illam miseram animam 
per capillos cum unco quem gestabat in manu superius ad se traxit. Tunc unus alius ex decem, 
nomine Rubicante, ad clamorem omnium sociorum clamantium et dicentium: «O Rubicante, 
facias quod tu in eum taliter tuos ungues inmittas, quod eum excories sua pelle». Quod 
videns Dante ait ad Virgilium: «Magister, facias si tu potes, quod tu scias quis est iste 
infortunatus, qui ad manus suorum adversariorum devenit». Tunc Virgilius, 
appropinqua<add resp="ed">n</add>s ad ipsum, quisnam fuisset eum interrogavit. Et ille: 
«Ego fui de regno Navarre natus. Mater enim mea, que me de uno ribaldo genuerat, cum uno 
domino – subaudi de regno Navarre – me posuit. Postea fui familiaris boni regis 
Thebaldi, in cuius curia ad faciendum barattariam me dedi, quo peccato in isto calore rationem 
– subaudi villicationis mee – nunc reddo». Cyriattus autem, hoc audiens, de 
cuius ore ex omni parte una sanna ad similitudinem apri prodibat, illum infortunatum dente aprico 
laceravit; et sic iste miser in medio istorum demonum ita stabat sicut stat mus aliquando inter 
captos. Unde ait autor in textu:

<quote rend="block">
<l><emph><foreign lang="ita">Tra male gatte era venuto il 
sorco;</foreign></emph></l>

</quote></p>
	<p>Quod animadvertens ipsorum decurio Barbariccia, illum miserum brachiis suis vinxit, dicens 
ad suos: «State a longe et ego ipsum interim infurcabo».</p>
</div4>

<div4>
<head>vv. 61-151</head>
<p>Et ad Virgilium faciem volvens ait: «Interroga eum, si ab ipso aliquid discere 
concupiscis». Et Virgilius ad eum: «Cognoscis tu sub ista pice aliquem 
latinorum?» Cui ille: «Ego recessi modicum est ab uno, cum quo utinam adhuc essem 
sub pice coopertus, quia non timerem ibi ungulas neque uncos». Ad hec Libicoccus: 
«Nimium sustinuimus», ait. Et percutiens illum in brachio suo unco, dilacerando 
abstulit unum lacertum. Draghignazus etiam illum voluit in cruribus lacerare, sed illorum decurio 
contra illos se volvit in circuitu malo vultu. Postquam autem illi maligni spiritus aliquantulum sunt 
pacati, ait ad illum miserum sine mora Virgilius: «Quis fuit ille a quo, tuo danno, ut dixisti, 
superius recessisti?» Et ille: «Fuit», inquit, «fra Gomita de Galluri, vas 
omnis deceptionis et fraudis, qui habuit in manibus sui domini inimicos, et per barattariam – 
subaudi quam fecit – omnes ipsum commendant. Denarios enim ab ipsis recepit et sine scitu 
– subaudi domini sui – omnes in pace dimisit. In aliis etiam officiis quibus in curia 
sui domini fungebatur, barattator fuit non minimus sed suppremus. Conversatur autem cum ipso 
Dominus Michael Zanche de Lugodorio, qui ambo ad loquendum de Sardinia suas linguas 
nunquam sentiunt esse fessas». Et hec dicens, sicut erat totus fraude et dolo plenus, ut 
falleret circumstantes ea que incepit dimisit et ait: «Heu me, videte alium qui subsannat. Ego 
dicerem adhuc, sed timeo manus eius». Contra quem decurio se volvens, ipsum qui 
vocabatur Farfarellus minaci vultu et verbis terribilibus increpavit. Tunc Navarrensis, ut illos 
teneret in verbis et sic falleret, consequenter adiunxit: «Si vos vultis vel videre vel audire 
Lombardos scilicet seu Tuscos, ego faciam ipsos venire. Sed stent aliquantulum a longe 
Malebranche, ita quod ipsi non timeant – subaudi superius apparere – et ego stando 
solummodo in hoc loco, pro me qui sum unus, quando sibilabo secundum morem nostrum, septem 
superius apparebunt». Cagnazus autem ad hec verba musum erexit, et caput movendo: 
«Audi», inquit, «malitiam quam cogitavit iste ut inferius se immergat». 
Unde ipse, qui habebat laqueos – subaudi dolosos – in habundantia valde magna, 
respondit: «Malitiosus sum ego nimis, quando maioribus meis procuro inferre 
tristitiam». Ad hec Alichinus se continere non potuit, et versus alios ait illi: «Si tu 
hinc descendere attentabis, non consequar te ad passus, sed apertis alis te insequar supra picem. 
Idcirco nobis collis arginis relinquatur, et ripa sit scutum inter nos – subintellige et vocandos 
– ad videndum si tu solus plus omnibus nobis vales». Finito vero Alichini colloquio, 
Dantes apostrophat ad legentem: O tu, inquit, qui legis – subaudi istam rixam – 
audies novum ludum. Quilibet enim illorum decem oculos ad alteram costam volvit. Et primo ille 
qui ad hoc concedendum crudelior inter alios videbatur. Dum autem sic omnes ab eo oculos 
removissent, barattator Navarrensis bene suum tempus elegit; firmavit enim pedes in terra et subito 
saltans, ab illorum preposito se absolvit. Unde quilibet illorum subito fuit dolore compuntus; sed 
ille magis qui fuit causa defecto – subintellige Alichinus –. Et ideo se movit et 
«Tu es captus», subito exclamavit. Sed modicum sibi valuit, quia Navarrensis in 
pegolam se immersit, et Alichinus volando erexit superius suum pectus. Non enim aliter anas, 
quando falco sibi seu herodius appropinquat, in aquam subito se immergit, et falco revertitur 
superius iratus et fractus. Calcabrina vero, quia Navarrensis evaserat, conturbatus volando insecutus 
est Alichinum. Et videns illum barattatorem immersum, suum socium, scilicet Alichinum, manibus 
et pedibus ungulatis invasit. Sed Alichinus fuit bene accipiter tunc grifagnus ad invadendum ipsum; 
et sic ambo in ferventis stagni medium insimul ceciderunt. Tunc, propter calorem maximum quem 
senserunt, se ad invicem dimiserunt. Ideo dicitur in textu: «Lo caldo schermitor subito 
fue». Sed propter hoc de illa fovea, quia alas inviscatas habebant, surgere nequiverunt. Qua 
propter Barbariccia cum aliis suis condolens de duobus, quatuor demones ad aliam costam fecit 
celeriter convolare; ita quod ipse cum tribus ex una ripa, et alii quatuor ex alia, suos uncos versus 
illos duos, ut inde ipsos extraherent, converterunt. His autem sic visis et actis, Virgilius atque 
Dantes illos in ibi dimittentes inde celeriter discesserunt. Unde ait in textu:

<quote rend="block">
<l><emph><foreign lang="ita">Et noi lasciamo lor così 
'mpacciati.</foreign></emph></l>

</quote></p></div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-12</head>
	<p><emph><foreign lang="ita">Vidi già cavalier muover campo</foreign></emph>, usque ibi: 
<emph><foreign lang="ita">ne già con sì diversa cennamella</foreign></emph>, etc. Ad 
insinuandum nobis autor quomodo sit vituperosum scelus barattarie, dicit superius quod 
Barbariccia, qui fuit electus decurio inter decem, ducebat exercitum suum cum sono ani. Unde ait 
in textu: «et elli avea del cul facta trombetta», idest tubettam, que est diminutivum 
tube. Solitum est enim acies equestres sive pedestres, terrestres sive navales, duci sono aliquo sive 
signo, ut puta tuba. Ideo ait: «con trombe». Est autem tuba longa fistula, ex argento 
vel ere facta, omnibus certe nota, que quidem primum a Tyrrenis, idest Tuscis, inventa est, ut ait 
Ysidorus, tertio libro <title>Eth.</title> Unde Virgilius:

<quote rend="block">
<l><emph>Tyrrenusque tube mugire per ethera clangor.</emph></l>
</quote>
</p>
	<p>Dicitur enim Tuscia Tirrenia a Tirreno, Lidie fratre, qui ex sorte cum populi parte de Meonia 
ad Ytaliam venit, et in Tuscia regnum possidet, ut ait Ysidorus. Inde mare Ytalicum Tyrrenum 
denominatur. Est et alia fistula minor tuba, que vulgo trombetta vocatur, cuius sono milites 
excitantur ad arma, convocantur in unum, et ducuntur ad bellum. Aliquando autem ducuntur vel 
moventur sono campane; unde ait: <emph><foreign lang="ita">quando con 
campane</foreign></emph>. Campana autem <emph>nola</emph> antiquitus dicebatur, unde 
<emph>nolare</emph>, idest campanile. Et dicta est nola a quadam civitate Campanie que dicitur 
Nola, cuius terre episcopus fuit ille mirabilis vir beatus scilicet Paulinus, qui ut viduam 
consolaretur, se ipsum vendidit pro redemptione captivi, ut scrivit beatus Gregorius tertio libro 
<title>Dyalogorum</title>. In ista itaque civitate primo facte sunt nole, idest campanelle que 
suspenduntur ad colla boum; et inde maiores campane initium habuerunt; aliquando cum tympanis 
sive sistris. Ideo ait: <emph><foreign lang="ita">Con tamburi</foreign></emph>. Istud autem 
instrumentum, scilicet sistrum vel timpanum, quod vulgo dicitur <emph><foreign lang="ita">tamburo</foreign></emph>, Ysis regina Egyptiorum invenit, ut ait Ysidorus, III libro 
<title>Eth.</title> De qua Iuvenal:

<quote rend="block">
<l><emph>Ysis, et irato feriat mea limina sistro.</emph></l>
</quote>
Aliquando autem cum signis turrium vel castrorum. Ideo ait: <emph><foreign lang="ita">et con 
cenni di castella</foreign></emph>. Moventur enim aliquando milites ad signa ignium vel 
fumorum. Naves etiam sulcant mare vel ducatu stellarum, quia ad signum tramontane dirigunt vela; 
vel cum vident aliquam partem terre sciunt arripere viam suam. Ideo ait:

<quote rend="block">
<l><emph><foreign lang="ita">nè nave a segno di terra o di 
stella.</foreign></emph></l>

</quote>
Narratis itaque autor diversis generibus instrumentorum atque signorum quibus exercitus terra 
marique movetur, concludit quod nunquam vidit milites vel pedites tali sono moveri vel duci, quali 
ducebantur illi demones per Infernum. Ideo ait: <emph><foreign lang="ita">nè già con sì diversa 
cennamella</foreign></emph>, idest tibia.</p>
	<p>Est autem tybia instrumentum ligneum vel ereum, dulcissimum emittens sonum, quod 
quidem vulgo &lt;cennamella&gt; vocatur; quod tantum sonat quantum &lt;mellea canna&gt;. 
Dicitur autem in latino tybia, quia primum de cervinis tibiis et cruribus innulorum facta sit, ut ait 
beatus Ysidorus, libro ut supra. Inde <emph>tybicen</emph>, quasi &lt;tybiarum cantus&gt;. Hoc 
autem instrumentum primo Phriges invenerunt.</p>
</div4>

<div4>
<head>vv. 13-15</head>
<p><quote rend="block">
<l><emph><foreign lang="ita">Noi andavam con li diece 
dimoni.</foreign></emph></l>
<l><emph><foreign lang="ita">Hai fiera compagnia! ma ne la 
chiesa</foreign></emph></l>
<l><emph><foreign lang="ita">co' santi, et in taverna co' 
ghiottoni.</foreign></emph></l>

</quote></p>
	<p>Hic excusat se autor, dicens aliam societatem in Inferno habere non potuisse, quia non sunt 
ibi nisi demones vel dannati. Sed in illa bulgia homines pro ducatu vie habere non poterat, quia 
omnes erant in pice submersi. Non enim potest homo societatem habere nisi secundum conditionem 
loci, quia secundum Aristotilem locus et locatum sunt unigenia. Ideo declarando subiungit autor 
quod in ecclesiis stant sancte persone, et in tabernis gulose.</p>
</div4>

<div4>
<head>vv. 19-21</head>
<p><quote rend="block">
<l><emph><foreign lang="ita">Come i dalfini, quando fanno 
segno</foreign></emph></l>
<l><emph><foreign lang="ita">a' marinari,</foreign></emph></l>
etc.
</quote></p>
	<p>Delphini sunt pisces marini, qui ut aiunt philosophi naturales, futuram presentiunt 
tempestatem, quam ostendunt navigantibus in hunc modum: Relinquunt enim, cum venturam 
appropinquare sentiunt tempestatem, profundum maris et se superius super aquas attollunt; super 
quam saltando et ludendo, naturali quadam industria pariter et amore, navigantibus signa dant ut 
velocius terram petant. Dicitur etiam quod isti pisces hominem, naturali quodam instinctu, diligunt; 
et ideo quando futuram sentiunt tempestatem, homines signo docent ut a morte caveant et vitam in 
loco tuto reponant. Dicitur etiam de delphinis quod, si hominem in mari periclitantem inveniunt, 
quod ipsum ne submergatur eripiunt, et si mortuum invenerint, eius carnem non tangunt; et ne ab 
aliis piscibus devoretur, ad terram deducunt. Item dicit Plinius quod delphini per odorem sentiunt et 
cognoscunt si homo mortuus in mari unquam comederit de delphino; quia si comederit, comedunt 
ipsum; si vero non, ipsum ad terram deducunt.</p>
</div4>

<div4>
<head>vv. 25-27</head>
<p><quote rend="block">
<l><emph><foreign lang="ita">Et com'a l'orlo de l'aqua d'un 
fosso</foreign></emph></l>
<l><emph><foreign lang="ita">stanno i ranocchi</foreign></emph></l>

</quote></p>
	<p>Consuetudo est ranunculis, ut videmus, quod quando stant in fluviis vel fossatis, quod in 
ripa tenent capita extra aquam, et cetera membra celant. Simili modo dicit autor quod isti 
barattatores tenebant capita extra picem, et totum corpus reliquum occultabant. Sed cum decurio 
ipsorum appropinquabat, omnes inferius se trahebant.</p>
</div4>

<div4>
<head>vv. 31-33</head>
<p><emph><foreign lang="ita">I' vidi, et anche 'l cor mi n'accapriccia</foreign></emph> Istud 
vocabulum, scilicet <emph><foreign lang="ita">accapriccia</foreign></emph>, est nomen 
Tuscum, et tantum sonat in vulgari quantum in gramatica <emph>rigeo, es</emph>. Vult itaque 
dicere autor quod, quando vidit illam animam miseram Navarrensem, que propter suam pigritiam 
fuit capta, quod totus riguit in se ipso. Qualiter autem in ripa remanserit Navarrensis, comparative 
demonstrat cum ait:

<quote rend="block">
<l><emph><foreign lang="ita">un aspettar così, com'elli 
'ncontra</foreign></emph></l>
<l><emph><foreign lang="ita">c'una rana rimane et altra 
spiccia;</foreign></emph></l>

</quote></p>
	<p>Accidit enim, ut experientia manifestat, quod dum rane sive ranunculi sunt in fossis, quod 
dum una ad aliam ripam vadit, vel inferius se immergit, alia remanet ubi erat. Exemplificat itaque 
autor et dicit quod, appropinquantibus eis, omnes barattatores qui extra picem tenebant capita 
sublevata, videntes demones, se sub pice continuo absconderunt; excepto illo misero de Navarra, de 
quo infra longa fit mentio ab autore, quem Graffiacane unco suo ferreo foras traxit. Sed quia de 
ranis sive ranunculis hic iam bis mentio facta est, ideo de ipsis duo breviter videamus. Et primo, 
quot sunt speties sive genera ranarum; secundo vero, quomodo generentur sive nascantur. Quantum 
ad primum est sciendum, quod sicut ait magister ystoriarum, ranarum genera tria sunt: Unum 
fluviale et vocale. Istud animal diebus ieiuniorum comedi non decet, nec ullo tempore debet, quia 
est animal ex magna corruptione proveniens. Aliud minimum, quod dicitur calamitum, quod si 
proiciatur in os canis, obmutescit. Istud genus vulgo ranunculi virgines appellantur. Tertium vero 
magnum et venenosum, quod <emph>rubeta</emph> dicitur vulgo, aut <emph>botta</emph>. 
Quantum autem ad secundum, quomodo scilicet generentur sive nascantur, est sciendum quod 
primi, hoc est ranunculi, ex putrida fovearum aquaticarum corruptione nascuntur. Nam, ut aiunt 
naturales, et ego ipse expertus sum, ex limosa terra putrida et corrupta vermes subtiles oriuntur, qui 
cum cauda in terra fixa, hac et illac se movent, et per spatium temporis eorum capita crescunt, et de 
terra motu proprio evelluntur. De hinc a natura datur ipsis IIII pedes, et cauda privantur. Unde 
Ovidius, XV libro. <title>Meth.</title>:

<quote rend="block">
<l><emph>Semina lymus habet virides germinantia ranas,</emph></l>
<l><emph>et generat truncas pedibus, mox apta natando,</emph></l>
<l><emph>crura dat, utque eadem sint longis saltibus apta,</emph></l>
<l><emph>posterior superat partis mensura priores.</emph></l>
</quote>
</p>

	<p>Secundi vero, qui vulgo ranunculi virgines nominantur, dicitur quod de rore corrupto 
nascantur. Rubeta autem, que alio nomine dicitur buffo, de tertio genere est, que ex coitu vel ex 
venenosa et corrupta corruptione gignitur vel procedit. Et ista rana habet venenum quasi insanabile. 
Est enim animal terrestre et aquosum, paludosum, lymosum, clamosum, ventosum, tumorosum, sub 
ventre maculosum, summe venenosum, et idcirco merito odiosum.</p>
</div4>

<div4>
<head>vv. 34-36</head>
<p><emph><foreign lang="ita">et trassel sù, che mi parve una lontra</foreign>.</emph> Lontra 
est quoddam animal longum, gracile et subtile, fetidum atque nigrum, conversans in foveis 
aquaticis et fossatis. Huic itaque animali autor comparat Navarrensem.</p>
</div4>

<div4>
<head>vv. 49-51</head>
<p><quote rend="block">
<l><emph><foreign lang="ita">Mia madre a servo d'un signor mi 
pose,</foreign></emph></l>
<l><emph><foreign lang="ita">che m'avea generato d'un 
ribaldo,</foreign></emph></l>
<l><emph><foreign lang="ita">distrugitor di sè et di sue 
cose.</foreign></emph></l>

</quote></p>
	<p>Hic tacite demonstrat que differentia sit inter barattatorem et ribaldum. Barattator enim 
proprie est qui dolo vel fraude contra rem publicam vel yconomicam per pecuniam aliquid 
operatur. Ribaldus vero est ille qui ludendo, dispergendo, vel commessando, res et bona sua 
consumit. Et de istis fit mentio supra, circulo VII, girone secundo, cantu XIII. Demonstratur itaque 
quis et qualis iste fuerit Navarrensis, quia vita barattator, natione vero ribaldus.</p>
</div4>

<div4>
<head>vv. 55-57</head>
<p><quote rend="block">
<l><emph><foreign lang="ita">E Ciriatto, a cui di bocca 
uscia</foreign></emph></l>
<l><emph><foreign lang="ita">d'ogni parte una sanna com'a 
porco,</foreign></emph></l>
<l><emph><foreign lang="ita">li fè sentir come l'una 
sdruscia.</foreign></emph></l>

</quote>
Istud vocabulum, scilicet <emph>sdruscia</emph>, est vocabulum florentinum, et tantum valet 
quantum in grammatica <emph>dissuo, –is</emph>. Vult itaque dicere hic autor quod, 
sicut aliquando per violentiam tractus dissuitur pannus, ita dissuta, idest lacerata sunt membra illius 
miseri Navarrensis cum una sanna, idest dente, ex ore Ciriatti prodeunte.</p>
</div4>

<div4>
<head>vv. 58-60</head>
	<p><emph><foreign lang="ita">Tra male gatte era venuto 'l sorco</foreign></emph>. In hoc 
versu duo animalia continentur, scilicet musipula sive captus, quod quidem animal dicitur vulgo 
<emph><foreign lang="ita">gatto</foreign></emph>, et mus, qui lingua sarda dicitur 
<emph>sorico</emph>. Vult autem dicere hic autor quod quemadmodum mus aliquando est in 
medio musipularum, ita erat iste Navarrensis in medio demoniorum.</p>
</div4>

<div4>
<head>vv. 73-75</head>
	<p><emph><foreign lang="ita">Onde 'l decurio loro</foreign></emph>. Decurio est nomen 
ordinis, non persone. Est enim decurio princeps vel capitaneus inter X, sicut centurio inter centum. 
Ista autem nomina simul et officia Moyses, vir Deo plenus, ut dicit magister ystoriarum, in Exodo 
adinvenit. Dicit enim quod Moyses ad consilium Ietro, socrus sui, divisit populum per numerum 
millenarium, et cuilibet millenario preposuit unum ducem, qui hebraice dicitur &lt;tribunus&gt;, 
grece vero &lt;ciliarcus&gt;. Sub tribuno vero posuit X centuriones, ita quod quilibet centurio 
dominabatur C viris. Sub quolibet autem centurione posuit duos quinquagenarios, ita quod quilibet 
quinquagenarius preesset L hominibus. Sub quinquagenario vero posuit V decanos sive decuriones, 
ut quilibet istorum V preesset X. Orta vero lite inter X, stabant ad iudicium decani, cui facile erat 
lites paucorum dirimere. Sed si non poterant litem diffinire decani, ibant ad quinquagenarium, 
quinquagenarius autem ad centurionem, centurio ad tribunum. Si tribunus vero litem determinare 
non poterat, ibat ad Moysem, qui erat quasi monarcha populi.</p>
</div4>

<div4>
<head>vv. 79-81</head>
	<p><emph><foreign lang="ita">Fu frate Gomita</foreign></emph>. Iste frate Gomita fuit de 
regno Sardinie, qui cum esset in iudicatu Galluri vicarius et quasi dominus generalis, inimicos 
domini sui, denariis receptis, absolvit et ipsos in pace abire permisit. In aliis autem officiis quibus 
longo tempore in curia dicti regis fungebatur, barattator fuit non minimus, sed suppremus. Ideo in 
textu vas dicitur omnis fraudis, ibi: <emph><foreign lang="ita">vasel d'ogni 
froda</foreign></emph>.</p>
</div4>

<div4>
<head>vv. 82-84</head>
	<p><emph><foreign lang="ita">Ch'ebbe i nimici di su' donno in mano</foreign></emph>. 
Istud nomen <emph>domnus</emph> sic sonat in gramatica &lt;dominus&gt;, ita vulgo sonat 
etiam lingua sarda. Nam Sardi et etiam Aragones omnes ipsorum dominos vocant 
&lt;domnos&gt;.</p>
</div4>

<div4>
<head>vv. 88-90</head>
	<p><emph><foreign lang="ita">Usa con esso donno Michel Zanche</foreign></emph>, etc. 
Dominus Michel Zanche fuit quidam nobilis homo de regno Sardinie, natus in quadam terra dicti 
regni que dicitur Lugodorium. Hic Michel Zanche fuit maximus barattator. Ad cuius pleniorem 
notitiam est sciendum quod Fredericus imperator habuit quendam filium naturalem nomine 
Enthium, quem in regem duorum regnorum Sardinee coronavit. Nam Sardinia in quatuor regna 
dividitur, que quidem regna &lt;iudicatus&gt; hodie appellantur. Et primum regnum dicitur regnum 
Callaritanense, secundum regnum Arboree, tertium regnum Galluritanum, quartum vero regnum 
Turrium. Et eorum rectores et domini &lt;iudices&gt; nominantur, et hoc secundum antiquam 
consuetudinem Iudeorum, qui antequam reges haberent, suos dominos &lt;iudices&gt; appellabant. 
Unde et quidam liber Biblie in quo scripta sunt gesta eorum &lt;Liber Iudicum&gt; vocitatur. Super 
duo itaque regna Sardinie, scilicet super regnum Turrium et Galluri, Fredericus suum filium 
Enthium coronavit; qui quidem rex mortuus est Bononie in carceribus. Matrem autem huius regis, 
ipso rege mortuo, iste Michel Zanche, cuius procurator fuerat, in uxorem accepit, ut suo iudicatu et 
dominio potiretur. Sed postquam multas barattarias in curia dicti regis et sue matris, quam 
barattatorio modo accepit in uxorem, operatus est, ipsa mortua, sororem cuiusdam Ianuensis 
cui<add resp="ed">us</add> nomen fuit Branca de Auria in uxorem accepit. Sed iste Branca de 
Auria proditorio modo suum cognatum interfecit ut suum dominium possideret, sicut dicetur infra, 
VIIII circulo, capitulo penultimo. Dicitur autem hic <emph>domnus</emph> yronice, quia non 
legitimo modo, sed doloso, dominium usurpavit.</p>
	<p><emph><foreign lang="ita">E a dir di Sardigna</foreign></emph>. Sardinia est quedam 
insula inter Europam et Affricam sita, que quidem a quodam filio Herculis, cui nomen Sardus erat, 
Sardinea est appellata. De qua Ysidorus, XIIII libro <title>Eth.</title>, ait: «Sardus Hercule 
procreatus cum magna multitudine a Libia profectus Sardiniam occupavit, et ex suo vocabulo 
insule nomen dedit... In ea neque serpens gignitur neque lupus, sed solifuga tantum, animal 
exiguum hominibus perniciosum. Venenum ibi quoque non nascitur, nisi herba per scriptores 
plurimos et poetas memorata apiastro similis, que hominibus risum contrahit et quasi ridentes 
interimit. Fontes habet Sardinia calidos, infirmis medelam prebentes, furibus cecitatem si 
sacramento dato oculos aquis eius tetigerint.</p>
	<p><emph><foreign lang="ita">Le lingue lor non si sentono stanche</foreign></emph>. Hanc 
proprietatem habent comuniter omnes Sardi, quod ubicunque sint, semper loquuntur de 
Sardinia.</p>
</div4>

<div4>
<head>vv. 91-93</head>
	<p><emph><foreign lang="ita">O me! vedete l'altro che digrigna</foreign></emph>. Dum iste 
sic barattator cum Virgilio loqueretur, vidit unum demonem nomine Farfarellus sibi terribiliter 
comminantem. Et ideo nova que incepit dimisit et ait: «O me! vedete l'altro che 
digrigna».</p>
</div4>

<div4>
<head>vv. 97-99</head>
	<p><emph><foreign lang="ita">Se voi volete veder o udire</foreign></emph>. Cogitavit iste 
barattator in Inferno barattariam etiam operari et decipere illos X demones, dicens Virgilio atque 
Danti: «Si vos vultis videre Lombardos aliquos sive Tuscos, faciatis quod isti stent a longe; 
quia supra picem istis hic manentibus non venirent, sed cum ego sibilabo eis, sicut nostri moris est, 
statim eos videbitis».</p>
</div4>

<div4>
<head>vv. 115-117</head>
	<p><emph><foreign lang="ita">Lascisi 'l colle et sia la ripa scudo</foreign></emph>; quasi 
dicat: Dimittatis nobis collem aggeris et stemus aliquantulum retro, ita quod ripa sit scutum inter 
nos et illos qui supra picem venire nunc debent, et videbimus si iste solus sciet plus omnibus 
nobis.</p>
</div4>

<div4>
<head>vv. 118-120</head>
	<p><emph><foreign lang="ita">O tu che leggi, udirai nuovo ludo</foreign></emph>. Modo 
apostrophat autor ad legentem. Et est apostrophare, ut dictum est, sermonem convertere et dirigere 
ad absentem tanquam ad presentem.</p>
</div4>

<div4>
<head>vv. 130-132</head>
	<p><emph><foreign lang="ita">Non altrimenti l'anitra di botto</foreign></emph>, etc. 
Comparatio talis est: Quando anas, que est avis aquatica, videt falconem contra se per aerem 
venientem, quodam naturali instinctu qui docet ipsam fugere inimicum, in aquam protinus se 
abscondit. Et tum falco, sua preda privatus, iratus et fractus in mente, revertitur ad suprema. Simili 
modo Navarrensis in picem se immersit, et Alichinus superius se erexit. Sed quia iam bis de falcone 
in ista Comedia mentio facta est, primo cantu X, ibi: <emph><foreign lang="ita">Come 'l falcon 
ch'è stato assai su l'ali</foreign></emph>, secundo hic, ideo de ipsius natura aliqua hic ponamus. 
Falco enim est avis regia, que in Scriptura &lt;herodius&gt; nuncupatur. Est autem avis prede avida 
et manu gestantis assueta. Alias aves velocitate transcendit. Habet enim parvum corpus et pennas 
plurimas, et ideo celeriter volat, quia parum est id quod aggravat, sed multum quod sublevat, ut 
dicit Gregorius. Est autem calidissime complexionis et fortis; pectus quidem habet acutissimum, et 
ad predam percutiendam in impetu volatus fortissimum. Unde cum descendit ad predam, pedes 
cum pectore iungit, et sic vehementi utriusque acumine predam invadere consuevit. Et quando 
predam in primo impetu non capit, de facili ad manus revocantis non redit. Victum enim et 
degenerem se estimat quando predam non invenit, vel de volvere quam insequitur non triumphat. 
Ideo dicit autor superius in textu, canto XVII:

<quote rend="block">
<l><emph><foreign lang="ita">come 'l falcon ch'è stato assai su 
l'ali,</foreign></emph></l>
<l><emph><foreign lang="ita">che sanza veder logoro o 
uccello</foreign></emph></l>
<l><emph><foreign lang="ita">fa dir al falconier: «Omè, tu 
cali»,</foreign></emph></l>
etc.
</quote>
Et hic in presenti cantu:

<quote rend="block">
<l><emph><foreign lang="ita">non altrimenti l'anitra di 
botto,</foreign></emph></l>
<l><emph><foreign lang="ita">quando 'l falcon s'appressa, giù 
s'attuffa,</foreign></emph></l>
<l><emph><foreign lang="ita">et ei ritorna su crucciato et 
rotto.</foreign></emph></l>

</quote></p>
	<p>Habet autem ista avis erga suos filios mirabilem, ut dicitur pre ceteris avibus, pietatem. Et 
sicut dicitur in <title>Exameron</title>, eodem etiam fedalitatis officio quo proprios fetus pascit, 
pullum ab aquila eiectum suscipit atque nutrit. Et hec sufficiant de falcone.</p>
</div4>

<div4>
<head>vv. 133-135</head>
	<p><emph><foreign lang="ita">Irato Calcabrina de la buffa</foreign></emph>, etc. Videns 
Calcabrina quod propter verba Alichini ipsos deceperat Navarrensis, ideo ira plenus alis expansis 
insecutus est Alichinum; sed ut vidit evasisse protinus Navarrensem, contra socium unguibus arma 
movit. Alichinus autem intrepidus invasit invasione simili Calcabrinam; unde autor ipsum 
Alichinum assimilat accipitri non domestico sed grifagno. Est autem accipiter grifagnus ille qui de 
novo domesticus est effectus. Nam primo anno est maioris et audacioris volatus quam sit secundo, 
et secundo magis quam tertio. De cuius natura in libro <title>De Proprietatibus Rerum</title> sic 
legitur: Accipiter est avis regia, animo plus armata quam ungulis; virtutem maximam in corpore 
parvo gestat; hinc ab accipiendo vel rapiendo nomen sumpsit. Est enim avis in capiendis aliis 
avibus avida; ideoque vocatur <emph>accipiter</emph>, idest &lt;raptor&gt;, ut dicit Ysidorus. 
Dicit autem Ambrosius in <title>Exameron</title>, quod accipitres erga suos pullos sunt impii et 
crudeles. Nam videntes eos posse volare, nullas eis prebent escas, sed verberant eos et a nido 
precipitant. Ad predam quoque ipsos exercitant, ne facti adulti pigrescant et marcescant, cibum 
magis expectare quam querere, ne nature sue deponant vigorem. Aristotiles autem in libro VI duas 
accipitrum speties esse ponit. Quidam enim accipitres aves tantum invadunt quando super terram 
quiescunt; sed quando volant, eis nullatenus appropinquant. Quidam vero aves per aerem volantes 
invadunt; cum autem in terra sedent vel quiescunt, ad eas non accedunt. Unde legitur de naturis 
columbarum quod columbe cognoscunt unumquodque istorum generum. Nam si columba quiescit 
in terra et viderit in aere accipitrem qui aucupatur in terra, statim se sullevat ad supprema. Si vero 
fuerit in aere et viderit accipitrem qui in aere aucupatur, infima statim petit. Fertur autem quod 
accipiter hoc habet proprium, quod quando senescit et pennarum gravedinem sentit, flante austro, 
contra radios solis alas suas expandit, ut sic ex aura repente et calore resolvente aperiantur pori, 
quibus apertis excutit alas et veteres penne exiliunt, noveque subcrescunt. Et sic novitate pennarum 
efficitur levior ad volandum et aptior ad predandum.</p>
</div4>

<div4>
<head>vv. 142-144</head>
	<p><emph><foreign lang="ita">Lo caldo schermitor subito fue</foreign></emph>. Gremire est 
illa invasio quam una avis in aliam facit, ipsam pedibus capiendo, ut cum aquila capit columbam et 
accipiter starnam. Et sic contrarium istius vocabuli est &lt;sgremire&gt;. Vult itaque dicere autor 
quod caliditas illius picis fecit illos duos unum dimittere alterum.</p>

	<p>In isto XXII cantu continentur V comparationes et unum notabile.</p>
</div4>
</div3>

<div3 n="Comparationes">
<div4>
<head>vv. 19-21</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Come ' dalfini, quando fanno 
segno</foreign></emph></l>
<l><emph><foreign lang="ita">a' marinar con l'arco de la 
schena,</foreign></emph></l>
<l><emph><foreign lang="ita">che s'argomentin di campar lor 
legno,</foreign></emph></l>

</quote></p></div4>

<div4>
<head>vv. 25-27</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">E com'a l'orlo de l'aqua d'un 
fosso</foreign></emph></l>
<l><emph><foreign lang="ita">stanno i ranocchi pur col muso 
fuori,</foreign></emph></l>
<l><emph><foreign lang="ita">sì che celano i piedi e l'altro 
grosso,</foreign></emph></l>

</quote></p></div4>

<div4>
<head>vv. 31-33</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">c'una rana rimane et l'altra 
spiccia;</foreign></emph></l>

</quote></p></div4>

<div4>
<head>vv. 34-36</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">e trassel sù, che mi parve una 
lontra.</foreign></emph></l>

</quote></p></div4>

<div4>
<head>vv. 130-132</head>
<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">non altrimenti l'anitra di 
botto,</foreign></emph></l>
<l><emph><foreign lang="ita">quando 'l falcon s'appressa, giù 
s'attuffa,</foreign></emph></l>
<l><emph><foreign lang="ita">ed e' ritorna sù crucciato et 
rotto.</foreign></emph></l>

</quote></p></div4>
</div3>

<div3 n="Notabilia">
<div4>
<head>vv. 52-54</head>

<head>NOTABILE.</head>
<p><quote rend="block">
<l><emph><foreign lang="ita">Poi famillia del buon Re 
Thebaldo;</foreign></emph></l>
<l><emph><foreign lang="ita">quivi mi misi a far 
baratteria,</foreign></emph></l>
<l><emph><foreign lang="ita">di ch'i' rendo ragione in questo 
caldo.</foreign></emph></l>
</quote>
</p>
	<p>Licet mandet divina iustitia et humana quod de quibuslibet male actis homo debeat penam et 
verecundiam reportare, specialiter tamen de peccato barattarie, ideo notanter dicitur in textu:

<quote rend="block">
<l><emph><foreign lang="ita">di ch'i' rendo ragione in questo 
caldo.</foreign></emph></l>

</quote></p>
	<p> Et sic patet XXII cantus prime cantice.</p>
</div4>
</div3>
</div2>

<div2>
<head>XXIII</head>

<div3 n="Incipit">
<head>VIGESIMI TERTII CANTUS TITULUS TALIS EST: INCIPIT XXIII CANTUS PRIME 
CANTICE COMEDIE.</head>
	<p>In isto XXIII cantu autor tractat de sexta malabulgia, in qua ponit ypocritas et falsos 
prophetas; pena quorum sic poetando confingit: quod habent capas plumbeas, desuper sive deforis 
inauratas, tanti ponderis quod se movere vix possunt. Inter quos principaliter ponit summos 
principes iudaice synagoge, Annam scilicet et Cayphan, qui morti Christum dominum tradiderunt. 
Incipit autem ista sexta bulgia in isto cantu, ibi:

<quote rend="block">
<l><emph><foreign lang="ita">et giù dal collo de la ripa 
dura,</foreign></emph></l>
<l><emph><foreign lang="ita">supin si diede a la pendente 
roccia,</foreign></emph></l>
<l><emph><foreign lang="ita">che l'un de' lati a l'altra bolgia 
tura.</foreign></emph></l>

</quote>
Et finit in isto eodem cantu, ibi:

<quote rend="block">
<l><emph><foreign lang="ita">Appresso 'l duca a gran passi sen 
gì,</foreign></emph></l>
<l><emph><foreign lang="ita">turbat'un poco d'ira nel 
sembiante;</foreign></emph></l>
<l><emph><foreign lang="ita">ond'io da li 'ncarcati mi 
parti',</foreign></emph></l>
<l><emph><foreign lang="ita">dietr'a le poste de le care 
piante.</foreign></emph></l>

</quote></p></div3>

<div3 n="Deductio">

<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-148</head>
	<p>Visa et tractata materia quinte bulgie, ad sextam autor continuando sic procedit, dicens: 
Taciti atque soli, sine societate, ibamus nos duo – subaudi Virgilius et ego – unus 
scilicet ante et alter retro, sicut fratres minores per itinera gradiuntur. Et sic eundo, propter 
presentem rixam que fuit – subaudi inter Alichinum et Navarrensem superius prelibatam 
– subito michi venit in mentem illa Esopi fabula in qua de rana loquitur atque mure. Que 
quidem due rixe ita sunt concordes pariter seu pares, quod non equiparantur magis ista dua 
vocabula, videlicet <emph>mo</emph> et <emph>issa</emph>. Et quemadmodum una cogitatio 
de altera exit, ita de illa – subaudi cogitatione fabule antedicte – nata est alia que 
primum timorem quem conceperam duplicavit. Ego nempe taliter cogitabam: Isti – subaudi 
X demones – qui nobis dati fuerant pro ducatu, sunt taliter nostra occasione delusi quod 
multum eis, ut cogito, est nocivum. Et ideo si ira supra malum velle ponatur, ipsi post nos venient 
plus crudeles quam canes post leporem quem momordit. Et iam ex ista tali cogitatione que michi 
timorem incussit per totum corpus riguere tunc pili, et stabam retro totus intentus, quando ad 
Virgilium in hunc modum verba direxi: «Magister, si te et me sine mora non celas, de 
Malebranchis protinus expavesco. Nos habemus eos iam prope post nos: Ego ymaginor certe eos. 
Ideo ipsos sentio pre timore». Cui Virgilius: «Si ego essem», inquit, 
«de vitro plumbato, tuam exteriorem ymaginem non traherem citius ad me quam illud quod 
tu interius cogitasti. Modo enim inter mea tua cogitamina veniebant, cum simili nempe actu et cum 
demonstratione similis faciei, unde ex ambabus cogitationibus unum consilium solum feci. Si enim 
est quod ita iaceat dextera costa, quod nos possimus in aliam bulgiam declinare sive descendere, 
ymaginatam fugationem procul dubio evademus». Et ecce nondum Virgilius verba 
compleverat, quod illos X demones superius nominatos vidit autor post se, alis expansis, ad ipsos 
capiendos celeriter festinare. Tunc Virgilius subito cepit Dantem, sicut mater, expergefacta a 
somno, videns flammas invalescere circa se, rapit natum et fugit, habens maiorem curam de filio 
quam de se, dummodo induere valeat unam camisiam solum solam. Et postquam ipsum brachiis 
suis cepit, a colle dure ripe sexte, scilicet bulgie, supinum se dedit. Et facit hic autor unam 
comparationem, dicens quod nunquam cocurrit aqua sic velociter per canale ad volvendum rotam 
molendini terrestris, quando magis versus palas celerius appropinquat, sicut ipse Virgilius supra 
suum pectus portando autorem devenit ad yma. Et vix pedes ipsius Virgilii fundum tetigerunt, quod 
supra se illos demones conspexerunt. Sed nullum dubium ibi erat, quia providentia alta Dei que 
ipsos ministros posuit quinte fosse, inde posse recedere omnibus interdixit. Dum autem in profundo 
istius bulgie devenissent, dicit autor quod invenerunt ibi unam gentem depictam, que ibat 
lacrimando per illam foveam lento passu, et in exteriori apparentia videbatur fessa pariter atque 
victa. Qualiter autem illa gens sit picta et fessa, declarando subiungit: Ipsi enim, inquit, habebant 
capas cum caputiis valde bassis, illa forma et modo quo pro monacis in Colonia cape fiunt. Et erant 
iste cape exterius auree, ita quod oculos excecant, interius autem plumbee, tanti ponderis quod vix 
movere se poterant. Et facit autor talem comparationem ad istud pondus, dicens quod cape plumbee 
quas Fredericus imperator pro puniendis magnis excessibus sceleratos homines induebat, respectu 
istarum, de palea quasi erant. Videns autor laboriosas penas ypocritarum, facit quandam 
exclamationem contra ipsos more poetico, dicens: «O in eternum laboriosa clamis». 
Et se ad Virgilium vertens ait: «Fac quod tu invenias hic aliquem qui ad nomen vel opera 
cognoscatur». Et tunc unus – subaudi de illo misero grege – intelligens 
linguam Tuscam, post illos clamavit dicens: «O vos qui sic percurritis auram nigram, sistite 
pedes vestros. Forsitan quod habebis a me id quod tu queris». Unde Virgilius se volvens ad 
Dantem: «Expecta», inquit, «et secundum suum passum postea tu 
procede». Ad cuius preceptum perstitit ipse autor et vidit duos qui per signa extrinseca faciei 
esse cum ipso magna animi festinantia demonstrabant, sed ipsos ad hoc pondus caparum et angusta 
semita retardabat. Quando vero tandem devenerunt ad eum, satis cum oculo quasi strabo, ipsum 
autorem cum silentio respexerunt. Postea in se ipsos oculos convertentes dixerunt: «Iste ad 
actum gule videtur protinus esse vivus; et si sunt mortui – quasi dicat, et si sunt de collegio 
nostro – ista stola adeo ponderosa quomodo induti non sunt?» Post hec vero ad 
autorem conversi dixerunt: «O Tusce, qui ad tristium ypocritarum collegium advenisti, ne 
despicias dicere quisnam sis». Et Dantes ad illos: «Ego», inquit, «sum 
natus, pariter et adultus supra fluvium pulcrum Arni, in civitate – subintellige florentina 
– et sum cum corpore meo – supple non fantastico, immo vero –. Sed vos qui 
estis, a quorum genis tantus dolor quantum video sic distillat? Et que pena est in vobis que adeo 
scintillat?» Ad quem unus illorum inquit: «Cape crocee – subintellige quas 
portamus – sunt de plumbo adeo et sic crosse quod pondera ipsarum lances faciunt sic 
stridere. Fratres autem – supple religione – Gaudentes extitimus, natione vero 
Bononienses; ego Catalanus et iste Loderingus appellati. Et a tua terra, scilicet florentina, fuimus 
simul lecti; illo scilicet modo – subaudi quo aliquando eligitur aliquis sanctus vir de heremo 
sive claustro – ad pacificandum civiles discordias sive guerras. Et in illa tali electione 
fuimus tales quod bene perpenditur in Gardingo». Autor autem ipsorum nequitias 
considerans sive penas, ira vel misericordia motus, dicere tunc incepit: «O fratres, mala 
vestra»... sed in verbis ulterius non processit; quia suis oculis tunc occurrit unus cum tribus 
palis in terra viliter crucifixus. Qui quando vidit autorem totaliter se distorsit, in barbam suspiriis 
insufflando. Et frater Catalanus, qui advertit de hoc, ait autori: «Ille confixus, quem tu 
respicis, dedit consilium Phariseeis, dicens expedire unum hominem mori pro populo. Controversus 
et nudus ideo stat in via, sicut tu vides. Et est necesse ut sentiat seu probet quanti sit ponderis 
quilibet qui hinc transit. Et socius suus in hac eadem fovea modo simili se extendit, ac etiam alii de 
ipsorum concilio qui supradicto – subaudi consilio – consenserunt; quod quidem 
consilium pro Iudeis fuit protinus malum semen». Tunc dicit autor quod vidit Virgilium 
admirari super illum qui sic viliter in illo eterno exilio erat extentus in cruce. Et ad fratrem 
Catalanum dirigens vocem dixit: «Ne, queso, vobis displiceat, si licitum vobis est, dicere 
nobis si hinc a nostris dexteris exitus quisquam iacet, per quem nos ambo exire de ista fovea 
valeamus, sine requisitione cohabita angelorum nigrorum qui de isto fundo extrahere nos 
cogantur». Ad quem ille ait: «Plus», inquit, «quam speres uni saxo, 
idest ponti, lapideo propinquamus. Qui quidem pons ab illo magno muro qui bulgias – 
subintellige omnes – vallat, procedit et transcendit omnes pariter feras vallee preter istam in 
qua – subintellige modo sumus –; in qua totus fractus et ruinosus iacet in fundo. 
Ascendere autem poteritis per ruinam illius pontis que ita est eminens in profundo et iacet ad 
modum ripe, quod vobis ad aliam bulgiam dabit iter». Ad hec autem verba stetit Virgilius 
aliquantulum capite inclinato et ait: «Malum nobis consilium dabat ille qui peccatores in illa 
alia bulgia unco uncat». Ad quem frater Catalanus: «Ego», inquit «iam 
audivi Bononie de vitiis diaboli certe satis, inter que audivi quod ipse mendax est et pater 
eius». Post hec Virgilius ad grandes passus inde recessit, turbatus aliquantulum ira, ut 
extrinsecus videbatur. Cuius cara vestigia statim insecutus est sine mora aliqua ipse autor. Unde ait 
in textu:

<quote rend="block">
<l><emph><foreign lang="ita">ond'io da li 'ncarcati mi 
parti',</foreign></emph></l>
<l><emph><foreign lang="ita">dietr'a le poste de le care 
piante.</foreign></emph></l>

</quote></p></div4>
</div3>
<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Taciti, soli, et sanza 
compagnia</foreign></emph></l>
<l><emph><foreign lang="ita">n'andavam l'un dinanzi et l'altro 
dopo,</foreign></emph></l>
<l><emph><foreign lang="ita">come frati minor vanno per 
via.</foreign></emph></l>

</quote>
Postquam autor in duobus precedentibus cantibus de barattatoribus et eorum pena prosecutus est, 
nunc in isto cantu intendit de ypocritis pertractare. Sed antequam ad eorum penam deveniat facit 
quoddam magnum preambulum, dicens quod taciti atque soli et sine societate aliqua per collem qui 
est in medio inter quintam et sextam malabulgiam ipse, scilicet solus, cum Virgilio iter arripuerunt. 
Qualiter autem ibant exemplificando demonstrat dicens quod, quemadmodum fratres minores, dum 
peregre vadunt, unus sequitur alium, ita modo simili ipsi ibant, Virgilius ante et postea Dantes. Ideo 
ait in textu: <emph><foreign lang="ita">l'un dinanzi et l'altro dopo</foreign></emph>. 
<emph>Dopo</emph> est vocabulum florentinum, et tantum valet quantum &lt;retro&gt; vel 
&lt;post&gt;.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">Volto era in su la favola 
d'Isopo</foreign></emph></l>
<l><emph><foreign lang="ita">lo mi' penser per la presente 
rissa,</foreign></emph></l>
<l><emph><foreign lang="ita">dove parlò de la rana et del 
topo.</foreign></emph></l>

</quote></p>
	<p>Ecce probitas probi viri, qui licet foris silentium observaret, intus tamen a fructuoso opere 
non vacabat. Nam venit sibi in mentem illa fabula Esopi in qua tractatur quedam rixa que fuit inter 
murem pariter atque ranam. Cuius rixe fabula talis est: Quod cum quidam mus per quandam viam 
transiret, invenit lacum; cui venit ob viam loquax rana, promittens sibi opem daturam et ipsum ad 
ripam aliam portaturam. Hoc autem verbis dixit, sed cor totum contrarium sentiebat. Esopus: Omne 
genus pestis superat mens dissona verbis / cum sordes animi florida lingua polit. Nam fraudulenter 
et dolose ait ad murem: «Liga tibi filo pedem et ego cum eodem filo pariter me ligabo, et sic 
per aquam lacus ad ripam alteram te portabo». Quod cum mus sibi filo pedem ligasset et 
super ranam ascendisset, illa dum esset in medio lacus murem submergere conabatur. Sed dum ille 
viriliter ut poterat se iuvaret, ecce milvus per aera volans ambos invasit. Esopus.

<quote rend="block">
<l><emph>Ecce natant; trahitur ille sed illa trahit;</emph></l>
<l><emph>Mergitur ut secum murem demergat amico,</emph></l>
<l><emph>Naufragium faciens naufragat ipsa fides.</emph></l>
<l><emph>Rana studet mergi, sed mus emergit et obstat.</emph></l>
<l><emph>Naufragio vires suggerit ipse timor.</emph></l>
<l><emph>Milvus adest, miserumque truci capit ungue 
duellum</emph></l>
<l><emph>Hic iacet, ambo iacent, viscera rupta fluunt.</emph></l>
</quote>
</p>
	<p>Narrata fabula, exclamat Esopus contra fraudulentos et dolosos dicens: Sic pereant qui se 
prodesse fatentur et obsunt. Discat in autorem pena redire suum.</p>
	<p>Exemplificat itaque autor et dicit quod cum vidit rissam que fuerat inter Navarrensem et 
Alichinum, et quomodo istam rixam insecutus est postea Calcabrina, venit sibi in mentem illa rixa 
que fuit inter ranam et murem, quam milvus sua invasione diremit. Esopus autem fuit quidam 
antiquus poeta de Adelphis, cuius fabule sunt elegantes atque famose. Nam ad correctionem et 
informationem morum bestias avesque loquentes induxit. Eius autem fabulas Romulus quidam de 
greco transtulit in latinum.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">chè più non si paregia &lt;mo&gt; et 
&lt;issa&gt;</foreign></emph></l>
<l><emph><foreign lang="ita">che l'un con l'altro 
fa,</foreign></emph></l>
etc.
</quote></p>
	<p>Adhuc super illa<add resp="ed">m</add> rixa<add resp="ed">m</add> autor aliam 
comparationem inducit, dicens quod ista duo vocabula, scilicet <emph>mo</emph> et 
<emph>issa</emph>, non plus conveniunt in significatione, neque plus paria iudicantur, quam 
conveniant illa duo, scilicet rixa demonum et muris et rane duellum, si a principio usque ad finem 
bene et complete utraque fabula mentis oculo videatur. Ista autem duo vocabula, scilicet 
<emph>mo</emph> et <emph>issa</emph>, tantum valent quantum valet in gramatica istud 
adverbium <emph>modo</emph>, vel <emph>nunc</emph>. Ut cum dicimus in gramatica 
&lt;<emph>modo</emph> vel <emph>nunc</emph> volo ire ad ecclesiam&gt;, vulgo dicitur 
&lt;<emph>mo</emph> vel <emph>issa</emph> vollio andare a la chiesa&gt;. Et est istud 
vocabulum <emph>mo</emph> vulgare Romandiolorum; <emph>issa</emph> vero 
Lombardorum ac etiam Pisanorum.</p>
</div4>

<div4>
<head>vv. 10-12</head>
<p>
<quote rend="block">
<l><emph><foreign lang="ita">E come l'un penser de l'altro 
scoppia,</foreign></emph></l>
<l><emph><foreign lang="ita">così naque di quello un altro 
poi,</foreign></emph></l>
<l><emph><foreign lang="ita">che la prima paura mi fè 
doppia.</foreign></emph></l>

</quote></p>
	<p>Vult hic autor dicere quod, sicut de una cogitatione aliquando oritur alia, ita de illa sua 
cogitatione quam habuit de fabula Esopi orta est alia cogitatio, que sibi dupplicatum timorem 
incussit. Que autem fuerit ista secunda cogitatio, innuit cum subiunxit:</p>
</div4>

<div4>
<head>vv. 13-15</head>
<p><quote rend="block">
<l><emph><foreign lang="ita">I' pensava così: «Questi per 
noi</foreign></emph></l>
<l><emph><foreign lang="ita">sono scherniti et con 
beffa</foreign></emph></l>
<l><emph><foreign lang="ita">sì fatta, c'assai credo che lor 
nòi».</foreign></emph></l>

</quote>
Et ideo:</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">Se l'ira sovra 'l voler 
s'agueffa,</foreign></emph></l>
<l><emph><foreign lang="ita">ei ne verran di retro più 
crudeli</foreign></emph></l>
<l><emph><foreign lang="ita">che 'l cane a quella lievre ch'elli 
acceffa.</foreign></emph></l>

</quote></p>
	<p><emph>Gueffa</emph> in lingua tusca est illa involutio lini vel serici sive lane que fit a 
manu ad cubitum, vel super illud instrumentum ligneum quod vulgo dicitur &lt;aspo&gt;. Vult 
itaque dicere autor, comparationem inducens: Si ira supra malam voluntatem ponatur, <add resp="ed">ut</add> in gueffa filum ponitur super filum, illi demones qui propter nos in foveam 
piceam ceciderunt, cum maiori aviditate et crudelitate post nos venire curabunt quam canes ad 
leporem insequendam. Sed quia corpus movetur ad conceptionem anime, ideo postquam autor in 
anima timorem concepit, statim rigor corporis est secutus. Ideo statim subiunxit: «Già mi 
sentia tutti arricciar li peli / per la paura».</p>
</div4>

<div4>
<head>vv. 25-27</head>
<p><quote rend="block">
<l><emph><foreign lang="ita">Et quei: «S'i' fosse d'impiombato 
vetro,</foreign></emph></l>
<l><emph><foreign lang="ita">l'ymagine di fuor tua non 
trarrei</foreign></emph></l>
<l><emph><foreign lang="ita">più tosto a me che quella dentro 
impetro».</foreign></emph></l>

</quote>
Vitrum plumbatum est speculum; nam ex vitro et plumbo speculum fabricatur, in quo representatur 
quicquid sibi opponitur vel monstratur. Exemplificando itaque autori Virgilius ait: «Si ego 
essem unum speculum, non citius tuam exteriorem ymaginem ad me traherem quam attraxi 
cogitamina tua intus». Ideo ait:</p>
</div4>

<div4>
<head>vv. 28-30</head>
<p><quote rend="block">
<l><emph><foreign lang="ita">Pur mo venian li tuoi penser tra' 
miei</foreign></emph></l>
<l><emph><foreign lang="ita">con simil acto et con simile 
faccia,</foreign></emph></l>
<l><emph><foreign lang="ita">sì che d'intrambi un sol consillio 
fei.</foreign></emph></l>

</quote></p>
	<p>Quapropter, si per aliquam viam in aliam bulgiam poterimus declinare, ymaginata – 
subaudi per me et te – pericula fugiemus. Unde sequitur:</p>
</div4>

<div4>
<head>vv. 31-33</head>
<p><quote rend="block">
<l><emph><foreign lang="ita">«S'elli è che sì la dextra costa 
giaccia,</foreign></emph></l>
<l><emph><foreign lang="ita">che noi possiam ne l'altra bolgia 
scendere,</foreign></emph></l>
<l><emph><foreign lang="ita">noi fugirem l'imaginata 
caccia».</foreign></emph></l>

</quote>
Et ecce nondum Virgilius verba finiverat, quod ipsorum oculis se obtulit periculum cogitatum. Nam 
viderunt illos demones venire post se cum alis expansis, ad vindictam ira succensos. Unde 
sequitur:</p>
</div4>

<div4>
<head>vv. 34-36</head>
<p><quote rend="block">
<l><emph><foreign lang="ita">Già non compiè di tal consillio 
rendere,</foreign></emph></l>
<l><emph><foreign lang="ita">ch'i' li vidi venir con l'ale 
tese,</foreign></emph></l>
<l><emph><foreign lang="ita">non molto lungi, per volerne 
prendere.</foreign></emph></l>

</quote></p>
	<p>Tunc Virgilius subito cepit Dantem, sicut mater a somno excitata, videns domum comburi, 
subito rapit filium et fugit. Unde ait:</p>
</div4>

<div4>
<head>vv. 37-45</head>
<p><quote rend="block">
<l><emph><foreign lang="ita">Lo duca mio di sùbito mi 
prese,</foreign></emph></l>
<l><emph><foreign lang="ita">come la madre c'a romore è 
desta,</foreign></emph></l>
<l><emph><foreign lang="ita">et vede presso a sè le fiamme 
accese,</foreign></emph></l>
<l><emph><foreign lang="ita">che prende 'l fillio et fugge et non 
s'arresta,</foreign></emph></l>
<l><emph><foreign lang="ita">avendo più di lui che di sè 
cura,</foreign></emph></l>
<l><emph><foreign lang="ita">tanto che sol una camiscia 
vesta;</foreign></emph></l>
<l><emph><foreign lang="ita">e già dal collo de la ripa 
dura,</foreign></emph></l>
<l><emph><foreign lang="ita">supin si diede a la pendente 
roccia,</foreign></emph></l>
<l><emph><foreign lang="ita">che l'un de' lati a l'altra bolgia 
tura.</foreign></emph></l>

</quote></p>
	<p>Hic incipit sexta malabulgia, in qua invenit ypocritas, qui a Christo falsi prophete in 
Evangelio appellantur, quorum penam taliter poetando confingit. Habent enim isti ypocrite ad 
eorum damnationem et penam capas plumbeas, exterius sive deforis inauratas, tante gravedinis 
quod se movere vix possunt. Unde ait in textu:</p>
</div4>

<div4>
<head>vv. 58-63</head>
<p><emph><foreign lang="ita">La giù trovammo una gente dipinta</foreign></emph> Bene dicit 
pictam, quia sicut ypocrite in hac vita exteriori et falsa se honestate depingunt, ita in Inferno similia 
patiuntur. Nam habent capas gravissimas, ypocrisie nequitiis respondentes, interius scilicet 
plumbeas, sed exterius inauratas. Est enim ypocrisis nequitia sive dolus qui celat in homine id quod 
est, et ostendit quod non est. Sic ille cape videntur auree et non sunt; sunt de plumbo et non 
apparent. Et sic pena doloso operi correspondet. Circa quam penam quatuor consideranda 
occurrunt: primo, quare ypocrite habent capas; secundo, quare iste cape sint interius plumbee et sic 
exterius sunt depicte; tertio, quare sic turpissimas formas habent; quarto, quare ipsi ypocrite ante 
oculos caputia ipsa portant. Circa primum est sciendum quod quia capa est vestis honesta ac etiam 
religiosa, sub tali veste hominem ypocrita falsus fallit, quod nichil fallacius reperitur. Unde Titus 
Livius, <title>De Bello Macedonico</title> libro VIII: «Nichil fallacius quam prava 
religio». Sub prava enim et simulata religione multe fallacie occultantur. Unde versus:

<quote rend="block">
<l><emph>Sub grossa quidem lana linum subtile tenetur;</emph></l>
<l><emph>Simplicitas vultus corda dolosa tegit.</emph></l>
</quote>
</p>
	<p>Circa secundum, vero quare sic cape ypocritarum interius plumbee sed exterius auree 
depinguntur, est sciendum quod peccatum ypocrisis duo peccata principaliter in se habet: avaritiam 
scilicet et inanem gloriam: que duo peccata per illa duo metalla optime figurantur. Nam per 
plumbum, quod est grave et lividi coloris, avaritia designatur, que reddit hominem onerosum ne 
possit scandere ad suprema, et inmisericordem ne circa miseros et egenos misericordie visceribus 
moveatur. Per modicum vero aurum quo istorum cape exterius adornantur, inanis gloria figuratur. 
Nam sicut aurum est rerum temporalium pretium, ita modica inanis gloria est ypocritarum merces 
et premium. Unde Dominus in Evangelio Beati Mathei, VI capitulo: Omnia opera sua faciunt ut 
videantur ab hominibus; amen dico vobis, receperunt mercedem suam. Et nota quod non dicit 
&lt;recipiunt&gt; sed &lt;receperunt&gt;; quia gloria illa quam captant ypocrite tam brevis est 
quod vix habet aliquid de presenti, dum cito transit. Tam diu enim sentitur gloria de laude 
hominum, quam diu auditur; et tam diu auditur quam diu profertur. Unde bene dicitur in Iob: 
Gaudium ypocrite ad instar puncti. Bene igitur beatus Severianus de ypocritis loquens ait: Ypocrita 
facies inculta, neglecta cutis, tristis vultus, exterminatus aspectus, nec ab hominibus invenisti 
laudem, et adeo fructum tue penitentie perdidisti. Idem ypocrita abstinentie intrasti, fluctus 
continentie transcendisti undas, et natasti ieiunii pelagus, et in ipso portu ieiunii naufragasti. Circa 
tertium autem, quare cape ypocritarum tam turpissimas formas habent, est notandum quod autor 
hoc fingit ad significandum, seu etiam demonstrandum, quod ipsi ypocrite foris penitentiam 
simulant, cum intus non habeant, foris se exterminant, cum interius lasciviis se impinguant. Et ideo 
ypocrisis dicitur ab <emph>ypo</emph> quod est &lt;sub&gt;, et <emph>crisis</emph> quod est 
&lt;aurum&gt;, quia quod clarum et pulcrum est de foris preostendunt; quod autem turbidum et 
deforme, sub honesta et virtuosa apparentia intus celant. Ideo bene ypocrite per ydolum 
Babilloniorum optime figuratur, de quo dixit Daniel Nabuchodonosor regi, ut habetur Danielis 
XIIII capitulo: Iste, scilicet Bel, intrinsicus luteus est et forinsecus ereus. Sic ypocrita intus est 
luteus, plenus spurcitiis terrenorum, et exterius ereus sive aureus, pretendens pretium virtutum, 
quod est premium eternorum. Et sic facti sunt, secundum Apostulum, velut «es sonans aut 
cymbalum tiniens». Circa quartum vero et ultimum, quare scilicet ante oculos caputia 
portant, est sciendum quod hoc fingit autor tribus de causis, quemadmodum tribus de causis quis 
ante oculos caputium portat. Prima causa est propter honestatem. Nam religiosi, ut honestius 
vadant, portant capita inclinata et ante oculos aliquantulum caputia reclinata. Secunda causa est 
propter confusionem, quando se ipsum, ne cognoscatur, abscondit; sicut quando homo publice 
condemnatur, si valet, pre nimia confusione, se celat. Tertia causa est propter infirmitatem maxime 
oculorum. Et hoc quia egris oculis odiosa est lux, secundum Augustinum.</p>
	<p>Ista triplici de causa ponit iste poeta caputiis obumbratam. Et primo ad insinuandum eorum 
falsam et callidam honestatem; qui licet exterius appareant boni, interius omnino sunt mali. Unde 
nos Dominus admonet, Mathei VII: Attendite, inquit, a falsis prophetis, qui veniunt ad vos in 
vestimentis ovium, intrinsecus autem sunt lupi rapaces. Et poeta: Non est pastor, ait, sed lupus iste 
senex. Et beatus Severianus: Ypocrisis subtile malum; secretum iuris venenum latens, fucus 
virtutum, tinea sanctitatis. Secundo hoc fingit ad demonstrandum ipsorum confusionem qua, in hoc 
mundo, in sapientum oculis confunduntur, et in Inferno eterna confusione damnantur. Et hoc quia 
vera opera falsis operibus confuderunt. Severianus ypocrisis crudeli arte mucrone virtutum virtutes 
truncat, ieiunio ieiunium perimit, oratione orationem evacuat, misericordiam miseratione prosternit. 
Tertio vero hoc poetando confingit ad ipsorum penam clarius declarandam. Nam sicut oculis egris 
odiosa est lux, ut dictum est, unde egrotantes in oculis ante oculos aliqua velamina portant, ita 
ypocrite oculos habent invidia depravatos, unde aliorum felicitatem videre non possunt. Unde 
Pharisei invidi contra Christum dixerunt per Prophetam: Gravis est nobis etiam ad videndum. Unde 
invidia excecati ipsam vitam morti crudeliter tradiderunt. Sed quia tot peccata, ut iam vidimus, in se 
continet istud crimen, ideo querendum est quod peccatum sit ex VII capitalibus radix eius. Et 
dicendum, secundum theologos, quod principalis eius radix est superbia, ut habetur supra. Nam 
inter alias species superbie, que sunt XIIII, ypocrisis numeratur. Et ista de peccato ypocrisis dixisse 
sufficiant.
<quote rend="block">
<l><emph><foreign lang="ita">Elli aven cappe con cappucci 
bassi,</foreign></emph></l>
<l><emph><foreign lang="ita">dinanzi a li occhi, fatti de la 
tallia</foreign></emph></l>
<l><emph><foreign lang="ita">che 'n Cologna per li monaci 
fassi.</foreign></emph></l>

</quote></p>
	<p>In Colonia, que est quedam civitas supra Renum, est quoddam maximum monasterium 
monacorum, cuius monasterii monaci portant capas colore nigras et forma turpissima. Nam habent 
caputium tante amplitudinis, quod non caputii sed sacci formam representare videntur. Et causa 
huius, ut vulgo dicitur, ista est: Antiquitus enim abbas illius monasterii, de voluntate et consensu 
monacorum suorum, in tantam prorupit audaciam et superbiam, quod petivit a Romana Ecclesia 
quod monaci dicti ordinis possent portare capas de scarleto et stapedes argenteas inauratas. Papa 
vero, ipsorum attendens vesaniam, mandavit quod capas portarent colore nigras et forma 
turpissimas, ut videmus. Loco autem stapedarum argentearum quas petierant, portarent stapedes 
ligneas. Exemplificat itaque autor et dicit quod talem formam habebant cape illorum ypocritarum 
qui in ista sexta malabulgia puniuntur, qualem habent cape monacorum superius expressorum.</p>
</div4>

<div4>
<head>vv. 64-66</head>
<p><emph><foreign lang="ita">Di fuor dorate son, sì ch'elli abaglia</foreign>:</emph></p>
	<p>Per istum aurum quod suo fulgore habet ypocritas excecare, inanem gloriam accipimus, que 
ita excecat ipsos, quod cum illa moneta cum qua emunt Infernum, possent si vellent emere 
Paradisum. Vel per istum aurum possumus accipere avaritiam, que regnat in eis. Quia iuxta 
sententiam Salvatoris, Mathei XXIIII: Amant primas cathedras in synagogis, idest magnas 
dignitates, ut magna beneficia consequantur. Nam proprium est ypocritarum diligere aurum. 
Sequitur:

<quote rend="block">
<l><emph><foreign lang="ita">ma dentro tutte piombo, et gravi 
tanto,</foreign></emph></l>
<l><emph><foreign lang="ita">che Federigo le mettea di 
paglia.</foreign></emph></l>

</quote>
Fredericus imperator homines sceleratos per istum modum aliquando puniebat: Ponebatur enim 
homo nudus in caldaria crea, et super eum una capa plumbea ponebatur, dictum hominem undique 
circundantem. Et de subter caldariam fiebat ignis, qui plumbum liquefaciens, hominem 
comburebat. Volens itaque autor demonstrare gravitatem caparum quibus in Inferno ypocrite sunt 
induti, exemplificat et dicit quod cape plumbee cum quibus imperator Fredericus sceleratos 
homines puniebat erant leves sicut palea, respectu illarum quibus isti in ista malabulgia sunt 
induti.</p>
</div4>

<div4>
<head>vv. 67-69</head>
<p><emph><foreign lang="ita">O in eterno faticoso manto</foreign>!</emph> Hic exclamat 
autor contra ypocritas, ipsorum capas, idest vestes dogmatizando eternas. Sed non videtur 
conveniens, nec quod divine iustitie competat, quod Deus facturam suam pro culpa transitoria et 
finita, pena infinita puniat in eternum; nam peccatum ypocrisis et omne aliud similiter peccatum est 
transitorium et est finitum. Non igitur videtur conveniens rationi quod id quod est finitum, puniatur 
in infinitum. Respondeo: Divine enim iustitie hoc competit quadruplici ratione: Primo, propter 
infinitatem offensi. Est enim communis animi conceptio quod iniuriosus tanto maiori dignus est 
pena, quanto maior est ille cui infertur iniuria. Unde Philosophus dicit, V <title>Eth.</title>, quod 
pena taxatur secundum dignitatem eius in quem fit. Cum igitur maiestas Dei sit infinita, ille qui 
Eum offendit dignus est pena infinita. Secundo, propter eternitatem pabuli. In peccato enim sunt V 
scilicet actus: delectatio, macula, voluntas prava, et reatus, sive obligatio ad penam eternam. Duo 
autem prima, scilicet actus et delectatio, aliquando transeunt etiam in momento. Alia vero tria, 
scilicet macula, voluntas prava, et reatus sive obligatio remanent post mortem. Quorum duo, 
scilicet macula et voluntas prava, sunt pabulum ignis infernalis; non enim possunt deleri ista duo 
nisi per gratiam. Post mortem vero, homo non est susceptibilis gratie. Sicut igitur ignis materialis 
esset eternus si pabulum, idest ligna, essent eterna, sic ignis infernalis est eternus quia eius 
pabulum, idest macula et voluntas prava, que sunt in dannatis, sunt eterna. Et ideo semper remanet 
tertium, scilicet ipse reatus, seu obligatio ad penam eternam. Tertio propter eternitatem mali 
propositi; voluntas enim peccandi non habuit in ipsis finem, et ideo ipsorum pena non debet habere 
finem. Gregorius in <title>Moralibus</title>: Aiunt quidam: sine fine non debet puniri culpa cum 
fine. Hoc est, culpa que habuit finem non debet puniri sine fine. Quibus citius respondemus quod 
recte dicerent si iudex eternus non corda hominum, sed facta pensaret. Iniqui enim ideo cum fine 
deliquerunt, quia cum fine vixerunt; voluissent quippe sine fine vivere, ut sine fine potuissent in 
iniquitatibus permanere. Ad districti igitur iudicis sententiam pertinet ut nunquam careant supplicio 
quorum mens in hac vita nunquam voluit carere peccato. Et nullus detur iniquo terminus ultionis, 
qui quamdiu vixit habere noluit terminum criminis. Hucusque beatus Gregorius. Quarto propter 
mutationem fori. Videmus enim quod unum et idem peccatum in diversis foris diversimode punitur 
a iudice. Nam alicubi pro eodem furto, fur marcatur; alicubi mutilatur; alicubi vero suspenditur. 
Deus autem habet duplex forum: unum in presenti, quod est forum clementie et misericordie, ubi 
culpe puniuntur pena transitoria; aliud autem in futuro, quod est forum pure iustitie, ubi puniuntur 
culpe pena eterna. Ideo dicit Crisostomus quod quantum Deus distat ab homine, tantum distat 
iudicium Dei extremum a iudicio hominis.</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">Ristetti, et vidi a due mostrar gran 
fretta</foreign></emph></l>
<l><emph><foreign lang="ita">de l'animo, col viso, d'esser 
meco;</foreign></emph></l>

</quote>
Ut dicunt philosophi, ad conceptionem anime movetur corpus; ut patet, quia cum anima tristatur 
apparet vultus hominis turbulentus; et cum letatur, apparet floridus et iocundus. Similiter cum 
anima concipit amorem, homo in pallorem exterius commutatur. Unde Ovidius, <title>De Arte 
Amandi</title>: «Palleat omnis amans! Hic est color aptus amanti». Cum autem 
odium concipit sive iram ruborem pallorem et colorem plumbeum et alia tristia signa monstrat. 
Unde idem Ovidius in libro <title>Meth.</title>:

<quote rend="block">
<l><emph>Pallor in ore sedet, maciesque in corpore toto.</emph></l>
<l><emph>Nusquam recta acies sordent rubigine dentes,</emph></l>
<l><emph>Pectora felle virent, lingua est suffusa veneno;</emph></l>
<l><emph>Risus abest, nisi quem visi fecere dolores.</emph></l>
</quote>
</p>
	<p>Vix quia tenet lacrimas, quia nil lacrimabile evenit. Per istum itaque modum multotiens 
accidit quod in facie hominis manifeste videtur si bonum vel malum concipit intus homo. Et de hoc 
etiam ait ipse Ovidius, libro ut supra:

<quote rend="block">
<l><emph>Heu! Quam difficile est crimen non prodere vultu.</emph></l>
</quote>
Et alius poeta:

<quote rend="block">
<l><emph>Vultu qualis eris, talia mente geris.</emph></l>
</quote>
</p>
	<p>Isti itaque ypocrite isto modo demonstrabant in facie voluntatem quam habebant in animo 
esse cum Dante, et raciocinari cum eo quem ipsis sua loquela manifestum effecit.</p>
</div4>

<div4>
<head>vv. 85-87</head>
<p><quote rend="block">
<l><emph><foreign lang="ita">Quando fur giunti, assai con l'occhio 
bieco</foreign></emph></l>
<l><emph><foreign lang="ita">mi rimiraron</foreign></emph></l>

</quote></p>
	<p>Dicit hic autor quod quando isti ypocrite ad attractionem et emissionem flatus quem faciebat 
Dantes ut vivus, que quidem attractio et emissio manifestatur in gula, ispum esse vivum suspicati 
sunt. Sed quia ibi nunquam vivum aliquem conspexerunt, et etiam quia non clare videbant, ideo in 
illa opinione firmiter non steterunt. Unde ad opinionem contrariam dilabentes dixerunt: «Et 
si isti sunt mortui, quo privilegio vadunt sine gravi stola – idest sine capis plumbeis – 
quas portamus». Stola enim dicitur a <emph>stolon</emph>, quod est &lt;longum&gt;; 
inde stola dicitur quelibet longa vestis.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Poi disser me: « Tosco, c'al 
collegio</foreign></emph></l>
<l><emph><foreign lang="ita">de l'ypocriti tristi se' 
venuto,</foreign></emph></l>
<l><emph><foreign lang="ita">di<add resp="ed">r</add> chi tu se' non 
aver in dispregio».</foreign></emph></l>

</quote></p>
	<p>Quia Dantes cum Virgilio lingua paterna loquebatur, ideo unde esset cognitus est ab istis. 
Ideo dicunt ei: «O Tusce – simile dictum fuit beato Petro: «Et tu Gallileus es, 
nam loquela tua manifestum te facit»; – qui ad collegium ypocritarum tristium 
advenisti – collegium est quelibet adunatio virorum – Ne despicias dicere quisnam 
sis».</p>
</div4>

<div4>
<head>vv. 94-96</head>
<p>Quibus ait autor:

<quote rend="block">
<l><emph><foreign lang="ita">«I' son nato et 
cresciuto</foreign></emph></l>
<l><emph><foreign lang="ita">sovra 'l bel fiume d'Arno, a la gran 
villa»</foreign></emph></l>

</quote></p>
	<p>Arnus est fluvius regnis Tuscie qui transit per medium duarum civitatum, Florentie scilicet 
et Pisarum. Primam autem civitatem more gallico vocat villam; nam Galli omnes civitates villas 
appellant. Et vocat ipsam magnam villam, quia magna civitas est, domorum, virorum, artium 
mercimoniarum, ac etiam divitiarum. De hac itaque villa oriundus fuit iste poeta egregius, qui hanc 
Comediam, quam pre manibus nunc habemus, multo labore et sudore, ad utilitatem omnium 
viventium, sublimi stilo composuit.</p>
</div4>

<div4>
<head>vv. 100-102</head>
	<p><emph><foreign lang="ita">Le cappe rance</foreign></emph>, idest 
<emph>crocee</emph>. Istud enim vocabulum, scilicet <emph>rance</emph>, est vocabulum 
florentinum et tantum valet quantum color croceus.
<quote rend="block">
<l><emph><foreign lang="ita">son di piombo sì grosse, che li 
pesi</foreign></emph></l>
<l><emph><foreign lang="ita">fan così cigolare, idest stridere, le lor 
bilance.</foreign></emph></l>

</quote></p>
	<p><emph>Lanx</emph>, <emph>lancis</emph>, que vulgo &lt;bilancia&gt; seu 
&lt;bilancie&gt; nuncupantur, sunt quedam pondera que inventa sunt ad res ponderabiles 
iudicandas, in quibus bilanciis, dum pondus magnum ponitur, ex ipsis bilanciis oritur quidam 
stridor. Exemplificant itaque isti ypocrite autori et dicunt quod, sicut bilancie propter pondera 
magna strident, ita ipsi, propter capas plumbeas, dolorosis ponderibus onerantur. Et propter istud 
onus oritus talis stridor.</p>
</div4>

<div4>
<head>vv. 103-108</head>
<p><emph><foreign lang="ita">Frati Godenti fumo, et bolognesti;</foreign></emph></p>

	<p>Fratres Gaudentes sunt quidam homines penitentie, qui gestant habitum correspondentem 
habitui fratrum predicatorum, sicut bizoci habitum fratrum minorum. Et vocantur in eorum regula 
milites Virginis Marie. In isto itaque ordine sive collegio fuerunt olim duo Bononienses, quorum 
unus vocabatur Catalanus de Catalanis et alter Loderingus de Carbonensibus; qui duo milites viri 
esse sanctissimi per totam Ytaliam putabantur. Unde Florentini dum essent in summa discordia et 
de legalitate et sanctitate istorum duorum fratrum Gaudentium plurimum confidentes, pro ipsis 
miserunt ut civiles seditiones sedarent et civitatem in statum pacificum reformarent. Qui fratres 
Florentiam venientes et autoritatem pacificandi discordias a civibus assummentes, lupinum animum 
qui sub ovina ipsorum pelle latebat manifestissime demonstrarunt. Nam sub specie sanctitatis opus 
diabolicum perpetrarunt. Ubertos enim et Lambertos et multos alios nobiles, bonos et antiquos 
cives, de ipsa civitate Florentie partialiter expulerunt, et ipsorum domus et habitationes funditus 
destruxerunt. Que quidem destructio iuxta Guardingum specialiter nunc apparet. Est autem 
Guardingus quedam magna antiquitas in Florentia, iuxta ecclesiam scilicet sancti Petri Scaradii; in 
qua parte erant habitationes Ubertorum, qui illo tempore una cum aliis expulsi fuerunt. Ideo dicitur 
in textu:

<quote rend="block">
<lg>
<l><emph><foreign lang="ita">«et fumo tali,</foreign></emph></l>
<l><emph><foreign lang="ita">c'ancor si pare intorno dal 
Gardingo».</foreign></emph></l>
</lg>
<lg>
<l><emph><foreign lang="ita">come suol'esser tolto un uom 
solingo,</foreign></emph></l>
<l><emph><foreign lang="ita">per conservar sua 
pace.</foreign></emph></l>
</lg>
</quote></p>
	<p>Licteram sic construe: Nos duo fuimus a tua civitate electi pro conservanda pace sua 
– subintellige florentina – sicut est solitum eligi unum hominem heremitam. 
Multotiens enim accidit quod unus sanctus solitarius de heremo vocabatur, vel ad ecclesiam 
gubernandam, vel ad quandam discordiam sopiendam; sicut beatus Martinus, qui a civibus 
Turonice civitatis fuit de monasterio extractus et in ipsorum episcopum consecratus; et sicut frater 
Petrus de Morona, qui a cardinalibus Sancte Romane Ecclesie de cellula in qua in heremo habitabat 
fuit vocatus, et in Romanum Pontificem sublimatus. Exemplificant itaque isti duo ypocrite atque 
dicunt quod, sicut sancti solitarii pro bono et pacifico statu rei publice aliquando a civitatibus 
eliguntur, ita nos duo, propter sanctitatem quam exterius monstrabamus, a Florentinis fuimus 
convocati, pro ipsorum pace civiliter conservanda. Sed tales in opere nostro fuimus, quod adhuc 
apparet in circuitu Gardaghi, quia ibi domus bonorum civium sunt destructe.</p>
</div4>

<div4>
<head>vv. 109-111</head>
<p><emph><foreign lang="ita">I' cominciai: «O frati, i vostri 
mali»</foreign>...</emph></p>
	<p>Audiens autor quod peccatum yposcrisis fuit causa quod sua civitas sit destructa, aut ipsis 
fratribus compatiendo, aut eis aliquid improperare volendo, ait: «O fratres, vestra 
mala»... sed ulterius non processit, quia suis oculis terribilis visio tunc occurrit. Nam vidit 
ante se in ista sexta bulgia unum peccatorem barbatum, in terra supine iacentem, qui erat palibus in 
manibus et pedibus crucifixus. Quem cum autor attente respiceret, frater Catalanus ipsum cognitum 
sibi fecit, dicens illum fuisse Cayfan, summum pontificem Iudeorum, qui dedit consilium 
pontificibus et Phariseis quod Christus dominus noster morti modis omnibus traderetur, dicens, ut 
habetur Iohannis XI: Expedit vobis ut unus homo moriatur pro populo, et non tota gens pereat. Iuste 
itaque iste pontifex isto modo poetice in inferno punitur; quia sicut Christus propter istius consilium 
tribus fuit clavis in cruce confossus, ita ipse in inferno tribus est palis in terra confixus.</p>
</div4>

<div4>
<head>vv. 121-123</head>
<p><quote rend="block">
<l><emph><foreign lang="ita">Et a tal modo il suocero si 
stenta</foreign></emph></l>
<l><emph><foreign lang="ita">in questa fossa,</foreign></emph></l>

</quote></p>
	<p>Iste socer Cayphe fuit Anna, de quo habetur in Evangelio quod Christus illa nocte qua 
captus fuit, suis fuit tribunalibus presentatus, coram quo tribunali cum Christus astaret et ad quesita 
humiliter responderet, unus ministrorum dedit ei alapam dicens: «Sic respondes 
pontifici?». Cui Christus: «Si male», inquit, «locutus sum, testimonium 
perhibe de malo; sin autem bene, quid me cedis?» Et misit Anna Ihesum ligatum ad suum 
generum Cayphan pontificem, qui dedit eum in manus gentium ut crucifigeretur. Iuste igitur isti 
ypocrite, quia Christum a gentibus crucifigi fecerunt, sunt in inferno a demonibus crucifixi. Ideo 
poetice fingit autor, dicens:

<quote rend="block">
<l><emph><foreign lang="ita">Et a tal modo il suocero si 
stenta</foreign></emph></l>
<l><emph><foreign lang="ita">in questa fossa,</foreign></emph></l>

</quote></p>
	<p>Et quia isti duo non fuerunt soli ad tantam nequitiam ordinandam, quia fuerunt cum ipsis 
omnes etiam pontifices et Pharisei, qui audita suscitatione Lazari statim mortem Christi ordinarunt; 
iuxta illud Iohannis: Collegerunt pontifices et Pharisei concilium, in quo concilio Christum morti 
adiudicaverunt, ideo etiam ipsi pontifices et Pharisei pena simili sunt mulctati. Ideo sequitur in 
textu: <emph><foreign lang="ita">et li altri dal concilio</foreign></emph> – subaudi 
eadem pena simili sunt mulctati –. Sed quia, iuxta sententiam Socratis, velox consilium 
sequitur penitentia, ideo istud consilium sequita est dannatio Iudeorum. Nam per istud consilium 
funditus sunt deleti. Ideo sequitur: <emph><foreign lang="ita">che fu per li Giudei mala 
sementa</foreign></emph>.</p>
</div4>

<div4>
<head>vv. 124-126</head>
<p><quote rend="block">
<l><emph><foreign lang="ita">Allor vid'io maravilliar 
Virgilio,</foreign></emph></l>
<l><emph><foreign lang="ita">sovra colui ch'era disteso in 
croce</foreign></emph></l>
<l><emph><foreign lang="ita">tanto vilmente ne l'eterno 
exilio.</foreign></emph></l>

</quote></p>
	<p>Penam inferni vocat hic autor &lt;eternum exilium&gt; quia dannati semper exulabunt a 
patria paradisi, ad quam nunquam poterunt rebanniri. Habet enim dannatus triplicem miseriam: 
prima, quia est lumine gratie excecatus; Sapientie secundo: Excecavit eos malitia eorum. Secunda, 
quia est a regno glorie exbannitus; beatus Bernardus: Vere est homo vapor ad modicum parens qui 
eterne felicitatis aditum intercludit. Tertia, quia est in inferno eternis vinculis alligatus; 
Proverbiorum V: Iniquitates sue capiunt impium et funibus peccatorum suorum quisque 
constringitur. Hec triplex miseria in ista bulgia adnotatur. Prima scilicet excecatio notatur ibi: 
<emph><foreign lang="ita">Di fuor dorate son sì che li abbaglia</foreign></emph>. Secunda 
scilicet exbannitio notatur hic: <emph><foreign lang="ita">ne l'eterno exilio</foreign></emph>. 
Tertia vero scilicet allegatio notatur ibi:

<quote rend="block">
<l><emph><foreign lang="ita">ma per lo peso quella gente 
stanca</foreign></emph></l>
<l><emph><foreign lang="ita">venia sì pian, che noi eravam 
nuovi</foreign></emph></l>
<l><emph><foreign lang="ita">di compagnia ad ogni muover 
d'anca.</foreign></emph></l>

</quote>
Et ibi:

<quote rend="block">
<l><emph><foreign lang="ita">all'occhio mi corse</foreign></emph></l>
<l><emph><foreign lang="ita">un, crucifixo in terra con tre 
pali.</foreign></emph></l>

</quote></p></div4>

<div4>
<head>vv. 127-132</head>

	<p><emph><foreign lang="ita">Poscia drizzò</foreign></emph>, scilicet Virgilius, <emph>al 
frate</emph>, scilicet Catalano, <emph><foreign lang="ita">cotal voce: / «Non vi 
dispiaccia se vi lece</foreign></emph>, idest, si licitum vobis est. Et est istud 
<emph>lece</emph> ydioma proprium Lucanorum, <emph><foreign lang="ita">di 
dirci</foreign></emph>, idest dicere nobis, <emph><foreign lang="ita">s'a la man dextra giace 
alcuna foce / onde noi amendue possiamo uscirci</foreign></emph>, idest, unde nos ambo exire 
possimus; <emph><foreign lang="ita">sanza constringer delli angeli neri</foreign></emph>, 
idest, ut non cogamur aliquem vel aliquos angelorum nigrorum requirere ut nos iuvent. Et nota 
quod hic potest una pulcra et utilis moralitas adnotari. Omnis enim homo quantum potest debet 
vitare ne suum inimicum requirat aliquibus rogaminibus vel preceptis. Et hec est causa: Omnis 
enim qui rogat, in quantum rogat, est minor illo quem rogat; et omnis qui precipit, in quantum 
precipit, est maior illo cui precipit; et propter hoc gravis et odiosus est illi. Nullus itaque sane 
mentis debet velle suum inimicum rogare, ne minor eo per sua rogamina videatur. Nullus etiam 
debet velle esse gravis vel odiosus illi a quo odio habetur, ne odium sui causa recipiat incrementum. 
Preterea Seneca dicit: «Beneficium accipere libertatem est vendere». Sed nullus sane 
mentis debet inimico, si aliud potest, suam vendere libertatem. Cum itaque illi decem demones a 
Virgilio et Dante se reputarent offensos, noluit eos Virgilius nec rogare nec ex parte supernarum 
virtutum requirere ut sibi darent aliquod adiutorium vel iuvamen. Ideo ait in textu:

<quote rend="block">
<l><emph><foreign lang="ita">che vegnan d'esto fondo a 
dipartirci</foreign></emph></l>
.
</quote>
</p>
</div4>

<div4>
<head>vv. 133-138</head>
	<p><emph><foreign lang="ita">Rispose</foreign></emph>: frater, scilicet Catalanus, 
<emph><foreign lang="ita">adunque: «Più che tu non speri / s'appress'un 
sasso</foreign></emph>, idest pons, <emph><foreign lang="ita">che da la gran 
cerchia</foreign></emph>, idest a muro qui est in circuitu fovearum, <emph><foreign lang="ita">si muove et varca</foreign></emph>, idest transcendit, <emph><foreign lang="ita">tutti 
i vallon feri</foreign></emph>, idest omnes malas bulgias, <emph><foreign lang="ita">salvo che 
questo</foreign></emph> – subaudi vallone in quo sunt isti ypocrite – 
<emph><foreign lang="ita">è rotto et nol coverchia</foreign></emph>, quia fractus fuit ille pons 
tempore quo Christus expiravit in cruce. Et ideo quia fractus est, per illam ruinam quam fecit, que 
iacet admodum coste sive ripe que supereminet hic in fundo, poteritis hinc exire. Ideo ait:

<quote rend="block">
<l><emph><foreign lang="ita">«montar potrete su per la 
ruina</foreign></emph></l>
<l><emph><foreign lang="ita">che giace in costa – idest admodum 
ripe – el nel fondo</foreign></emph></l>
<l><emph><foreign lang="ita">soperchia».</foreign></emph></l>

</quote></p></div4>

<div4>
<head>vv. 139-141</head>
<p><quote rend="block">
<l><emph><foreign lang="ita">Lo duca stett'un poco a testa 
china;</foreign></emph></l>
<l><emph><foreign lang="ita">poi disse: «Mal contava la 
bisogna</foreign></emph></l>
<l><emph><foreign lang="ita">colui</foreign></emph> – idest Malacoda 
– <emph><foreign lang="ita">che ' peccator di là uncina»</foreign></emph></l>

</quote>
in quinta scilicet malabulgia. Audiens itaque Virgilius a frate Catalano quod nullus pons est super 
sextam bulgiam, quia ille qui ibi erat totus iacet fractus in fundo, recordatus fuit illius verbi quod 
sibi dixerat Malacoda, videlicet:

<quote rend="block">
<l><emph><foreign lang="ita">Et se l'andar più oltre pur vi 
piace,</foreign></emph></l>
<l><emph><foreign lang="ita">andatevene su per questa 
grotta;</foreign></emph></l>
<l><emph><foreign lang="ita">presso è un altro scoglio che via 
face.</foreign></emph></l>

</quote></p></div4>

<div4>
<head>vv. 139-144</head>

<p>Et tunc stetit cum capite aliquantulum inclinato et ait:

<quote rend="block">
<l><emph><foreign lang="ita">«Mal contava la 
bisogna</foreign></emph></l>
<l><emph><foreign lang="ita">colui che ' peccator di qua 
uncina».</foreign></emph></l>
<l><emph><foreign lang="ita">E 'l frate: «I' udi' già dir a 
Bologna,</foreign></emph></l>
<l><emph><foreign lang="ita">del diavol vitii assai, tra' quali 
udi'</foreign></emph></l>
<l><emph><foreign lang="ita">ch'elli è bugiardo et padre di 
menzogna»</foreign></emph></l>
<l><emph><foreign lang="ita">– idest pater mendacii.</foreign></emph></l>

</quote></p>
</div4>

<div4>
<head>vv. 145-148</head>

	<p><emph><foreign lang="ita">Appresso</foreign></emph>, idest post hec, <emph><foreign lang="ita">lo duca a gran passi se n' gì</foreign></emph>, / idest recessit, <emph><foreign lang="ita">turbato un poco d'ira nel sembiante: / ond'io</foreign></emph>, loquitur autor, 
<emph><foreign lang="ita">da li 'ncarcati</foreign></emph>, idest ab oneratis, <emph><foreign lang="ita">mi parti'</foreign></emph>, / idest similiter recessi, <emph><foreign lang="ita">dietr'a 
le poste, de le care piante</foreign></emph> – subaudi Virgilii. Et hic finit VIa 
bulgia.</p>

	<p>In isto XXIII cantu continentur novem comparationes et unum notabile.</p>
</div4>
</div3>

<div3 n="Comparationes">
<div4>
<head>vv. 1-3</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Taciti, soli, et senza 
compagnia,</foreign></emph></l>
<l><emph><foreign lang="ita">n'andavam l'un dinanzi et l'altro 
dopo,</foreign></emph></l>
<l><emph><foreign lang="ita">come frati minor vanno per 
via.</foreign></emph></l>

</quote></p></div4>

<div4>
<head>vv. 7-9</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">chè più non si pareggia &lt;mo&gt; et 
&lt;issa&gt;</foreign></emph></l>
<l><emph><foreign lang="ita">che l'un con l'altro fa, se ben 
s'accoppia</foreign></emph></l>
<l><emph><foreign lang="ita">principio et fine co' la mente 
fissa.</foreign></emph></l>

</quote></p></div4>

<div4>
<head>vv. 10-12</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Et come l'un pensier de l'altro 
scoppia,</foreign></emph></l>
<l><emph><foreign lang="ita">così naque di quello un altro 
poi,</foreign></emph></l>
<l><emph><foreign lang="ita">che la prima paura mi fè 
doppia.</foreign></emph></l>

</quote></p></div4>

<div4>
<head>vv. 16-18</head>

<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">«Se l'ira sovra 'l mal voler 
s'agueffa,</foreign></emph></l>
<l><emph><foreign lang="ita">ei ne verranno dietro più 
crudeli,</foreign></emph></l>
<l><emph><foreign lang="ita">che 'l cane a quella lievre ch'elli 
acceffa».</foreign></emph></l>

</quote></p></div4>

<div4>
<head>vv. 25-27</head>

<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">«S'io fossi di piombato 
vetro,</foreign></emph></l>
<l><emph><foreign lang="ita">l'ymagine di fuor tua non 
trarrei</foreign></emph></l>
<l><emph><foreign lang="ita">più tost'a me, che quella dentro 
impetro».</foreign></emph></l>

</quote></p></div4>

<div4>
<head>vv. 37-39</head>

<argument><p>SEXTA COMPARATIO.</p></argument>
<p>
<quote rend="block">
<l><emph><foreign lang="ita">Lo duca mio di sùbito mi 
prese,</foreign></emph></l>
<l><emph><foreign lang="ita">come la madre c'al romore è 
desta,</foreign></emph></l>
<l><emph><foreign lang="ita">et vede press'a sè le fiamme 
accese.</foreign></emph></l>

</quote></p></div4>

<div4>
<head>vv. 46-48</head>

<argument><p>SEPTIMA COMPARATIO.</p></argument>
<p><quote rend="block">
<l><emph><foreign lang="ita">Non corse mai sì tosto aqua per 
doccia,</foreign></emph></l>
<l><emph><foreign lang="ita">a volger ruota di molin 
terragno,</foreign></emph></l>
<l><emph><foreign lang="ita">quand'ella più verso le pale 
approccia,</foreign></emph></l>

</quote></p></div4>

<div4>
<head>vv. 61-63</head>

<argument><p>OCTAVA COMPARATIO.</p></argument>
<p><quote rend="block">
<l><emph><foreign lang="ita">Elli avèn cappe con cappucci 
bassi</foreign></emph></l>
<l><emph><foreign lang="ita">dinanz'a li occhi, fatte de la 
tallia</foreign></emph></l>
<l><emph><foreign lang="ita">che 'n Cologna per li monaci 
fassi.</foreign></emph></l>

</quote></p></div4>

<div4>
<head>vv. 100-102</head>

<argument><p>NONA COMPARATIO.</p></argument>
<p><quote rend="block">
<l><emph><foreign lang="ita">Le cappe rance / son di piombo, sì grosse, 
che li pesi /</foreign></emph></l>
<l><emph><foreign lang="ita">fan così cigolar le lor 
bilance.</foreign></emph></l>

</quote>
Omnes iste comparationes sunt clare et aperte, et superius nichilominus lucidate.</p>
</div4>
</div3>

<div3 n="Notabile">
<div4>
<head>vv. 67-69</head>
<argument><p>NOTABILE.</p></argument>
	<p><emph><foreign lang="ita">O in eterno faticoso manto</foreign>!</emph> In hoc notabili 
circa penas inferni Dantes duo pavenda concludit: Et primum est gravitas pene qua vestiti sunt in 
inferno damnati. Que quidem gravitas greco vocabulo per diploidem figuratur. Est autem diplois 
duplex amictus, sicut sunt vestimenta pauperum et egenorum, que propter multa frusta que sunt ibi 
consuta sunt valde gravia, ut videmus. Ideo pauperes propter tales vestes &lt;pannosi&gt; vocantur. 
De qua in Psalmo: Induantur sicut diploide confusione sua – idest in corpore et anima 
cruciantur. – De hac duplici veste ait Oratius: Circa quem duplici panno patientia velat. 
Secundum est eternitas pene, que nunquam in perpetuum finietur. Quantum enim stabit Deus in 
celo cum sanctis, tantum stabit in inferno diabolus cum damnatis. Quantum vero stabit ipse Deus in 
celo, Psalmista canente didicimus: Tronus, inquit tuus Deus in seculum seculi. Et iterum: Tu autem 
idem ipse es et anni tui non deficient.</p>

	<p>Et sic patet XXIII cantus.</p>
</div4>
</div3>
</div2>

<div2>
<head>XXIV</head>

<div3 n="Incipit">
<head>VIGESIMI QUARTI CANTUS TITULUS TALIS EST: INCIPIT XXIIII CANTUS PRIME 
CANTICE COMEDIE DANTIS</head>
	<p>In isto XXIIII cantu et in sequenti autor tractat de VIIa malabulgia, in qua ponit latrones 
quorum pena est quod ipsi fures in serpentes, et ipsi serpentes in fures continue transformantur. 
Incipit autem ista VIIa malabulgia in isto cantu, ibi: «Su per lo scoglio prendemo la 
via», etc. Finit in fine sequentis cantus, ibi: «l'altr'era quel che tu, Gaville, 
piagni».</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-42</head>
	<p>Sexta malabulgia pertractata cum omnibus que continentur in ipsa, ad septimam autor suum 
dirigit intellectum, in qua peccatum latrocinii sub corruptione mirabili poetizat. Nam ponit ipsos 
latrones adeo ab humana natura continue alterari, quod in corruptiones vipereas convertuntur. Nam 
sicut naturaliter ex putrefactione carnium humanarum nascuntur sepius animalia venenosa, sicut 
serpentes et rane, quia dum caro humana corrumpitur gignitur – iuxta illud Ovidii – 
inde serpens; sunt qui cum clauso putrefacta est spina medulla, mutari credant humanas in angue 
medullas; sic moraliter homo peccato latrocinii corrumpitur, et ex tali corruptione oritur venenum 
societatis humane. Nullum enim est fere peccatum quod ita humanum dissolvat consortium vel 
corrumpat sicut est aliena furari. Et ideo ponit latrones et fures, figuraliter poetando, in venenosa 
animalia, ut sunt serpentes, non immerito transformari. Sed antequam ad ipsorum latronum 
transformationem deveniat, facit quoddam proemium satis magnum, cum in precedenti cantu 
continuando sic istum. In illa, inquit, parte iuvenculi anni in quo sol in signo aquarii temperat suos 
crines, et iam noctes ad diei medium appropinquant, quando pruina super terram sue albe sororis, 
scilicet nivis, ymaginem representat, sed modicum durat suo calamo temperamen, rusticus pauper 
cui necessaria deficiunt ad vivendum, surgit de domo, scilicet sine lecto, aperit hostium et planitiem 
contemplatur. Et videns albescere totam terram percutit sibi coxam, et sic dolore repletus revertitur 
intra domum, et hac et illac ambulans, sicut egenus qui nescit quid faciat, lamentatur. Post 
modicum vero ad contemplandam terram iterato revertitur, et videns ipsius terre faciem in tam 
modico tempore permutatam, spe rehabita sive sumpta, accipit suum vinclum et ad pascua suas 
oviculas foras mittit. Ita fecit me expavescere magister quando vidi turbari taliter suam frontem, sed 
tam cito mee egritudini adhibuit medicinam. Quia statim quod nos devenimus ad pontem fractum, 
ipse dux meus ad me cum illa dulci facie se convertit cum qua ad pedem montis primitus ipsum 
vidi. Et post aliquod consilium secum interius perscrutatum, brachia aperuit et ruinam primitus 
sagaciter previdendo, me cepit. Et quemadmodum ille qui aliquid operatur vel extimat semper sibi 
providet de futuris, ita me versus unius scopuli clivium elevando unum alium scopulum attendebat 
dicens: «Illum postea scopulum apprehende, sed primo proba si est talis quod te 
regat». Qualis autem et quam arduus esset ille ascensus specificat cum adiungit: Non erat 
illa via pro homine capa induto, quia nos vix ambo, ipse levis et ego submotus ab ipso, de scopulo 
in scopulum scandere valebamus. Et si non esset quod ripa sive costa illius precincti plus quam 
alterius brevis est, nescio de ipso, sed ego firmiter essem victus. Sed quia malebulgie, more 
vallium, versus portam bassissimi putei tote pendent, quia una costa surgit et altera declinat, vallis 
cuiuslibet situm portat. Sed nos nichilominus finaliter devenimus in chacumen – subaudi 
ripe – super quod cachumen superius ascendi non potest.</p>
</div4>

<div4>
<head>vv. 43-81</head>
	<p>Qualiter autem autor per illum ascensum fuerit fatigatus declarat. «Quando 
ego», inquit, «superius fui, de pulmone erat michi hanelitus ita munctus quod plus 
non poteram, immo in terram statim quod illic applicui me proieci». Cui magister ait: 
«Admodo convenit quod tu ita solicite ad laboriosa et ardua exerceas te metipsum, quia 
sedendo in plumis vel iacendo sub cultris non devenitur in famam – subaudi bonam – 
sine qua qui suam vitam consumit, tale vestigium de se in terra relinquit, quale fumus in aere et 
spuma in aqua dimittit. Et ideo surge et anxietatem que – supple surgit a corpore – 
animo vince; qui quidem animus vincit omnia bella, si cum suo gravi corpore non deicit se 
metipsum. Longiorem enim scalam oportet ut salias. Non enim ab istis sufficit recessisse. Si tu me 
intelligis, facias quod tibi prosit». Tunc protinus de terra surrexi, ostendendo me hanelitus 
fortioris quam forem esse munitum, et dixi: «Vade, quia ego sum fortis et audax». 
Tunc super scopulum, idest pontem, septime bulgie cepimus iter nostrum, qui quidem pons erat 
scopulosus, artus et erectus, plus satis quam illa ripa per quam de sexta bulgia fueramus egressi. 
Ego autem, licet fortis multum non essem, tamen loquendo ibam, ut debilis non viderer. Unde quia 
ego loquebar, propter quod fui auditus, exivit de illa fovea septima, scilicet malabulgia, una vox 
inconveniens ad verba formanda. Nescio quis fuerit ille qui dixit: «Supra dorsum arcus 
utinam iam tu esses»; sed qui loquebatur moveri ad iracundiam videbatur. Ego eram ut 
viderem conditionem istius bulgie totus inferius inclinatus, sed oculi usque ad fundum non poterant 
vivaciter penetrare. Qua propter dixi ad Virgilium: «Magister, facies quod de isto ponte 
protinus descendamus in illam scilicet ripam que aliam bulgiam, octavam scilicet, circuncingit; 
quia sicut hinc audio et non intelligo, ita inferius video et nichil breviter apprehendo». Tunc 
Virgilius inquit: «Nullam responsionem aliam tibi reddo, nisi solummodo ipsum fieri; quia 
petitionem honestam debet cum silentio opus sequi». Et statim descendimus, ait autor, ab 
illo capite pontis ubi cum octava ripa coniungitur ipse pons. Et postea fuit michi bulgia 
manifesta.</p>
</div4>

<div4>
<head>vv. 82-151</head>
	<p>Et hic incipit autor conditionem latronum et furium pertractare dicens: «Ego vidi 
istam septimam bulgiam in suo fundo serpentum tam terribiliter constipatam et talis conditionis, 
quod adhuc memoria sanguinem michi scipat sive dissipat. Plus autem non se iactet Libia cum sua 
harena, quia si illa producit ydras, yaculos, pharias, centros et amphysibenas, non tamen tot pestes 
nec tam pravas unquam cum tota Ethyopia demonstravit, nec cum omni eo quod supra mare 
Rubrum est. Inter istam vero crudam et tristissimam copiam – subaudi serpentum – 
currebant gentes attonite atque nude, sine spe aliqua inveniendi elytropiam vel foramen. Que 
quidem gentes manus habebant serpentibus retro vinctas. Et ut illud horribile vinculum 
indissolubile demonstretur, dicit autor quod serpentes figebant per renes illorum latronum caput et 
caudam, et ante pectus ipsorum erant serpentum caude cum capitibus innodate. Et ecce unus 
serpens insiliit in unum et ipsum illa parte pupugit in qua collum cum spatulis se coniungit. 
Numquam autem O vel I tam cito per aliquem scriptum fuit sicut ille – subaudi punctus 
– subito fuit accensus et ustus, et totus in cinerem transformatus; et postquam fuit in cinerem 
sic redactus, pulvis per se metipsam se adunavit in unum, et illud idem quod prius fuerat subito est 
reversus. Et adducit hic autor metaphoram de fenice, sic dicens: Istud idem per magnos sapientes 
de fenice similiter confitetur, quod ipsa fenica vel fenix moritur et renascitur, quando scilicet etatis 
sue anno quingentesimo appropinquat. Herbam vero in vita sua seu segetes nunquam gustat, sed 
solum thuris guttas sive lacrimas, et amomi et nardus et mirra sunt sue due ultime fascie vel 
honores. Et qualis est ille qui cadit et nescit quomodo, per potentiam demonis qui eum ad terram 
trahit, vel per aliam oppilationem que ligat hominem, qui quando surgit in circui respicet et totus 
attonitus sive stupidus, propter anxietatem quam habuit, suspirando se vertit, talis erat ille peccator 
postquam de terra surrexit. Et hic propter divinam potentiam sic severam apostrophat ad nos autor: 
«O potentia», inquit, «Dei, quantum est severa, que tales ictus fulminat pro 
vindicta». Virgilius autem, postquam vidit illum duabus vicibus taliter transformari, 
interrogavit eum quisnam esset. Ad quem ille: «Ego, admodum pluvie, modicum tempus est 
cecidi de Tuscia in hanc gulam feram. Vita bestialis michi placuit, non humana, sicut mulo qui ego 
fui. Sum Vannes Fuccii bestia, et Pistorium fuit michi digna tana». Tunc autor suo duci: 
«Dic» inquit «illi quod non fugiat, et interroga illum quenam culpa huc 
inferius eum traxit, quia ego cognovi ipsum virum sanguinum et dolosum». Et ille peccator 
hec intelligens se non finxit, sed erexit ad autorem animum atque vultum et tristi verecundia se 
depinxit. Postea dixit ei: «Plus doleo quod tu me in ista quam vides miseria invenisti, quam 
quando fui de alia vita sublatus. Ego certe non possum negare id quod petis. Inferius tantum missus 
sum quia sacristie thesauri pulcherrimi latro fui; et impositum aliis falso fuit. Sed ut de ista tali 
visione non gaudeas, si unquam extra ista loca fueris tenebrosa, aperi aures tuas mee annuntiationi 
et audi: Pistorium enim de Nigris primitus spoliatur, postea Florentia gentes renovat atque modos. 
Qua propter Mars extrahit vaporem de Valle Macre, qui est involutus nubibus turbulentis, et cum 
tempestate impetuosa et acri super campum Epycenum erit castram taliter dimicatum. Unde repente 
nebula discindetur ita et taliter quod omnis Albus erit inde letaliter vulneratus. Et hec ideo ut inde 
doleas tibi dixi». Ideo ait in textu: «Et dicto l'ò perchè doler ti debbia».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">In quella parte del giovanett'anno</foreign></emph></p>
	<p>Sol, secundum astrologos, uno anno peragit cursum suum. Et incipit iste cursus XI vel XII 
die mensis decembris, quo tempore dies incipiunt crescere et noctes decrescere. Illo itaque tempore, 
figuraliter loquendo, annus nascitur et sic crescens &lt;iuvenis&gt; appellatur. Unde autor dicit: 
«In quella parte del giovanett'anno», hoc est quasi circa medium ianuarii, quo scilicet 
tempore iam habet annus unum mensem, et tunc sol intrat signum Aquarii, sub quo Aquario 
temperat, idest regit, crines; hoc est, dirigit cursum suum; et quo etiam tempore iam incipiunt 
noctes adequari diebus, quia tempus tendit ad martium, in quo fit equinoctium vernale, idest dies et 
noctes equali horarum numero adequantur. In isto itaque tempore iuvenculi anni bruma, sive 
pruina, sue sororis, scilicet nivis, super terram ymaginem representat. Accidit autem isto tempore 
quod rusticus egenus et pauper, cui necessaria deficiunt ad vivendum, tempestive consurgit ut ad 
pascendum eiciat oves suas. Sed videns albescere totam terram, melancolicus intrat domum. 
Modico vero tempore elapso iterum ad contemplandam terram egreditur, et videns virtute solis 
pruinam liquefactam, reddita sibi spe, oves deducit ad pascua. Exemplificat igitur autor et dicit 
quod, sicut tempore iuvenilis anni, idest a medio ianuarii usque ad medium februarii vel circa, 
bruma que terram albedine sua vestit contristat pauperem rusticum et mendicum; sed postquam 
fuerit liquefacta ipsum subito consolatur; sic suus magister et dux quando ostendit sibi faciem 
conturbatam, ut habetur in precedenti cantu, ibi:

<quote rend="block">
<l><emph><foreign lang="ita">Appresso 'l duca a gran passi sen 
gì,</foreign></emph></l>
<l><emph><foreign lang="ita">turbat'un poco d'ira nel 
sembiante;</foreign></emph></l>

</quote>
ipsum subito contristavit. Sed cum ad ruinam sexti pontis ex illa parte qua ad bulgiam septimam 
pervenitur in silentio pervenissent et ipsum autorem respexisset, statim de tristitia in letitiam est 
mutatus.</p>
	<p>Quia vero de anno hic mentio facta est, ideo de eius institutione aliqua utiliter videamus. 
Annus enim quinqu<add resp="ed">i</add>plex est: scilicet lunaris, embolismalis, solaris, magnus, 
et mundanus. Annus lunaris constabat apud Romanos antiquitus ex X lunaribus; unde annus 
ipsorum decem menses solummodo continebat. Romulus enim fundator urbis annum in X menses 
divisit. Et hunc numerum pluribus de causis elegit: Prima causa fuit quia consideravit quod infans 
usque ad decem menses ad prodeundum de matris utero aptus est. Secunda causa fuit quod mulier 
vidua, antequam secundo matrimonio coniungatur, totidem menses in viduitate recluditur infra 
domum. Tertia causa fuit quia per X digitos numerare solemus, sive quia usque ad X numerando 
venitur, et ultra X numerus non ascendit. Et propter hunc numerum ipse Romulus decies decem 
senatores elegit. Primum autem mensem Marti deo belli cuius dicebatur filius, consecravit. 
Secundum Veneri, que mater ipsius Romuli fingitur a poetis. Tertium senatoribus et senibus, qui 
rem publicam consiliis gubernabant; unde &lt;madius&gt; dictus est. Quartum iuvenibus, qui armis 
rem publicam defensabant. Quintum vocavit &lt;quintilem&gt;, idest quintum. Sextum 
&lt;sestilem&gt;, idest sextum. Septimum &lt;septembrem&gt;, idest septimus a martio, idest ab 
imbre, quia multi imbres in martio esse solent. Octavum &lt;octobrem&gt;, idest octavum a martio. 
Nonum &lt;novembrem&gt;, idest nonum a martio. Decimum vero &lt;decembrem&gt;, idest 
decimum a martio. Numma autem, qui Romulo successit in regno, cognitor celestium, videns 
celum XII signis moveri, voluit annum duodecim mensibus designari. Unde addidit duos, 
ianuarium scilicet, quem consecravit Iano, et februarium, quem consecravit Februo. Unde Ovidius 
in libro <title>Faustorum</title>, scribens ad Augustum Cesarem ait:

<quote rend="block">
<l><emph>Tempora diggeret cum conditor urbis, in anno</emph></l>
<l><emph>Constituit menses quinque bis esse suo.</emph></l>
<l><emph>Scilicet arma magis quam sydera, Romule, Noras,</emph></l>
<l><emph>Curaque finitimos vincere maior erat.</emph></l>
<l><emph>Est tamen et ratio, Cesar, que moverit illum:</emph></l>
<l><emph>Erroremque suum quo tueatur, habet.</emph></l>
<l><emph>Quod satis est, utero matris dum prodeat infans,</emph></l>
<l><emph>Hoc anno statuit temporis esse satis.</emph></l>
<l><emph>Per totidem menses a funere coniugis uxor</emph></l>
<l><emph>Sustinet invidia tristia signa domo.</emph></l>
</quote>
Et infra:

<quote rend="block">
<l><emph>Ergo animi indociles et adhuc ratione carentes</emph></l>
<l><emph>Mensibus egerunt lustra minora decem.</emph></l>
<l><emph>Annus erat, decimum cum luna receperat orbem:</emph></l>
<l><emph>Hic numerus magno tunc in honore fuit;</emph></l>
<l><emph>Seu quia tot digiti, per quos numerare solemus,</emph></l>
<l><emph>Seu quia bis quino femina mense parit,</emph></l>
<l><emph>Seu quod adusque decem numero crescente 
venitur,</emph></l>
<l><emph>Principium spatiis summitur, inde novis.</emph></l>
<l><emph>Inde parens centum denos secrevit in orbes</emph></l>
<l><emph>Romulus, hastatos instituitque decem.</emph></l>
</quote>
Redeo ad primum:

<quote rend="block">
<l><emph>Hec igitur vidit trabeata cura Quirini.</emph></l>
<l><emph>Cum rudibus populis annus una iura daret.</emph></l>
<l><emph>Martis erat primus mensis, Venerisque secundus,</emph></l>
<l><emph>Tertius a senibus, iuvenum de nomine quartus,</emph></l>
<l><emph>Que sequitur, numero turba notata fuit.</emph></l>
<l><emph>At Numma nec Ianum nec avitas preterit umbras,</emph></l>
<l><emph>Mensibus antiquis preposuitque duos.</emph></l>
</quote>
</p>
	<p>Et sic patet quomodo et qualiter annus a Romulo ordinatus ex decem lunaribus consistebat. 
Iudei vero componunt annum lunarem ex duodecim lunationibus et quandoque ex XIII, qui quidem 
annus tunc dicitur embolismalis. Unde Ysidorus, VI libro <title>Eth.</title>: Embolismus est annus 
qui XIII menses lunares, idest CCCLXXXIIII dies habere monstratur. Et sic patet de secundo anno 
qui dicitur embolismalis. Annus solaris, secundum institutionem Numme, XII menses habet, ut 
dictum est, in quo spatio sol peragit cursum suum. Et incipit atque finit iste cursus, ut superius 
dictum est, XI vel XII die mensis decembris. Et ista est potissima causa quare a frigoribus incipit 
novus annus. Nam ut temporis ratio demonstrabat, incipiendus erat novus annus a vere, in quo 
omnia renovantur, et in quo mundus, secundum Romanam Ecclesiam, factus est. Unde in eodem 
libro <title>Faustorum</title> hanc movet Iano Ovidius questionem, et inducit ipsum Ianum ad 
quesita dare responsum. Ovidius inquit Iano:

<quote rend="block">
<l><emph>«Dic, age, frigoribus quare novus incipit 
annus,</emph></l>
<l><emph>Qui melius puer incipiendus erat?</emph></l>
<l><emph>Omnia tunc florent, tunc est nova temporis etas:</emph></l>
<l><emph>Et nova de gravido palmite gemma tumet,</emph></l>
<l><emph>Et modo formatis operitur frondibus arbor,</emph></l>
<l><emph>Prodit et in summum seminis herba solum:</emph></l>
<l><emph>Et tepidum volucres concentibus aera mulcent.</emph></l>
<l><emph>Ludit et in pratis luxuriatque pecus.</emph></l>
<l><emph>Tunc blandi soles, ignotaque prodit yrundo,</emph></l>
<l><emph>Et luteum celsa sub trabe figit opus;</emph></l>
<l><emph>Tunc patitur cultus ager et renovatur aratro.</emph></l>
<l><emph>Hec anno novitas iure vocanda fuit».</emph></l>
<l><emph>Quesieram multis: non multis ille moratus</emph></l>
<l><emph>Contulit in versus sic sua verba duos:</emph></l>
</quote>
Responsio Iani:

<quote rend="block">
<l><emph>Bruma novi prima est, veterisque novissima solis</emph></l>
<l><emph>Principium capiunt Phebus et annus idem.</emph></l>
</quote>
Hoc est dicere quod bruma est finis veteris anni et principium novi. Ad cuius sententie evidentiam 
clariorem est sciendum quod quando sol est in infimo suo descensu, ita quod descendere plus non 
valet, tunc generantur brume sive pruine magne et durature, quia propter elongationem solis 
dissolvi vel liquefieri vix possunt. Et tunc terra propter frigora sic intensa omnino intractabilis est. 
Unde Virgilius in <title>Georgicis</title>:

<quote rend="block">
<l><emph>Usque sub extremum brume intractabilis axem.</emph></l>
</quote>
</p>
	<p>Cum vero sol incipit ascendere et terram calefacere, generantur quidem brume propter frigus 
nocturnum. Sed appropinquante calore solis dissolvuntur et liquefiunt. Unde Lucanus in quarto:

<quote rend="block">
<l><emph>Non durature conspecto sole pruine.</emph></l>
</quote>
</p>
	<p>Est itaque pruina finis veteris solis et anni, et est principium novi solis et anni. Et ista est 
causa quare non in vere sed in hieme, secundum Romanos, incipit novus annus. Igitur annus 
solaris, secundum institutionem Numme Pompilii, XII menses habet. Et istum annum, scilicet 
solarem respectu anni lunaris, vocat Virgilius magnum annum. Nam primo libro 
<title>Eneydorum</title>, ubi inducit Iovem quedam ventura de Ascanio Veneri revelare, ait:

<quote rend="block">
<l><emph>At puer Ascanius cui nunc cognomen Iulo</emph></l>
<l><emph>Additur (Ilus erat, dum res stetit Ylia regno),</emph></l>
<l><emph>Triginta magnos volvendis mensibus orbes.</emph></l>
<l><emph>Imperio explebit, regnumque a sede Lavini</emph></l>
<l><emph>Transfert, et longam multa vi muniet Albam.</emph></l>
<l><emph>Hic iam ter centum totos regnabitur annos</emph></l>
<l><emph>Gente sub Ectorea; donec regina sacerdos,</emph></l>
<l><emph>Marte gravis geminam partu dabit Ylia prolem.</emph></l>
<l><emph>Inde lupe fulve nutricis tegmine letus</emph></l>
<l><emph>Romulus excipiet gentem, et Mavortia condet</emph></l>
<l><emph>Menia, Romanosque suo de nomine dicet.</emph></l>
<l><emph>His ergo nec metas rerum, nec tempora pono,</emph></l>
<l><emph>Imperium sine fine dedi.</emph></l>
</quote>
</p>
	<p>Istud totum dictum Virgilianum gratia illius sententie posui, scilicet triginta magnis 
volvendis mensibus orbes, idest annos quos vocat magnos respectu anni lunaris. Et sic patet de 
anno solari. Magnus vero annus, secundum astrologos, completur reversis omnibus planetis ad loca 
sue creationis, quod fit annis non paucioribus quingentis triginta, ut ait magister in historiis 
scolasticis. Mundanus autem annus completur omnibus stellis ad prima loca reversis, quod fiet 
demum post triginta sex milia annorum, ut ait idem magister. Viso itaque de quinqu<add resp="ed">i</add>plici anno, ad annum solarem, qui est modo nostra materia, redeamus. Annus 
enim solaris habet XII menses, cuius principium a frigoribus incoatur, illo scilicet tempore quo sol 
incipit supra nostrum orizonta elevari in principio Capricornii, quod quidem fit XVIII die 
decembris; cum autem sub Aquario ipse sol temperet crines suos, quod quidem signum intrat 
decimo septimo die ianuarii, quo etiam tempore bruma dissolubilis generatur, et quo tempore 
noctes ad dierum adequationem accedunt; quod fit XVIII martii. Tunc annus iuvenilis sive 
iuvenculus appellatur; vel quia modicum tempus habet, vel quia illo tempore terra virtute solis 
incipit renovari; quia viole tunc apparent, et alia terre nascentia incipiunt etiam pullulare. Ideo ait: 
«In quella parte del giovanett'anno». Et dicitur annus ab <emph>an</emph> quod est 
&lt;circum&gt;, quia quasi circulus vel anulus in se redit et renovatur. Unde apud Egyptios ante 
licteras inventas per pictum serpentem caudam suam mordentem et in se recurvantem indicabatur.
<quote rend="block">
<l><emph><foreign lang="ita">che 'l sole i crin sotto l'Aquario 
tempra</foreign></emph></l>

</quote></p>
	<p>Sol, secundum poetas, habet currum et equos, ut habetur supra in ystoria Phetontis, cantu 
XVII, quem quidem currum et equos motu suo per XII signa temperat atque regit. Quia in uno 
quolibet signo, idest sub quolibet signo, nam <emph>in</emph> ponitur pro <emph>sub</emph>, 
ut habetur in spera, stat per spatium unius mensis. Nam circa medium decembris intrat unum 
signum celeste, quod dicitur Capricornus; et tunc est solstitium hiemale. Sunt autem duo solstitia, 
scilicet hyemale et extivale. Et dicitur solstitium quasi <emph>solis statio</emph>, quia tunc sole 
stante crescunt dies vel noctes, ut ait beatus Ysidorus V libro <title>Eth.</title>. Et currit sol sub 
isto signo Capricornii usque ad decimum septimum ianuarii, et tunc intrat signum Aquarii. 
Completo vero uno mense, intrat signum Piscium; deinde Arietem, et tunc fit equinoctium vernale; 
deinde Taurum: deinde Geminos; deinde Cancrum, et tunc fit solstitium extivale; deinde Leonem; 
deinde Virginem; deinde Libram, et tunc fit equinoctium autunnale; deinde Scorpionem; deinde 
Sagittarium. Et de istis XII signis sub quibus uno anno sol peragrat cursum suum dantur versus:

<quote rend="block">
<l><emph>Sunt Aries, Taurus, Gemini, Cancer, Leo, Virgo,</emph></l>
<l><emph>Libraque, Scorpius, Architenens, Amphora, Pisces.</emph></l>
</quote>
</p>
	<p>De signis autem solstitiorum et equinoctiorum dantur etiam alii duo versus:

<quote rend="block">
<l><emph>Hec duo solstitia faciunt Cancer Capricornus,</emph></l>
<l><emph>Sed noctes equant Aries et Libra diebus.</emph></l>
</quote></p>
	<p><emph><foreign lang="ita">Et già le notti al mezzo dì sen vanno</foreign></emph>, idest, 
circa medium martii, quo scilicet tempore noctes et dies pariter adequantur, quia tunc temporis est 
equinoctium vernale. Duo enim sunt in anno equinoctia, scilicet, vernale et autunnale. Equinoctium 
vernale est in principio Arietis, circa medium martii; equinoctium vero autunnale est in principio 
Libre, circa medium septembris. Istis enim duobus temporibus dies cum noctibus pares sunt. Et 
appellatur illud tempus equinoctium eo quod tunc dies et nox horarum spatio equali consistunt, ut 
ait beatus Ysidorus, V libro <title>Eth.</title> In libro etiam spere appellatur equator diei et noctis, 
quia adequat diem artificialem nocti. Vult itaque dicere autor quod ab illo tempore quo sol intrat 
signum Aquarii usque ad martium sol &lt;iuvenculus&gt; appellatur, et illo tempore bruma sive 
pruina brevis et dissolubilis generatur.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">quando la brina in su la terra 
assempra</foreign></emph></l>
<l><emph><foreign lang="ita">l'ymagine di sua sorella 
bianca,</foreign></emph></l>
<l><emph><foreign lang="ita">ma poco dura a la sua penna 
tempra.</foreign></emph></l>

</quote></p>
	<p>Est autem bruma sive pruina vapor humidus congelatus, ut dicit Aristotiles, sive impressio 
generata ex vapore frigido et humido congregato in corpus nubis in medio interstitio aeris 
congelato, quidem per frigiditatem loci et temporis, in quibus non est aliqua pars caliditatis, ut dicit 
idem Aristotiles. Unde pruine accidit durities ex frigore loci et temporis; in quo scilicet loco et 
tempore generatur, quia frigus partes vaporis aggregat et contrahit, et sic pruine substantiam duram 
reddit . Ex nimia vero frigiditate albescit, et herbas et flores super quas cadit marcidos efficit et 
exurit. Admodicum autem solis radium evanescit et in rorem redit, quia pruina nil aliud est quam 
ros congelatus, ut ait Beda. Nam ros descendens ad terram frigiditate noctis spetiem albam, duram 
et frigidam recipit, et sic in pruine substantiam superficialiter se convertit, ut asserit idem 
Beda.</p>
</div4>

<div4>
<head>vv. 7-18</head>
<p><quote rend="block">
<l><emph><foreign lang="ita">lo villanello a cui la roba 
manca,</foreign></emph></l>
<l><emph><foreign lang="ita">si leva, et guarda, et vede la 
campagna</foreign></emph></l>
<l><emph><foreign lang="ita">bianchegiar tutta; ond'ei si batte 
l'anca,</foreign></emph></l>
<l><emph><foreign lang="ita">ritorna a casa, et qua et là si 
lagna,</foreign></emph></l>
<l><emph><foreign lang="ita">come 'l tapin che non sa che si 
faccia;</foreign></emph></l>
<l><emph><foreign lang="ita">poi riede, et la speranza 
ringavagna,</foreign></emph></l>
<l><emph><foreign lang="ita">vegendo 'l mondo aver cangiata 
faccia</foreign></emph></l>
<l><emph><foreign lang="ita">in poco d'ora, et prende suo 
vincastro,</foreign></emph></l>
<l><emph><foreign lang="ita">et fuor le pecorelle a pascer 
caccia.</foreign></emph></l>
<l><emph><foreign lang="ita">Così mi fece sbigottir lo 
mastro,</foreign></emph></l>
<l><emph><foreign lang="ita">quando li vidi sì turbar la 
fronte.</foreign></emph></l>

</quote></p>
	<p>Hic adducit autor unam pulcherrimam similitudinem vel figuram, que talis est: Illo nanque 
tempore quo magne pruine fiunt, inter signum Aquarii scilicet et Arietem, hoc est inter medium 
ianuarii et medium martii, pauper rusticus seu pastor, videns terram albescere propter brumam, et 
suas oviculas ducere ad pascua iam non valens, dolore plenus hac et illac per domum discurrens 
percutit sibi ancam. Sed post modicum, rediens et videns virtute solis brumam liquefactam sive 
destructam, spe sibi reddita confortatur. Simili modo timuit ipse autor quando vidit sui magistri 
frontem, ut habetur superius, conturbari, ymaginans atque credens ipsum in mente propter signa 
frontis esse turbatum. Nam facies hominis seu frons habet representare animi passiones. Quod 
autem turbationem in fronte monstraverit, habetur in precedenti cantu, ibi:

<quote rend="block">
<l><emph><foreign lang="ita">Appresso 'l duca a gran passi sen 
gì,</foreign></emph></l>
<l><emph><foreign lang="ita">turbat'un poco d'ira nel 
sembiante;</foreign></emph></l>

</quote></p></div4>

<div4>
<head>vv. 19-30</head>

	<p>Sed postquam ad ruinam sexti pontis devenerunt, Virgilius cum facie iocunda se convertit ad 
ipsum. Unde sequitur:

<quote rend="block">
<l><emph><foreign lang="ita">et così tosto al mal giunse lo 
'mpiastro;</foreign></emph></l>
<l><emph><foreign lang="ita">chè, come noi venimo al guasto 
ponte,</foreign></emph></l>
<l><emph><foreign lang="ita">lo duca a me si volse con quel 
pillio</foreign></emph></l>
<l><emph><foreign lang="ita">dolce ch'i' vidi prima a piè del 
monte.</foreign></emph></l>

</quote>
Sicut patet superius, primo cantu, ibi:

<quote rend="block">
<l><emph><foreign lang="ita">Mentre ch'i' ruinava in basso 
loco,</foreign></emph></l>
<l><emph><foreign lang="ita">dinanzi a li occhi mi fu 
oferto</foreign></emph></l>
<l><emph><foreign lang="ita">che per lungo silentio parea 
fioco.</foreign></emph></l>
<l><emph><foreign lang="ita">Le braccia aperse, dopo alcun consillio
electo seco</foreign></emph></l>
</quote></p>
	<p>Cum ad ruinam sexti pontis Virgilius devenisset, brachia sua ut Dantem acciperet mox 
expandit, prius tamen ruinam attendens intra se consilio habito vel electo, quia nichil sine consilio 
est agendum, quid ipsum agere oporteret; et sic deliberato consilio cepit eum. Unde sequitur: 
<emph><foreign lang="ita">et diedemi di piglio</foreign></emph>. Et ponit hic autor unam 
comparationem in qua mentis oculo videre possimus, qualiter et quo modo ipsum Virgilius elevavit 
ad summa, dicens:

<quote rend="block">
<l><emph><foreign lang="ita">Et come quei c'adopra et 
istima,</foreign></emph></l>
<l><emph><foreign lang="ita">che sempre par che 'nnanzi si 
provegia,</foreign></emph></l>
<l><emph><foreign lang="ita">così, levando me verso la 
cima</foreign></emph></l>
<l><emph><foreign lang="ita">d'un ronchion, avisava un'altra 
schegia,</foreign></emph></l>
<l><emph><foreign lang="ita">dicendo: «Sovra quella poi 
t'agrappa;</foreign></emph></l>
<l><emph><foreign lang="ita">ma tenta pria s'è tal ch'ella ti 
reggia».</foreign></emph></l>

</quote></p>
	<p>Comparatio talis est: Homo dum aliquid manibus operatur semper cum mente extimat non 
solum id quod agit, sed etiam quid agendum, ut partes sibi correspondeant alternatim; sicut 
exemplum possumus accipere in pulsatione alicuius musici instrumenti. Cum enim quis pulsat 
aliquam citharam sive liram, manibus exterius operatur et mente interius non solum id quod agit, 
sed etiam id quod agendum et quod sequitur solicite meditatur. Nam ut manifeste videmus, cum 
manu dextera arcu vel penna cordas resonare facit, et cum sinistra sonum identidem moderatur. 
Mente vero attente previdet sive estimat non solum quid agit, sed etiam quid agendum. Simili modo 
Virgilius, dum vidit illam ruinam arduam et difficilem ad ascensum, considerans quod esset 
onerosa autori, ipsum brachiis elevavit et in mente considerabat quomodo et qualiter per ruinam 
illam ipsum posset levius et agilius sullevare. Quod autem illa via per quam Virgilius impellebat 
autorem fuerit valde difficilis ad ascensum, apparet ex eo quod sequitur: «Non era via da 
vestito di cappa». Quicumque enim per malam maxime viam vadit, si pannos habent longos 
et clausos sicut sunt cape que totum hominem capiunt sive ligant – ideo dicitur 
<emph><foreign lang="ita">capa</foreign></emph>, a <emph><foreign lang="ita">capiendo</foreign></emph> – ire vel ascendere non valebit. Ideo sequitur: 
<emph><foreign lang="ita">che noi</foreign></emph>, idest Virgilius et ego, <emph><foreign lang="ita">a pena</foreign></emph>, idest fere, <emph><foreign lang="ita">ei lieve et io 
sospinto</foreign></emph>, idest ipse levis, quia sine corpore, et ego impulsus ab eo – 
<emph><foreign lang="ita">potavam su montar di chiappa in chiappa</foreign></emph>, idest 
poteramus ascendere de scopulo in scopulum. Est enim <emph><foreign lang="ita">chiappa</foreign></emph> ianuensium ydioma, qui erectos lapides et acutos, qui sunt 
in eorum marinis montibus sive ripariis, vocant chiappas.</p>
</div4>

<div4>
<head>vv. 34-36</head>
<p><quote rend="block">
<l><emph><foreign lang="ita">Et se non fosse che da quel 
procinto</foreign></emph></l>
<l><emph><foreign lang="ita">più che da l'altro era la costa 
corta,</foreign></emph></l>
<l><emph><foreign lang="ita">non so di lui, ma io sarei ben 
vinto.</foreign></emph></l>

</quote></p>
	<p>Declarat hic autor cum suo laborioso ascensu situm etiam bulgiarum. Dixit enim supra, 
cantu XVIII, quod quelibet bulgia habet in circuitu unam ripam, et sicut quelibet ripa circundat 
bulgiam suam, ita quelibet bulgia circundat ripam aliam subsequentem, ibi:

<quote rend="block">
<l><emph><foreign lang="ita">Quale, dove per guardia de le 
mura</foreign></emph></l>
<l><emph><foreign lang="ita">più et più fossi cingon li 
castelli,</foreign></emph></l>
etc.
</quote></p>
	<p>His autem dicit quod cum quelibet bulgia sit in medio duarum riparum, semper secunda ripa 
ymior sive bassior est quam prima; et hoc quia omnes bulgie tendunt ad yma. Ideo sequitur:</p>
</div4>

<div4>
<head>vv. 37-42</head>
<p><quote rend="block">
<l><emph><foreign lang="ita">Ma perchè Malebolge inver la 
porta</foreign></emph></l>
<l><emph><foreign lang="ita">del bassissimo pozzo tutta 
pende,</foreign></emph></l>
<l><emph><foreign lang="ita">lo sito di ciascuna valle 
porta</foreign></emph></l>
<l><emph><foreign lang="ita">che l'una costa surge et l'altra 
scende;</foreign></emph></l>
<l><emph><foreign lang="ita">noi pur venimo infine in su la 
punta</foreign></emph></l>
<l><emph><foreign lang="ita">onde l'ultima pietra si 
scoscende.</foreign></emph></l>

</quote></p>
	<p>Narrato et designato suo laborioso ascensu quem per ruinam sexti pontis de sexta bulgia 
exiverunt, dicit autor quod ad summum illorum scopulorum non sine magna anxietate finaliter 
devenerunt. Ideo sequitur:</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">La lena m'era del polmon sì 
munta</foreign></emph></l>
<l><emph><foreign lang="ita">quando fui sù, ch'i' non potea più 
oltre,</foreign></emph></l>
<l><emph><foreign lang="ita">anzi m'assisi ne la prima 
giunta.</foreign></emph></l>

</quote></p></div4>

<div4>
<head>vv. 46-48</head>

<p><emph><foreign lang="ita">«Omai convien che tu così ti 
spoltre»,</foreign></emph></p>

	<p>Hic ponit Virgilius talem comparationem sive similitudinem talem: Equus enim, cum primo 
est indomitus et lascivus, vocatur &lt;pullus&gt; sive &lt;pultro&gt;. Cum autem est domitus et 
laboribus assuetus, &lt;pullus&gt; seu &lt;pultro&gt; ulterius non vocatur. Et istud vulgo dicitur 
<emph>spoltrato</emph>, quod in latino sonat de pullo sive pultrone exire et equus effici. Simili 
modo homo primum est puer sive adolescens; postea iuvenis seu vir. Hoc est quod primo operatur 
opera scilicet puerilia, postea vero virilia. Moraliter autem hucusque Dantes in sua poesia 
quodammodo fuit pullus, quia levia et agilia respectu illorum que sequuntur superius pertractavit, 
admodo vero ardua et difficilia prosequitur in processu. Nam in ista septima bulgia pertractare 
intendit de transformationibus, quomodo scilicet latrones in serpentes et serpentes in latrones 
poesia subtilissima et admirabili transformantur. Vult itaque sibi Virgilius dicere: Admodo te 
oportet levia relinquere et versus ardua, sicut sunt ea de quibus tractaturus es, dirigere gressus tuos. 
Ut sic in eo illud verbum beati Pauli videatur impletum: Cum essem parvulus loquebar ut parvulus 
sapiebam ut parvulus. Cum autem factus sum vir, evacuavi que erant parvuli. Ideo sequitur: 
<emph><foreign lang="ita">chè seggendo in piuma</foreign></emph>, idest in otio, 
<emph><foreign lang="ita">in fama non si viene</foreign></emph>. Re vera enim, quia multi sunt 
qui ad Epycureorum sectam sectantur, et non nisi delectabilia et carni suavia adipisci conantur, 
idcirco virtutes que hominem mortuum vivere faciunt derelinquunt in otio marcescentes; quibus 
mortuis, talia post mortem vestigia de se linquunt, qualia spuma in aqua et fumus in aere 
derelinquunt.</p>
</div4>

<div4>
<head>vv. 52-54</head>
	<p><emph><foreign lang="ita">Et però leva su: vinci l'ambascia</foreign></emph>, idest 
anxietatem, <emph><foreign lang="ita">con l'animo che vince ogni battaglia, / se col suo grave 
corpo non s'accascia</foreign></emph>, idest non deicit semetipsum. Quia enim omnis nostra 
vis, sive omne nostrum posse, in animo et corpore situm est, ut per Salustium superius est 
ostensum. Animi animoso imperio, quo Deo similes sumus, vires corporeas quas cum bestiis 
participamus gubernare debemus; et talis gubernatio sive ordinatus processus regiminis facit 
hominem in omnibus triumphaliter triumphare. Si vero corporis imperio et animi servitio utimur, 
ita quod caro dominetur et anima ancilletur, tunc in infimum et vilissimum statum labitur ipsa 
hominis nobilissima creatura, et tunc non fit iudicium de ea sicut de homine, sed sicut de brutissimo 
animali. Unde Psalmista: Homo, cum in honore esset, non intellexit. Idest homo cum secundum 
animam similis esset Deo et corpori dominari deberet, quia omnia subiecit pedibus eius quando 
corporis non servitio sed imperio usus est – non intellexit, idest perdidit intellectum, quo 
preeminet omnibus creaturis. Ideo sequitur: Comparatus est iumentis insipientibus et similis factus 
est illis. Et per hunc modum Plato et Ovidius posuerant transformationes animarum, non quod una 
anima in aliud corpus realiter transformetur, sed per diversa peccata que committit diversis 
animalibus similatur. Unde Boetius, quarto libro <title>De Consolatione</title>: «Evenit... 
ut quem transformatum vitiis videas, hominem extimare non possis».</p>
</div4>

<div4>
<head>vv. 55-57</head>
<p><emph><foreign lang="ita">Più lunga scala conven che si saglia;</foreign></emph> Vere 
longam scalam dixit autorem Virgilius ascensurum, quia tractaturus erat de monte Purgatorii, ubi 
sunt altissime scale usque ad lune globum pertingentes. Quibus omnibus superatis, ascensurus erat 
per omnes speras et celos usque ad illum qui ex nichilo omnia produxit in esse.
<quote rend="block">
<l><emph><foreign lang="ita">non basta da costoro esser 
partito.</foreign></emph></l>

</quote>
Moraliter sic intelligi debet: non enim sufficit ad salutem mala non facere, nisi homo quantum 
potest operetur et bonum. Et ideo Psalmista, postquam dixit «declina a malo» 
subiunxit «et fac bonum». Et beatus Ieronimus, in epistula ad rusticum monacum: 
Nisi, inquit, oderimus malum, bonum amare non possumus. Ideo notanter adiungit in textu: 
«Se tu m'intendi, or fa' sì che ti vallia». Ille enim tunc bene intelligit id quod audit, 
quando illud operibus satagit adimplere. In cuius figura mox ait autor:</p>
</div4>

<div4>
<head>vv. 58-60</head>
<p><quote rend="block">
<l><emph><foreign lang="ita">Leva'mi allor, mostrandomi 
fornito</foreign></emph></l>
<l><emph><foreign lang="ita">mellio di lena,</foreign></emph></l>

</quote>
idest anelitu, qui quando est fortis, est animal vigorosum; quando vero debilis, invigorosum. Lictera 
plana est usque ibi: <emph><foreign lang="ita">Non so che disse, ancor che sovra 'l 
dosso</foreign></emph>, idest cacumen pontis, <emph><foreign lang="ita">che varca 
quivi</foreign></emph>. Quasi dicat: Utinam tu – loquebatur autem quedam anima versus 
Dantem, quem loqui audio, et ad loquelam cognosco – istum pontem iam preterisses et esses 
super alium pontem, ne me agnoscere posses.</p>
	<p><emph><foreign lang="ita">Io era volto in giù</foreign></emph>. Lictera plana est, usque 
ibi:

<quote rend="block">
<l><emph><foreign lang="ita">si dee seguir con l'opera 
tacendo.</foreign></emph></l>

</quote></p>
</div4>

<div4>
<head>vv. 79-90</head>
<p><quote rend="block">
<l><emph><foreign lang="ita">Noi discendemo 'l ponte da la 
testa</foreign></emph></l>
<l><emph><foreign lang="ita">ove s'agiunge con l'octava 
ripa,</foreign></emph></l>
<l><emph><foreign lang="ita">et poi mi fu la bolgia 
manifesta.</foreign></emph></l>

</quote></p>
	<p>Hic incipit autor de septima bulgia pertractare, et dicit quod vidit in ea tantam multitudinem 
serpentum quod tres partes mundi que serpentibus plene esse dicuntur, scilicet Libia, Ethyopia, et 
desertum quod supra mare Rubrum est, tantam multitudinem noxiorum animalium non producunt. 
Sed antequam ad ipsa animalia veniamus, de istis tribus partibus mundi, scilicet Libia, Ethyopia, et 
deserto maris Rubri, quia a remotis sunt, aliqua videamus. Libia est una ex tribus partibus orbis que 
alio nomine Affrica nuncupatur. Nam mundus in tres partes dividitur ab antiquis, scilicet in Asiam, 
Libiam, et Europam. Que quidem nomina a tribus mulieribus processerunt: Asia enim, ut XIIII 
libro <title>Eth.</title> scribit Ysidorus, ex nomine cuiusdam mulieris est appellata, que apud 
antiquos imperium tenuit orientis. Europa vero ab una alia muliere, que fuit filia Agenoris et soror 
Cadmi, vocabulum est sortita, de qua Ysidorus, libro ut supra: Europa fuit filia Agenoris regis, 
quam Iupiter ab Affrica raptam Cretam advexit, et partem tertiam orbis ex eius nomine appellavit. 
Iste autem Agenor fuit filius Libie, ex qua et Libia, idest Affrica, fertur cognominata. Unde apparet 
quod prius Libia accepit nomen, postea vero Europa; Libia etiam a quadam muliere, ut iam dictum 
est, nomen accepit. Nam Epavus, filius Iovis, qui Memphym in Egypto condidit, ex Cassiota uxore 
sua quandam filiam nomine Libiam procreavit. Que Libia in Affrica regnum possedit, ex cuius 
nomine illa terra fuit postea Libia appellata, ut ait Ysidorus libro ut supra. Affricam autem, 
secundum eundem Ysidorum, ideo ipsam Libiam dicunt, quasi apricam, eo quod sit aperta celo et 
soli, et sine orrore frigoris. Alii vero dicunt istam terram Affricam appellari ab uno ex posteris 
Abrahe de Cethura, qui vocatus est Affer. Ista itaque Libia in quadam sui parte serpentibus dicitur 
esse plena, ut patet per Lucanum et alios scriptores qui de mundi conditionibus conscripserunt. Est 
etiam in ista Libia quedam provincia sive regnum sub torrida zona situm, ubi propter nimium solis 
incendium nascuntur homines nigri, que quidem terra Ethyopia nuncupatur. De qua Iohannes Os 
Aureum: Ethyopum terras iam fervida torruit estas.</p>
	<p>In hac provincia regnavit illa sapientissima femina que, ut habetur in tertio libro Regum, 
venit in Ierusalem audire sapientiam Salomonis. In ista itaque Ethyopia sunt animalia mirabiliter 
venenosa ac etiam monstruosa.</p>
	<p>Supra mare vero Rubrum est desertum Sur, per quod transierunt filii Israel sub ducatu 
Moysi. In isto autem deserto abundant animalia serpentina. Exemplificat igitur autor et dicit quod 
nec Libia, nec Ethyopia, nec desertum maris Rubri tantam multitudinem venenatorum animalium 
non producunt, quantam in ista bulgia modo vidit. Facta qualicunque mentione de illis tribus 
partibus orbis que serpentibus et noxiis animalibus plene sunt, ad illa saltim animalia que hic gratia 
exemplorum autor adducit nostrum calamum convertamus. Ponit enim hic autor quinque speties 
sive genera serpentina, scilicet chelydros, iaculos, pharias, centros, et amphysibenas. Chelidris est 
quidam serpens aquaticus et terrestris, unde dicitur a <emph>ceros</emph>, quod est 
&lt;terra&gt;, et <emph>ydor</emph>, quod est &lt;aqua&gt;; inde <emph>chelydris</emph>, 
serpens aquaticus et terrestris, cuius natura est quod ambulat a medietate corporis totus sursum 
erectus, aliam autem partem trahit per terram similiter totam rectam. Si autem aliquo modo se 
torserit, statim crepat. Cuius veneni talis est operatio: tactu enim sui corporis terram per quam 
incedit taliter calefacit quod ipsam fumare facit. Unde Lucanus in VIIII: «Tactus via 
fumante chelidris». Et ille fumus est adeo venenosus quod quicunque homo seu animal per 
illam viam incederet, statim spiritum exalaret. Fugatur autem odore citrino. Idcirco Virgilius in 
<title>Buccholicis</title> admonet pastores ut in stabulis faciant ignem de citro et galbano, dicens:

<quote rend="block">
<l><emph><foreign lang="ita">Disce et odoratam stabulis accendere 
citrum,</foreign></emph></l>
<l><emph><foreign lang="ita">galbaneoque nidore graves agitare 
chelidros.</foreign></emph></l>

</quote></p>
	<p>Iaculi sunt serpentes parvi et breves, qui admodum iaculorum de arboribus se emittunt, et 
quicquid vivum, sive hominem sive animal, tangunt mox interimunt, ut dicit Ysidorus, XII libro 
<title>Eth.</title> Ideoque iaculi appellantur. Unde Lucanus in nono: «Iaculique 
volucres». Pharias est quidam serpens qui, secundum Ysidorum, totus incedit erectus; nam 
sicut homo ambulat pede, ita pharias incedit et cauda. Inde dicitur pharias a 
<emph>phares</emph>, quod est transitus sive divisio, quia eius natura incedit divisa ab aliorum 
serpentum naturis. Unde Lucanus in nono: «Et contentus iter cauda sulcare pharias». 
Et forte hoc genus serpentis, secundum quosdam, diabolus tunc elegit, quando primos parentes 
decepit. Quod cum Sacra Pagina minime concordare videtur, que dicit serpentem qui decepit eos in 
maledictione fuisse prostratum. Potest autem dici quod omnis serpens ante peccatum incedebat 
erectus, ut facit modo pharias, sed in maledictione quam a Deo recepit fuit vel in totum vel in 
partem aliquam prostratus, excepto pharia, quem erectum ideo Deus forte dimisit, ut citius credere 
valeamus omnem serpentem ante peccatum fuisse erectum. Centris est quedam serpens inflexuosa, 
que ambulat semper recta, non tamen erecta, sed per terram toto corpore serpit recta, contra 
naturam aliorum serpentum; nam si usquam se torserit, statim crepat. Unde centris dicitur quasi in 
centro, idest in medio crepans. De hac serpente ait Lucanus in nono: «Et semper recto 
lapsurus limite centris». Amphysibena, secundum Ysidorum, XII libro <title>Eth.</title>, 
habet duo capita sine aliqua cauda currens, utroque capite tractu corporis circulato, cuius oculi 
veluti due lucerne lucent. De quo Lucanus in nono: <emph>Et gravis in geminum vergens caput 
amphysibena.</emph></p>
	<p>Ideo ait autor in textu quod tot pestilentias nec sic pravas ostendit unquam Libia cum tota 
Ethiopia, nec desertum quod supra mare Rubrum est. Vel istum desertum vocat autor illam 
solitudinem inviam et inaquosam per quam Moyses duxit exercitum Pharaonis contra Ethyopes qui 
vastaverant regnum Egypti, cuius hystoriam narrat magister in hystoriis in hunc modum: Cum 
adultus esset Moyses, Ethyopes vastaverunt Egyptum usque ad Memphym et mare. Quo circa 
conversi ad divinationes Egyptii responsum ceperunt ut auxiliatore uterentur hebreo. Et vix 
obtinuerunt a Thermuth filia Pharaonis, que ipsum educaverat et in filium adoptaverat, ut exercitui 
quem preparaverant Moysen preficerent ducem, prius tamen prestitis sacramentis ne ei nocerent. 
Erat enim Moyses vir bellicosus et peritissimus, qui fluminis iter tanquam longius pretermittens, 
per terram duxit exercitum itinere breviori, ut improvisos Etyopes preveniret. Sed per loca plena 
serpentibus iter faciens, tulit in archis papiriis super plaustra ibices ciconias, scilicet egyptias 
naturaliter infestas serpentibus que rostro per posteriore immisso alvum purgant. Castraque metatus 
proferebat eas ut serpentes fugarent et devorarent, et ita tutus per noctem transibat exercitus. 
Tandem preventos Ethiopes expugnans inclusit eos fugientes in civitatem regiam Saba, quam post 
Cambises a nomine sororis sue Meroen denominavit. Quam cum quia inexpugnabilis erat diutius 
obsedisset, oculos suos iniecit in eum Tharmis filia regis Ethiopum et ex condicto tradidit ei 
civitatem si eam duceret in uxorem. Et factum est ita. Inde est quod Maria et Aaron iurgati sunt 
postea adversus Moysen pro uxore eius Ethyopissa. Dum autem Moyses redire vellet in Egyptum, 
non acquievit uxor. Proinde Moyses tanquam vir peritus astrorum, ymaginem sculpsit in duabus 
gemmis huius efficacie ut altera memoriam altera oblivionem conferret; cumque paribus anulis eas 
inseruisset, alterum scilicet oblivionis anulum uxori prebuit, alterum ipse tulit ut sicut pari amore, 
sic paribus anulis insignirentur. Cepit ergo mulier amoris viri oblivisci, et tandem libere in 
Egyptum regressus est. Tante autem pulcritudinis fuit Moyses, ut ait Iosephus, ut nullus adeo 
severus esset qui eius aspectui non hereret. Multique dum cernerent eum per plateas et vias 
ambulantem opera in quibus erant occupati, ut ipsum respicerent, dimittebant.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Tra questa cruda et tristissima 
copia</foreign></emph></l>
<l><emph><foreign lang="ita">correvan genti nude et 
spaventate,</foreign></emph></l>
<l><emph><foreign lang="ita">senza sperar pertugio o 
elitropia:</foreign></emph></l>

</quote></p>
	<p>Dicit hic autor quod vidit gentes nudas et attonitas per istam septimam bulgiam decurrentes, 
sine spe inveniendi aliquod foramen in quo possent abscondi. Ideo ait: <emph><foreign lang="ita">sanza sperar pertugio</foreign></emph>, vel aliquo umbraculo vel velamine operiri. 
Ideo ait <emph>elytropia</emph>, nam elytropia est quedam gemma que operit hominem vel 
obumbrat, ne oculis intuentium videatur. Cuius gemme proprietates sunt iste: Elytropia gemma est 
viridis cum guttis pumiceis. Et est sic dicta ab effectu, quia si ponatur in aqua radiis solis opposita, 
ebullire facit aquam in vase positam et resolvit in nebulam; et post paululum talis nebula in guttas 
resolvitur pluviales. Et ex hoc dicitur hominem invisibilem reddere, dum posita in pelvi in aqua 
clara radios solis mutat et ex aeris repercussione obumbrare videtur radiorum solarium claritatem et 
quendam inducere in aere colorem sanguineum, ac si sol ex lunaris corporis interpositione ad 
solem, sol eclipticas pati tenebras videatur. Et ideo, quia ita solis potest claritatem mutare, ideo 
<emph>elytropia</emph>, idest &lt;solis aversio&gt; nuncupatur. Et hec expresse dicit Ysidorus 
et Dyas. In lapidario etiam sic habetur:

<quote rend="block">
<l><emph>Ex re nomen habens est elytropia gemma,</emph></l>
<l><emph>Que solis radiis in aqua subiecta vacillo</emph></l>
<l><emph>Sanguineum reddit mutato lumine solem</emph></l>
<l><emph>Eclipsinque novam terris effundere,</emph></l> etc.
</quote>
Vult itaque dicere hic quod isti miseri peccatores currunt nudi et attoniti, sine spe se posse 
abscondere in aliquo foramine vel aliquo umbraculo operiri, sicut magi cum elytropia operiunt sive 
obnubilant suas artes.</p>
</div4>

<div4>
<head>vv. 94-99</head>
<p><emph><foreign lang="ita">con serpi le man dietro avea legate;</foreign></emph></p>

	<p>Quia hic incipit autor de latronum conditionibus pertractare, ideo in principio sue poetice 
descriptionis sive narrationis ponit quod, sicut latrones in mundo dum vadunt ad furcas vadunt cum 
manibus retro vinctis, ita in inferno ponit ipsos habere manus a tergo serpentibus alligatas. Et quia 
pena inferni eterna censetur, ideo ad ostendendum quod pena latronum similiter sit eterna, dicit 
quod illi serpentes cum quibus ipsorum latronum brachia sunt ligata, renes ipsorum latronum, 
capitibus et caudis perforabant, et ipse caude sunt ante illorum pectora cum capitibus annodate. 
Ideo ait in textu:

<quote rend="block">
<l><emph><foreign lang="ita">quelle ficcavan per le ren la 
coda</foreign></emph></l>
<l><emph><foreign lang="ita">e 'l capo, et eran dinanzi 
agroppate.</foreign></emph></l>
<l><emph><foreign lang="ita">Et ecco ad un ch'era da nostra 
proda,</foreign></emph></l>
<l><emph><foreign lang="ita">s'aventò un serpente che 'l 
trafisse</foreign></emph></l>
<l><emph><foreign lang="ita">là dove 'l collo a le spalle 
s'annoda.</foreign></emph></l>

</quote></p>
	<p>Modo in hoc passu incipit autor de transformationibus subtilem et mirabilem texere 
poesiam, ponens ipsos latrones in serpentina et venenosa animalia transformari. Ubi est 
advertendum quod quadruplex transformatio reperitur, videlicet naturalis, moralis, magicalis, et 
supernaturalis. Naturalis transformatio est quando una res in aliam formam sive spetiem 
transformatur, sicut quando terra transformatur in herbam, herba in florem, flos in fructum, quia 
fructus comestus in carnem et sanguinem transformatur; et sicut corallus, qui sub aqua est herba, 
sed cum extrahitur extra aquam illico durescit, rubescit, et lapidescit. Unde Ovidius, XV libro 
<title>Meth.</title>:

<quote rend="block">
<l><emph>Sic et coralium quo primum contigit auras</emph></l>
<l><emph>Tempore durescit: mollis fuit herba sub undis.</emph></l>
</quote>
Et sicut de corruptis visceribus taurorum apes que mellificant oriuntur. Ovidius libro ut supra:

<quote rend="block">
<l><emph>Hi quoque dilectos mactatos obruere tauros</emph></l>
<l><emph>(Cognita res usu): de putri viscere passim</emph></l>
<l><emph>Florilege nascuntur apes, que more parentum</emph></l>
<l><emph>Rura colunt, operique favent in spemque laborant.</emph></l>
</quote>
Et sicut de cancro marino nascitur scorpius in hunc modum: Si enim accipias cancrum et auferas 
sibi omnia brachia, et ipsum sic sepelias brachiis detruncatum, de ipso cancro scorpius orietur. 
Unde Ovidius, libro ut supra:

<quote rend="block">
<l><emph>Concava litoreo si demas brachia cancro,</emph></l>
<l><emph>Cetera supponas terre de parte sepulta,</emph></l>
<l><emph>Scorpius exhibit caudaque minabitur unca.</emph></l>
</quote>
</p>
	<p>Moralis transformatio est quando homo ad ymaginem Dei factus per diversa vitia in diversas 
bestias transformatur. Probitate enim et virtute deserta, qua homo efficitur suo similis Creatori, 
desinit esse homo et per diversa peccata diversis animalibus similatur, sicut quarto libro <title>De 
Consolatione</title> ostendit Boetius in hunc modum, dicens: «Fervet aliquis avaritia 
violentus ereptor alienarum operum effectus, dixeris scilicet illum similem lupo. Ferox atque 
inquietus exercet linguam litigiis? Cani illum comparabis. Insidiator occultus gaudet fraudibus 
subripuisse, scilicet aliena vulpeculis exequatur. Ire intemperans fremit? Leonis animum gessare 
credatur. Pavidus atque fugax non metuenda formidat? Cervis similis habeatur. Segnis ac stupidus 
torpet? Asinum vivit, idest asinine vel admodum asini vivit. Levis ac inconstans studia permutat? 
Nichil ab avibus differt. Fedis immundisque libidinibus quis immergitur? Sordide suis voluptatibus 
detinetur». Et sic de ceteris vitiis possumus adaptare. Et concludit Boetius: «Ita fit ut 
qui, deserta probitate, homo esse desierit, cum in divinam conditionem transire non possit, vertatur 
in belvam». Et per istum modum ponunt poete Hecubam reginam troyanam in canem fuisse 
conversam, de qua habebimus infra, cantu XXX. Et ista secunda transformatio est peior illa que 
sequitur, sicut probat Boetius, libro ut supra.</p>
	<p>Magicalis autem transformatio est illa qua, arte diabolica, una res in aliam transformatur, 
sicut in Exodo legimus quod magi Pharaonis virgas ligneas in dracones arte diabolica 
transformarunt. Nam magi oculos spectantium deludunt, vel, secundum Augustinum, demones 
adiurati discurrunt per mundum, et subito quedam naturalia quibus demones hec et his similia 
operantur asportant. Narrat etiam Ovidius, XIIII libro <title>Meth.</title>, et Boetius, quarto 
<title>De Consolatione</title>, quod Circe filia solis, socios Ulixis mutavit in bestias, cuius 
mutationis ystoriam habebimus infra, XXVI cantu. Varro etiam, ut ait beatus Augustinus, asserit 
socios Dyomedis in aves fuisse mutatos. Idem narrat quod Archades forte ducti transnatabant 
quoddam stagnum atque ibi convertebantur in lupos, et cum similibus feris per deserta illius 
regionis vivebant. Qui si non vescebantur carne humana, per novem annos, eodem stagno 
transnatato, reformabantur in homines. Idem Varro narrat, quod quidam iuvenis cum gustasset de 
sacrificio quod Archades deo suo liceo immolabant, in lupum fuit subito transformatus, et decimo 
anno forme pristine restitutus. Apuleius etiam platonicus de se narrat quod dum quoddam poculum 
degustasset, fuit in asinum transformatus, humano tamen animo remanente. Narrat etiam 
Augustinus in libro <title>De Civitate Dei</title> quod cum esset in Ytalia, audivit quod in 
quadam parte regionis ytalice quedam mulieres, magicis artibus imbute, dabant viatoribus quedam 
veneficia in caseo ad gustandum unde in iumenta illico vertebantur et, necessaria hinc inde 
portantes, finito servitio ad statum pristinum vertebantur.</p>
	<p>Multa et alia de ista materia possent dici, que propter vitandum fastidium derelinquo. Unum 
vero nolo sub silentio preterire, quod omnes iste transformationes et similes non realiter sed 
apparenter, ut dicunt sancti, magica arte fiunt. Quantam vero vim habeat ista ars, cantu XX quere 
supra. Quod vero aliqua res aliter videatur quam sit, hoc contingere potest duabus de causis: primo, 
ex illusione fantasie ipsius videntis, que ex variis causis contingit, sicut operante divina virtute servi 
Sisinii ad preceptum domini sui volentes ligare beatum Clementem papam, ligabant quandam 
columnam, ut in vita beati Clementis apparet. Vel operante arte vel scientia magicali, una res 
apparet quod non est, et non apparet quod est; sicut in regno Sicilie una mulier que habebat nasum 
amputatum videbatur a masio suo pulcerrima mulierum; et dum semel fuisse interrogatus a quodam 
que esset maior pulcritudo in facie illius mulieris, respondidit esse nasum. Secundo, res videtur 
aliter quam sit ex aspersione alicuius pulveris, vel liquoris, vel alterius rei super rem visam. Cuius 
signum est quod si res sic aspersa fuerit lota aqua, redditur ei speties sua prima. Unde legitur quod 
quidam iuvenis ioculator, receptus hospitio a duabus aniculis in strata publica commanentibus, fuit 
per artem magicam in asinum transformatus; qui quocunque modo anus precepissent illico 
movebatur. Quamvis enim amiserit loquelam, non tamen amiserat intellectum. Cum vero quidam 
mercator asini, obedientiam admiratus, illum emisset, ab illis aniculis fuit premonitus ut si perpetuo 
vellet habere asinum ad omnia sua beneplacita preparatum, quod arceret eum ab aqua. Cum autem 
custos eius labente tempore negligentior in custodia asini esse cepisset, asinus rupto loro in lacum 
proximum se immergens, in formam pristinam est reversus.</p>
	<p>Transformatio autem miraculosa sive supernaturalis est quando miraculose Deus per se vel 
per angelos seu sanctos aliquid supernaturaliter operatur; sicut quando uxorem Loth in salis statuam 
transformavit; vel sicut quando virga Moysi divina virtute in serpentem fuit illico transformata et 
iterum in formam pristinam restituta; vel sicut quando virga Aaron sine aliquo germine vel humore 
frondes, flores, et poma produxit; vel sicut quando Nabuchodonosor regem in bestiam 
transformavit, ita quod medius bos et medius leo sibi ipsi et etiam aliis apparebat; vel sicut quando 
per verba sacramentalia aqua elementalis convertitur in baptismum. Unde beatus Augustinus: 
Accedit verbum ad elementum et fit sacramentum. Vel sicut quando per sanctissima verba que 
Christus instituit panis et vinum in suum corpus et sanguinem transmutantur. Primum habetur in 
libro Genesis, XVIIII capitulo. Secundum habetur in libro Exodi, capitulo. Tertium habetur in libro 
Numerorum, capitulo. Quartum habetur in libro Danielis, quarto capitulo. Quintum habetur in 
quarto libro Sententiarum. Sextum vero et ultimum in prima epistula beati Pauli ad Corinthios, et in 
Evangelio beati Marchi, XIIII capitulo.</p>
	<p>Visis igitur diversis transformationibus, ad nostram materiam redeamus. In isto itaque cantu 
autor tractat de latronibus qui in serpentes in ista bulgia transformantur. Que quidem transformatio 
est protinus censenda moralis. Nam sicut serpens est animal malitiosum et callidum, ita fures et 
latrones multa in furando calliditate utuntur; et sicut serpens in silentio mordet, ita latrones in 
occulto furantur; et sicut serpens omne foramen ingreditur, ita latro per parva et occulta foramina 
domum ingreditur ad furandum; et sicut tota vita serpentis, ut ait Plinius, stat in capite et duobus 
digitis corporis, quia si serpens amputato capite cum duobus digitis corporis evadere poterit, vivet, 
ut aiunt philosophi, ita tota potentia sive vis in portando furata stat in capite atque collo. Et ideo in 
illa parte qua onus portatur fuit iste latro a quodam serpente percussus, quia per que peccat homo, 
per hec et torquetur. Ideo ait in textu:

<quote rend="block">
<l><emph><foreign lang="ita">Et ecco ad uno ch'era da nostra 
proda,</foreign></emph></l>
<l><emph><foreign lang="ita">s'aventò un serpente che 'l 
trafisse</foreign></emph></l>
<l><emph><foreign lang="ita">là dove 'l collo a le spalle 
s'annoda.</foreign></emph></l>

</quote></p>
	<p>Iste autem sic a serpente percussus subito est accensus, arsus, et in pulverem transformatus; 
de cuius subita accensione, combustione, et in pulverem transformatione adducit hic autor unam 
comparationem. Comparatio talis est:</p>
</div4>

<div4>
<head>vv. 100-102</head>
<p><quote rend="block">
<l><emph><foreign lang="ita">Nè O sì tosto mai nè I si 
scrisse,</foreign></emph></l>
<l><emph><foreign lang="ita">com'ei s'accese et arse, et cener 
tutto</foreign></emph></l>
<l><emph><foreign lang="ita">convenne che cascando 
divenisse;</foreign></emph></l>

</quote></p>
	<p>Inter omnes enim licteras nostri alphabeti latini, nulla lictera est ita facilis ad scribendum 
sicut <emph>o</emph> vel <emph>i</emph>. Et nota quod licteras latinas adinvenit quedam 
regina Archadie, mater scilicet Evandri regis, nomine Nichostrata; sed quia futura carminibus 
predicebat, ideo carmentis nimpha dicta est, ut dicit Ysidorus, primo libro <title>Eth.</title> 
Hebreas autem licteras Moyses adinvenit. Sirorum vero et Caldeorum invenit Abraham dum 
moraretur peregre apud eos. Egyptiorum autem licteras Ysis regina filia Ynacis, de Grecia veniens 
in Egyptum reperit. Grecarum vero usum primum Fenices invenerunt. Unde Lucanus:

<quote rend="block">
<l><emph>Fenices primi, fame si credere, ausi</emph></l>
<l><emph>Mensuram rudibus vocem signare figuris.</emph></l>
</quote>
</p>
	<p>Hinc est quod feniceo colore librorum capita inscribuntur, quia ab ipsis Fenicibus lictere 
initium habuerunt, ut dicit Ysidorus, libro ut supra. In omnibus autem gentibus ideo A prima lictera 
est, quia ipsa prior nascentibus vocem aperiat; nam Hebrei <emph>aleph</emph>, greci 
<emph>alpha</emph>, latini vero A in principio licterarum ponunt. Sed quamvis superius dictum 
sit quod Nichostrata licteras latinas invenerit, non est tamen tenendum quod omnes licteras quas in 
nostro alphabeto habemus ipsa invenerit. Quia istam licteram y Pictagoras Samius adinvenit. Ideo 
ipsam licteram i grecum appellamus; x lictera usque ad Augusti tempus nondum apud Latinos erat, 
sed pro ea c et s primitus ponebantur. Unde ex eiusdem licteris compositum nomen habet, ut vult 
Ysidorus, libro ut supra. Ç etiam apud Romanos usque ad Augusti tempora non habebatur, sed pro 
ipsa ç duo s ponebant; quam vero licteram, ut dicit Ysidorus, nec Greci resonant nec Hebrei; 
exceptis enim Latinis hanc nulla alia lingua habet.</p>
</div4>

<div4>
<head>vv. 103-108</head>
	<p>Posita comparatione quomodo leviter arserit latro iste, ponit autor quomodo iste latro sic 
incineratus subito in statum pristinum est reversus, ponens quoddam exemplum de fenice, dicens:

<quote rend="block">
<l><emph><foreign lang="ita">et poi che fu a terra sì 
distructo,</foreign></emph></l>
<l><emph><foreign lang="ita">la polver si raccolse, et per sè 
stessa,</foreign></emph></l>
<l><emph><foreign lang="ita">e 'n quel medesimo ritornò di butto. – 
idest statim. –</foreign></emph></l>
<l><emph><foreign lang="ita">Così per li gran savi si 
confessa</foreign></emph></l>
<l><emph><foreign lang="ita">che la fenice more et poi 
rinasce,</foreign></emph></l>
<l><emph><foreign lang="ita">quand'al cinquecentesim'anno 
appressa;</foreign></emph></l>

</quote></p>
	<p>Adducit hic autor exemplum de fenice, dicens quod quemadmodum fenix moritur et 
renascitur, ita ille latro a serpente percussus, postquam fuit incineratus in statum pristinum est 
reversus. De natura autem et conditionibus fenicis sic habetur in libro <title>De Proprietatibus 
Rerum</title>: Fenix unica dicitur avis et in toto orbe terrarum singularis; apud Arabes autem, ubi 
fenix nascitur, singularis nominatur, ut dicit Ysidorus. De hac autem ave dicit quidam philosophus 
quod fenix est avis sine pari, vivens quadringentis vel quingentis annis. Quibus completis, cum 
suum sentit defectum, nidum facit ex lignis aromaticis valde siccis, que in estate et fervore solis, 
flante favonio, accenduntur; quibus accensis fenix sponte nidum ingreditur et ibidem inter ligna 
ardentia incineratur; ex quo cinere infra triduum quidam vermiculus nascitur, qui paulatim 
plumescens in volucrem reformatur. Istud idem dicit beatus Ambrosius in hec verba: De fenicis 
humore sive cinere vermis surgit, paulatimque adolescit, et processu temporis induit alarum 
remigia, atque in avis spetiem reparatur. Est autem fenix avis pulcherrima, pavoni in plumis 
simillima, solitudinem diligens, granis et fructibus mundis vescens. De hac ave narrat Alanus quod 
cum Onias summus pontifex Elyopoleos in Egypto templum ad similitudinem templi Salomonis 
edificasset, primo die azimorum cum ligna multa aromatica super altare congessisset, et ad ignem 
ad offerendum sacrificium subiecisset; subito omnibus videntibus descendit in medium rogi talis 
avis, que in igne sacrificii statim in cinerem est redacta. Remanente autem cinere et de precepto 
sacerdotis cum diligentia reservato, infra triduum quidam vermiculus de predicto cinere est creatus, 
qui tandem recipiens formam avis ad solitudinem evolavit.</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">herba nè biado in sua vita non 
pasce,</foreign></emph></l>
<l><emph><foreign lang="ita">ma sol d'incenso lacrim'e 
d'amomo,</foreign></emph></l>
<l><emph><foreign lang="ita">et nardo et mirra son l'ultime 
fasce.</foreign></emph></l>

</quote></p>
	<p>Dicit hic autor quod fenix herba non vescitur, neque blado, sed solum lacrimis thuris et suco 
vivit amomi. Unde Ovidius, XV libro <title>Meth.</title>:

<quote rend="block">
<l><emph>Una est que reparet seque ipsam seminet ales,</emph></l>
<l><emph>Assirii fenica vocant; non fruge neque herbis,</emph></l>
<l><emph>Sed turis lacrimis, et suco vivit amomi.</emph></l>
<l><emph>Hec ubi quinque sue complevit secula vite,</emph></l>
<l><emph>Ilicis in ramis tremuleque cachumine palme,</emph></l>
<l><emph>Unguibus et puro nidum sibi construit ore,</emph></l>
<l><emph>Quo simul ac casias et nardi lenis aristas</emph></l>
<l><emph>Quassaque cum fulva substravit cinnama mirra</emph></l>
<l><emph>Se super imponit finitque in odoribus evum.</emph></l>
<l><emph>Inde ferunt, totidem qui vivere debeat annos,</emph></l>
<l><emph>Corpore de patrio parvum fenica renasci.</emph></l>
</quote>
</p>
	<p>Sed quia hic autor facit de quatuor aromaticis rebus mentionem, videlicet de thure, amomo, 
nardo et mirra, ideo de ipsis aliquid videamus.</p>
	<p>Thus est nomen arboris et gummi inde emanantis. Est autem Arabie immensa atque ramosa, 
levissimi quidem corticis; mons autem in quo nascitur thus libanus nuncupatur. Et ut dicit glosa 
super illo verbo, Ecclesiastici XXIIII: Ego quasi libanus non incisus. Libanus est arbor in Arabia, 
cortice et folio lauro similis, fructum emittens bis in anno, in vere scilicet et autunno. Dicunt autem 
Arabes quod thus non debet colligi nec eius arbor incidi nisi a sacris et religiosis viris, et tempore 
collectionis vel incisionis contactu mulierum non pullutis. Dicunt etiam quod, collecto thure, vendi 
non debet nisi prius Deo decima persolvatur. Ideo secundum Ysidorum, thus dicitur a 
<emph>theos</emph>, quod est <emph>deus</emph>, quia in deorum sacrificiis adoletur.</p>
	<p>Amomum, sive amonium, est quedam gutta sive succus unius arboris, que sicut 
cinnamomum odorem habet; nascitur autem in Siria et Armenia. De quo Virgilius in 
<title>Bucholicis</title>: «Assirium vulgo nascetur amomum».</p>
	<p>Nardus est herba modica et spinosa, calida et odorifera; unde et a Grecis nardi spica 
nardostaces appellatur. Et est eius speties triplex, scilicet indica, syrica, et celtica; quia nascitur in 
tribus locis, videlicet in India, Siria, et Celte Gallie. Non tamen crescit in Siria, sed in quadam terra 
montuosa que in uno latere tangit Syriam et in alio Indiam. De hac herba fuit illud pretiosum 
unguentum quo Magdalena, fracto alabastro, unxit pedes Domini. Mirra arbor est in Arabia, 
altitudinis quinque cubitorum, cuius gutta viridis est, et multum aromatica pariter et amara, unde et 
nomen accepit; nam mirra amaritudinem sonat; cuius gutta per se manans pretiosior est ea que 
cortice inciso manat. Est autem tante amaritudinis quod vermes arcet; que a magis Christo fuit 
oblata, et cuius unguento corpus suum mortuum fuit unctum.</p>
</div4>

<div4>
<head>vv. 112-120</head>
<p><quote rend="block">
<l><emph><foreign lang="ita">Et qual'è que' che cade, et non sa 
como,</foreign></emph></l>
<l><emph><foreign lang="ita">per forza di demon c'a terra 'l 
tira,</foreign></emph></l>
<l><emph><foreign lang="ita">o d'altra oppilation che lega 
l'omo,</foreign></emph></l>
<l><emph><foreign lang="ita">quando si leva, che 'ntorno si 
mira,</foreign></emph></l>
<l><emph><foreign lang="ita">tutto smarrito de la 
grand'angoscia</foreign></emph></l>
<l><emph><foreign lang="ita">ch'elli à soferto, et guardando 
sospira:</foreign></emph></l>
<l><emph><foreign lang="ita">tal era 'l peccatore,</foreign></emph></l>
etc.
</quote></p>
	<p>Comparatio talis est: Due sunt passiones que ligant mirabiliter quemlibet patientem adeo 
quod dum passio incipit torquere, non advertit patiens quomodo cadit. Similiter quando de terra, 
finita passione, se levat, surgit totus attonitus propter magnam quam sustinuit passionem sive 
anxietatem, tali modo iste latro de sua anxietate surrexit.
<quote rend="block">
<l><emph><foreign lang="ita">O potentia di Dio quanto è 
severa,</foreign></emph></l>
<l><emph><foreign lang="ita">che cotai colpi per vendetta 
croscia!</foreign></emph></l>

</quote>
idest magno ictu percutit. Et est <emph>croscia</emph> vocabulum florentinum et tantum valet 
quantum &lt;percutere magno ictu&gt;. Hic apostrophat autor ad divinam potentiam, que in inferno 
adeo est severa, idest iusta, sine aliqua misericordia, quia flecti non potest. Ubi est notandum quod 
divina potentia est ubique, quia ubicunque est Deus est sua potentia. Sed Deus est ubique, iuxta 
illud Psalmiste: Si ascendero in celum tu illic es; si descendero in infernum, ades, etc. Ergo ubique 
est divina potentia. Et ideo nulla creatura sue potest resistere voluntati. Quantum autem in inferno 
sua potentia sit severa, apostrophando ad ipsam nobis autor innuit dicens:

<quote rend="block">
<l><emph><foreign lang="ita">O potentia di Dio, quant'è 
severa,</foreign></emph></l>
<l><emph><foreign lang="ita">che cotai colpi per vendetta 
croscia!</foreign></emph></l>

</quote></p></div4>

<div4>
<head>vv. 121-123</head>

<p><emph><foreign lang="ita">Lo duca il dimandò poi chi elli era;</foreign></emph></p>

	<p>Videns Virgilius mirabilem passionem quam passus est iste latro, quia ad tactum serpentis 
fuit accensus, arsus, et in pulverem mox redactus, necnon et postea more fenicis ad statum 
pristinum de suo pulvere revocatus, interrogavit illum quisnam esset. Cui latro: Ego, inquit, in hanc 
bulgiam modicum tempus est de Tuscia more pluentis aque descendi. Vita bestialis michi placuit, 
non humana. Quasi dicat, propter peccatum bestialitatis quod ad sacrilegium me induxit, hic taliter 
ut conspicis sum punitus. Et nota quod sacrilegium a bestialitate procedit. Nam sicut bestie non 
verentur loca sacra, quia in sacris locis omnem immunditiam faciunt, et hoc quia ratione carent, ita 
latrones et fures, dum sacra loca prophanant, ratione carere videntur. Unde tanquam bestie sacras 
res rapere non formidant. Et ideo quia latro, dum aliena et maxime que Deo dicata sunt rapit, 
rationem perdit et bestialitatem induit, ideo subiungit Virgilius iste latro: <emph><foreign lang="ita">sì com'a mul ch'i' fui</foreign></emph>, vita bestialis michi placuit tamquam mulo. 
Nam iste dupliciter mulus fuit, origine scilicet et opere. Fuit enim spurius unius nobilis viri de 
Pistorio et opera spuriorum operatus est, in cuius ore nec frenum nec camus positus unquam fuit. 
De quibus admonet nos Psalmista: Nolite ergo fieri sicut equus et mulus, quibus non est intellectus. 
Et ad demonstrandum quod totus in hac vita fuerit bestialis annectit: <emph><foreign lang="ita">son Vanni Fucci bestia</foreign></emph>. Et quia unaqueque res, secundum 
Philosophum, in suo loco optime conservatur, ideo subiunxit: <emph><foreign lang="ita">et Pistoia 
mi fu degna tana</foreign></emph>, quia in tanis et cavernis bestie habitant atque cubant.</p>
</div4>

<div4>
<head>vv. 127-129</head>
<p><quote rend="block">
<l><emph><foreign lang="ita">Et io al duca: «Dilli che non 
mucci,</foreign></emph></l>
<l><emph><foreign lang="ita">et domandal qual colpa qua giù 'l 
pinse,</foreign></emph></l>
<l><emph><foreign lang="ita">ch'io 'l vidi hom di sangue et di 
corucci».</foreign></emph></l>

</quote></p>
	<p>Audiens Dantes responsionem quam fecit ad Virgilium iste latro, statim ipsum cognovit. Sed 
in mente sua quoddam dubium subito ortum est. Quod quidem dubium tale fuit: Dantes enim 
cognovit istum Vannem Fuccii in hac vita, et cognovit ipsum hominem iracundum et ad effusionem 
sanguinis valde pronum. Unde miratus fuit in mente sua quando ipsum inter latrones invenit. 
Debuerat enim iste Vannes, propter peccatum iracundie, puniri superius in VII circulo, girone 
primo, cantu XII, et autor ipsum in ista bulgia inter fures et latrones invenit. Propter quod ait ad 
ducem suum: «Dic illi ut non fugiat». Hoc enim dixit quia omnes ille anime, propter 
innumerabiles serpentum species et figuras, velut attonite fugiebant. Et subiunxit: «Et 
interroga ipsum que culpa huc inferius eum pinsit, quia ego vidi eum hominem sanguinum ac etiam 
iracundum», quasi dicat: Non hic, sed superius puniri deberet. Et ille peccator, intelligens 
verba Dantis, non se finxit, sed erexit versus eum animum atque vultum.</p>
</div4>

<div4>
<head>vv. 133-138</head>
<p>Sed ut eum cognovit, statim tristi verecundia se depinxit, et ait ad eum:

<quote rend="block">
<l><emph><foreign lang="ita">«Più mi duol che tu m'ài 
colto</foreign></emph></l>
<l><emph><foreign lang="ita">ne la miseria dove tu mi 
vedi,</foreign></emph></l>
<l><emph><foreign lang="ita">che quando fui de l'altra vita 
tolto.</foreign></emph></l>
<l><emph><foreign lang="ita">I' non posso negar quel che tu 
chiedi;</foreign></emph></l>
<l><emph><foreign lang="ita">in giù son messo tanto perch'i' 
fui</foreign></emph></l>
<l><emph><foreign lang="ita">ladro a la sagrestia de' belli 
arredi,</foreign></emph></l>

</quote></p>
	<p>Quasi dicat: Quanto maiora peccata anima secum portat, tanto inferius collocatur. Cetera 
vero que sunt in lictera sunt plana, sed quod sequitur indiget clara luce. Reddita enim iusta et debita 
ratione quare non superius cum iracundis, sed hic inferius est iste cum latronibus sic dannatus, 
declarat qua furti specie sive quo genere in hac vita fuerit maculatus, dicens <emph><foreign lang="ita">Fui ladro a la sagrestia de' belli arredi</foreign></emph>, idest fui latro quia furatus 
fui de sacristia – supple maioris Pistoriensis ecclesie – aliqua de pulcro thesauro qui 
continetur in ea. Ad cuius evidentiam clariorem est sciendum, quod in civitate Pistoriensi unde iste 
latro traxit originem est quidam nobilissimus thesaurus beato Iacobo apostolo dedicatus: cuius 
thesauri quandam partem iste Vannes Fuccii cum quibusdam suis complicibus fuit una nocte 
occulte furatus; quod quidem furtum non sibi nec sociis, sed quibusdam aliis hominibus impositum 
falso fuit. Propter istud itaque furtum ait autori sacrilegus iste latro.
<quote rend="block">
<l><emph><foreign lang="ita">in giù son messo tanto, perch'i' 
fui</foreign></emph></l>
<l><emph><foreign lang="ita">ladro a la sagrestia de' belli 
arredi</foreign></emph></l>
<l><emph><foreign lang="ita">et falsamente già fu apposto 
altrui.</foreign></emph></l>

</quote></p>
	<p>Sed quia de furto hic mentio facta est, idcirco quot sunt genera furti et quot modis 
committitur videamus. Furtorum enim aliud dicitur corporale, aliud spirituale. Corporale 
subdividitur, quia aliud dicitur generale, aliud dicitur peculatum, aliud dicitur plagium. Generale 
furtum est quod comuniter est de rebus quibuscunque; et est furtum attrettatio rei aliene, invito 
domino. In qua diffinitione tria sunt notanda: primum est quod furtum dicitur attrettatio; secundum 
quod dicitur attrettatio rei aliene; tertium est quod ista attrettatio rei aliene fit invito domino; 
domino dico illius rei que attrettatur. Est itaque furtum attrettatio, idest occulta ablatio vel captio, 
rei aliene, non proprie. Nam si quis attrettat quod suum est, vel credens suum esse, non committit 
furtum. Illicite tamen usurpatur sine iudicis arbitrio, ut dicit lex. Item invito domino dicit, quia si 
credat dominum velle vel permittere et subest iusta causa, non committitur furtum, ut dicit lex. 
Peculatum autem dicitur illud furtum quod committitur in rebus publicis, sicut est furari bona rei 
publice, idest communis vel communitatis, ut dicunt decretales. Plagium vero est illud furtum quod 
committitur in persona, puta quando quis furatur hominem, sive puerum vel puellam. Pena primi 
furti est multiplex, secundum iura; secundum scilicet quod varie agitur de ipso; quia aut intendit 
iudex ad penam corporis iudicialiter infligendam, aut ad penam pecuniariam civiliter inponendam. 
Si ad penam corporis intendit, hoc facit dupliciter: aut per supplicium, ut sunt carceres et eculeum, 
aut per cruciatum, ut membri mutilatio et gule suspensio. Si vero intendit ad penam pecuniariam, 
tunc distingue: aut furtum est manifestum, aut non manifestum. Si est manifestum, reddi debet in 
quadruplum, ut habetur in Exodo LXX, ubi dicitur quod quinque boves pro uno ablato reddantur, 
idest quatuor cum illo qui fuit ablatus. Et sic intellexit Cacheus cum dixit ad Christum, ut habetur 
Luce XVIIII: Et si quem aliquem defraudavi reddo quadruplum. Si vero furtum non est manifestum 
pena imponitur in duplo, ut habetur in Decretalibus. Pena secundi furti est aliquando pecuniaria 
aliquando capitalis, secundum quod furtum fuerit grave vel leve, ut de prima pena dictum est. Pena 
vero terti furti semper est capitalis, secundum iura. Et sic patet de furto corporali et eius pena. Si 
quis vero in ultima necessitate victui necessaria furatus fuerit, nec alio modo vitam servare potest, 
laborando vel mendicando, non peccat mortaliter, quia non summit alienum, sed proprium quod ei 
debetur de iure naturali. Unde Salomon in Proverbiis, VI capitulo: Non grandis est culpa cum quis 
furatus fuerit ut animam esurientem impleat. Et nota quod dicit: Non grandis est culpa, quia etiam 
in illa ultima necessitate, si furatur, aliqualiter peccat. Et hoc propter negligentiam providentie.</p>
	<p>Est et aliud genus furti quod dicitur furtum spirituale, quod sacrilegium appellatur. Est 
autem sacrilegium sacre rei violatio vel usurpatio. Et dicitur sacrilegium quasi &lt;sacri 
ledium&gt;, quia ledit res sacras; vel a &lt;legendo&gt;, idest &lt;furando&gt;. Committitur autem 
tribus modis: primo ratione persone; secundo ratione loci; tertio ratione rei. Ratione persone tunc 
committitur sacrilegium quando quis verberat clericum vel personam religiosam, ut dicunt 
Decretales. Ratione loci cum quis ecclesie vel cimiterii emunitatem violat. Et est ecclesie emunitas 
privilegium libertatum, eius sive rerum ad ipsam pertinentium. Unde qui ecclesie vel rebus eius 
violentiam infert, sacrilegus est et demeretur tuitionem illius, si in ea vel in rebus eius committat 
crimen flagitiosum; quia ut dicunt iura, frustra legis auxilium invocat qui in legem committit. Et 
indignum est eis ab ecclesia subveniri, per quos constat in ecclesia scandalum generari, ut habetur 
in Decretalibus. Qui autem incendit ecclesiam vel deicit sive frangit, ad sedem apostolicam mittitur 
absolvendus. Ratione vero rei committitur sacrilegium cum res sacras vel sacro usui deputatas 
quisquam attentaverit usurpare. Et circa hoc membrum est tripliciter distinguendum. Aut enim 
furatur quis sacrum de sacro, ut calicem de altari; aut sacrum de non sacro, ut calicem de domo 
sacerdotis; aut non sacrum de sacro, ut alia ornamenta ecclesie que sacrata non sunt. Et sic patet 
primum, quot sunt speties sive genera furti. Secundum vero, quot scilicet modis committitur, 
habebimus in sequenti cantu.</p>
	<p>Iste itaque Vannes Fuccii commisit sacrilegium, quia furatus est thesaurum Pistoriensis 
ecclesie, qui erat et est beato Iacopo apostolo dedicatus. Et istud furtum fuit falso impositum aliis, 
quibusdam scilicet pistoriensibus qui inde fuerunt supplicio eculei valde torti.</p>
</div4>

<div4>
<head>vv. 139-144</head>
<p>Ideo ait ut habetur in textu:

<quote rend="block">
<l><emph><foreign lang="ita">et falsamente già fu apposto 
altrui.</foreign></emph></l>
<l><emph><foreign lang="ita">Ma perchè di tal vista tu non 
godi,</foreign></emph></l>
<l><emph><foreign lang="ita">se mai sarai di fuor de' luoghi 
bui,</foreign></emph></l>
<l><emph><foreign lang="ita">apri li orecchi al mi' annuntio et 
odi.</foreign></emph></l>
<l><emph><foreign lang="ita">Pistoia pria d'i Negri si 
dimagra;</foreign></emph></l>
<l><emph><foreign lang="ita">po' Firenze rinuova genti et 
modi.</foreign></emph></l>

</quote></p>
	<p><emph>Trage Marte</emph>, idest deus belli, <emph><foreign lang="ita">vapor di val di 
Magra</foreign></emph>, idest dominum Moruellum Marchionem de Malaspina, qui habitabat in 
Valle Macre, que contrata est in episcopatu lunensi, inter Tusciam et riperiam ianuensem.</p>
</div4>

<div4>
<head>vv. 145-151</head>
	<p><emph><foreign lang="ita">Ch'è di torbidi nuvoli involuto</foreign></emph>. Hic vocat 
autor exercitum Guelforum &lt;nubes involutas&gt;, quemadmodum ipsorum ducem, scilicet 
dominum Moruellum appellavit &lt;vaporem&gt;, more enim fabuloso designat hic autor 
destructionem civitatis Pistorii, et suum infortunatum exilium, dicens et fingens quod Mars, qui 
fingitur deus belli, trahit, idest trahet. Nam posuit hic presens pro futuro, quia in brevi evenit unum 
vaporem, idest Marchionem, qui turbidis nubibus involutus, idest cum Guelfis de Tuscia associatus, 
super campum Pycenum adveniet pugnaturus. Iste campus est illa planities circa Pistorium in qua 
iste Marchio obsedit Pistorium et finaliter expugnavit. Quod autem illam expugnationem et suum 
exilium attribuit Marti, hoc facit more poetico, quia poete guerras et divisiones attribuunt ipsi 
Marti. Est enim Mars quidam planeta qui calidus est et siccus, et ideo hominibus cum regnat valde 
nocivus. Ex proprietatibus enim suis homines ad bella irritat atque movet. Rutilat enim ut ignis ex 
vicinitate solis, quia semper est iuxta solem, igneam et fervidissimam contrahit qualitatem; unde 
homines ad iram et rixam accendit. Non tamen liberum potest arbitrium immutare, sed sanguinem 
et alios humores accendere; inde est quod ab antiquis fingitur deus belli. Dicitur autem Mars quia 
per viros pugnatur, quasi <emph>mas</emph>, idest &lt;vir&gt;, licet tria sint genera bellantium, 
scilicet Scitarum, ubi femine et viri vadunt ad pugnam: Amazonum, ubi sole femine; et 
Romanorum aliarumque gentium, ubi soli mares, ut ait Ysidorus, VIII libro <title>Eth.</title> Item 
<emph>mars</emph> dicitur quasi effector mortium, nam a <emph>marte</emph> &lt;mors&gt; 
nuncupatur, mutata a in o. Hunc et adulterum dicunt quia belligerantibus incertus est. Nudo autem 
pectore antiquitus pingebatur, ut bello se quisque sine formidine cordis obiciat, ut dicit Ysidorus 
eodem libro. In isto itaque tempore autor de Florentia fuit expulsus. Ideo ait sibi iste latro:

<quote rend="block">
<l><emph><foreign lang="ita">et dettol t'ò perchè doler ti 
debbia.</foreign></emph></l>

</quote></p>
	<p>In isto XXIIII cantu sunt V comparationes, sex notabilia, et unum vaticinium.</p>
</div4>
</div3>

<div3 n="Comparationes">
<div4>
<head>vv. 25-27</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Come quei c'adopra et 
istima,</foreign></emph></l>
<l><emph><foreign lang="ita">che sempre par che 'nnanzi si 
provegia,</foreign></emph></l>
etc.
</quote></p>
</div4>

<div4>
<head>vv. 49-51</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Chi sanza fama sua vita 
consuma,</foreign></emph></l>
<l><emph><foreign lang="ita">cotal vestigio in terra di sè 
lascia,</foreign></emph></l>
<l><emph><foreign lang="ita">qual fummo in aere et in aqua la 
schiuma.</foreign></emph></l>

</quote></p></div4>

<div4>
<head>vv. 100-102</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Nè O sì tosto mai nè I si 
scrisse</foreign></emph></l>
<l><emph><foreign lang="ita">com'ei s'accese et arse, et cener 
tutto</foreign></emph></l>
<l><emph><foreign lang="ita">convenne che cascando 
divenisse;</foreign></emph></l>

</quote></p></div4>

<div4>
<head>vv. 106-108</head>

<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Così per li gran savi si 
confessa</foreign></emph></l>
<l><emph><foreign lang="ita">che la fenice more et poi 
rinasce,</foreign></emph></l>
<l><emph><foreign lang="ita">quand'al cinquecentesim'anno 
apressa;</foreign></emph></l>

</quote></p></div4>

<div4>
<head>vv. 112-114</head>

<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">Et qual è quei che cade et son sa 
como,</foreign></emph></l>
<l><emph><foreign lang="ita">per forza di demon c'a terra 'l 
tira,</foreign></emph></l>
<l><emph><foreign lang="ita">o d'altra oppilatione,</foreign></emph></l>
etc.
</quote>
Omnes iste comparationes sunt superius declarate.</p>
</div4>
</div3>

<div3 n="Notabilia">
<div4>
<head>vv. 28-30</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Virgilio avisava un'altra 
schegia,</foreign></emph></l>
<l><emph><foreign lang="ita">dicendo: «Sovra quella poi 
t'agrappa,</foreign></emph></l>
<l><emph><foreign lang="ita">ma tenta pria, s'è tal ch'ella ti 
reggia».</foreign></emph></l>
</quote>
</p>
	<p>In hoc notabili moraliter admonemur quod nulla rem, et spetialiter arduam et difficilem, 
aggrediamur sive incipiamus nisi prius tentemus si est talis in opere quod nos regat; idest quod cum 
ipsa possimus usque ad finem laudabilem pervenire. Nam melius est non incipere, quam a bono 
opere resilire. Unde Dominus in Evangelio ait: Nemo mittens manum ad aratrum et aspiciens retro 
aptus est regno Dei.</p>
</div4>

<div4>
<head>vv. 31-33</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Non era via de vestito di 
cappa,</foreign></emph></l>
</quote>
</p>
	<p>Istud notabile dupliciter potest exponi, scilicet naturaliter et moraliter. Naturaliter sic: Nullus 
homo, aliquo onere seu ostaculo impeditus, potest viam vel opus perficere quod intendit. Moraliter 
vero non potest homo ascendere ad virtutem, que, secundum Tullium, est circa arduum et difficile, 
peccatorum honere pregravatus. Unde beatus Apostolus: Deponentes omne pondus et circumstans 
nos peccatum curramus.</p>
</div4>

<div4>
<head>vv. 46-48</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">«Oma' conven che tu così ti 
spoltre»,</foreign></emph></l>
<l><emph><foreign lang="ita">disse 'l maestro, «chè segendo in 
piuma,</foreign></emph></l>
<l><emph><foreign lang="ita">in fama non si ven, nè sotto 
coltre».</foreign></emph></l>
</quote>

Lictera plana est, et nichilominus superius explanata.</p>
</div4>

<div4>
<head>vv. 52-54</head>
<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">leva sù, vinci 
l'ambascia</foreign></emph></l>
<l><emph><foreign lang="ita">con l'animo che vince ogni battallia</foreign></emph></l>
<l><emph><foreign lang="ita">– idest cum ordinato</foreign></emph></l>
<l><emph><foreign lang="ita">velle –</foreign></emph></l>
<l><emph><foreign lang="ita">se col su' grave corpo non 
s'accascia.</foreign></emph></l>
</quote></p>

	<p>Antiqui philosophi hanc differentiam inter corpus et animam posuerunt quod corpus 
similarunt equo, animam vero aurige; et est auriga ille qui ducit equum atque gubernat; ut 
quemadmodum auriga dominatur equo, ita anima debet suo corpori dominari. Unde beatus 
Ieronimus, <title>Contra Iovinianum</title> libro secundo: «Sensus vero corporum quasi 
equi sunt, sine ratione currentes, anima vero in aurige modum retinet frena currentia. Et quomodo 
equi absque rectore precipites ruunt, ita corpus sine ratione et imperio anime in suum fertur 
interitum». Alia quoque comparatio anime et corporis secundum eundem doctorem a 
philosophis ponitur: corpus videlicet puerum, animam pedagogum esse dixerunt. Unde Salustius: 
Anime imperio corporis servitio magis utimur. Ex premissis itaque patet quod anima debet regere 
corpus et sibi dominari. Corpus vero debet anime in omnibus famulari, et quia continua pugna est 
inter ipsos, quia caro concupiscit adversus spiritum et spiritus adversus carnem, ut ait Philosophus, 
ideo animus, idest voluntas, que vinci non potest nisi ipsa deiecerit semetipsam, omnia bella vincit. 
Ideo ait autor:

<quote rend="block">
<l><emph><foreign lang="ita">leva sù, vinci 
l'ambascia</foreign></emph></l>
<l><emph><foreign lang="ita">con l'animo che vince ogni 
battallia,</foreign></emph></l>
<l><emph><foreign lang="ita">se col su' grave corpo non 
s'accascia.</foreign></emph></l>

</quote></p>
	<p>Que autem differentia sit inter animam et animum ponit Ysidorus dicens: «Anima 
dum vivificat corpus est anima; dum vult, est animus; dum sapit est mens; dum recte iudicat, ratio 
est».</p>
</div4>

<div4>
<head>vv. 76-78</head>
<argument><p>QUINTUM NOTABILE.</p></argument>
<p><quote rend="block">
<l><emph><foreign lang="ita">«Altra risposta», disse, 
«non ti rendo</foreign></emph></l>
<l><emph><foreign lang="ita">se non lo far; chè la dimanda 
onesta</foreign></emph></l>
<l><emph><foreign lang="ita">si de' seguir con l'opera 
tacendo».</foreign></emph></l>
</quote>
</p>
	<p>Hic admonemur quod iusta et honesta petitio, statim quod porrigitur, debet protinus 
exaudiri. Idcirco, ut petitio citius exaudiatur, admonet nos poeta dicens:
<quote rend="block">
<l><emph><foreign lang="ita">Pete quod est iustum, vel quod videatur 
honestum;</foreign></emph></l>
<l><emph><foreign lang="ita">Nam stultum est petere quod possit iure 
negari.</foreign></emph></l>
</quote></p>
</div4>

<div4>
<head>vv. 133-135</head>

<argument><p>SEXTUM NOTABILE.</p></argument>
<p><quote rend="block">
<l><emph><foreign lang="ita">«Più mi duol che tu m'ài 
colto</foreign></emph></l>
<l><emph><foreign lang="ita">ne la miseria dove tu mi 
vedi,</foreign></emph></l>
<l><emph><foreign lang="ita">che quando fu' dell'altra vita 
tolto».</foreign></emph></l>
</quote>
</p>
	<p>Moraliter plus dolet homo, et maxime nobilis homo, sicut fuit iste qui loquitur ad autorem, 
quando comprehenditur in vili peccato, quam si protinus moreretur. Unde videmus quod multi 
fures, quando sunt in carceribus timentes suspendi, accipiunt venenum si possunt, ut illam 
infamiam sive verecundiam evadere queant.</p>
</div4>
</div3>

<div3 n="Vaticinium">
<div4>
<head>vv. 142-144</head>
<argument><p>VATICINIUM.</p></argument>
<p><quote rend="block">
<l><emph><foreign lang="ita">Pistoia in pria d'i Negri si 
dimagra;</foreign></emph></l>

</quote></p>
	<p>In civitate Pistorii surrexerunt antiquitus quedam partes, quarum una vocabatur pars Nigra, 
reliqua vero Alba. Dum autem esset civitas sic divisa et cives ab invicem dissentirent, pars 
Alborum prevaluit, unde alia fuit expulsa, scilicet pars Nigrorum; que quidem divisio multas Ytalie 
civitates infecit. Nam in Bononia et Florentia partes eadem surrexerunt. Unde dicitur in vaticinio:</p>
	<p><emph><foreign lang="ita">Poi Firenze rinuova genti et modi</foreign></emph>. Quia 
cum prius non essent in Florentia nisi Guelfi, ipsi Guelfi in Nigros et Albos sicut Pistorienses 
fecerant se ipsos similiter diviserunt; propter quam divisionem Albi in Florentia succubuerunt et 
Nigri prevaluerunt. Et tunc Florentini una cum omnibus Guelfis de Tuscia, duce Marchione 
Morovello, Pistorium obsederunt et finaliter expugnarunt. In ista autem tribulatione Dantes maligno 
errore fortune a sua patria exulavit. Ideo sibi dicitur per istum Vannem Fuccii:

<quote rend="block">
<l><emph><foreign lang="ita">«E dettol t'ò perchè doler ti 
debbia».</foreign></emph></l>

</quote></p>
	<p>Istud vero factum non predixit autor ante quam esset, sed more poetarum, qui ea que facta 
sunt ponunt in suis operibus quasi antequam fiant: simili modo fingit. Et isto modo poeta dicitur 
vates, idest propheta, nam vates a &lt;vi mentis&gt; dicitur, ut ait Varro. Non enim futura 
predicunt, sed ea que iam evenerunt quasi ventura confingunt. Et hoc satis patet per Ovidium in 
libro <title>Faustorum</title>, ubi sic ait:

<quote rend="block">
<l><emph>Facta canam, serverunt qui me finxisse loquentur,</emph></l>
<l><emph>Nullaque mortali numina visa putent,</emph></l>
<l><emph>Est deus in nobis agitante calescimus illo,</emph></l>
<l><emph>Impetus hic sacre semina mentis habet.</emph></l>
<l><emph>Fas michi precipue vultus vidisse deorum,</emph></l>
<l><emph>Vel quia sum vates, vel quia sacra cano.</emph></l>
</quote>
Et sic patet summa XXIIII cantus.</p>
</div4>
</div3>
</div2>

<div2>
<head>XXV</head>

<div3 n="Incipit">
<head>VIGESIMI QUINTI CANTUS TITULUS TALIS EST: INCIPIT XXV CANTUS PRIME 
CANTICE COMEDIE.</head>
	<p>In isto XXV cantu autor prosequitur quod in precedenti cantu incepit, videlicet de latronum 
nequitia et ipsorum transformationibus pertractare.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-3</head>
	<p>In fine nanque superioris cantus ille latro sacrilegus qui, admodum fenicis, postquam fuit ad 
serpentinum tactum accensus, arsus, et in pulverem transformatus, de suo pulvere ad id quod prius 
fuerat est reversus, autori quedam ventura tristia predixisset, contra Deum verbis facinorosis et 
factis sacrilegis se erexit. Nam Deum pre nimia ira blasphemans contra suam reverendissimam 
maiestatem, cum duabus ficis manus sacrilegas elevavit. Et hoc est quod ait autor in principio istius 
cantus.
<quote rend="block">
<l><emph><foreign lang="ita">Al fine de le sue parole il 
ladro</foreign></emph></l>
<l><emph><foreign lang="ita">le mani alzò con ambedue le 
fiche,</foreign></emph></l>
<l><emph><foreign lang="ita">dicendo: «Togli, Dio, c'a te le 
squadro!»</foreign></emph></l>

</quote></p></div4>

<div4>
<head>vv. 4-12</head>

	<p>Et tunc duo serpentes ad divinam iniuriam vindicandam in illum sacrilegum se iactarunt, 
<add resp="ed">unus</add> ad collum et alter ad brachia. Primus nanque ad illius se collum 
advolvens tanquam si diceret: «Nolo quod plus dicas», sibi loquendi officium 
interdixit. Alter vero illi brachia sic ligavit quod non solum contra Deum illa elevare non poterat, 
sed nec ipsa movere valebat. Quod videns autor, dicit quod ab illa hora citra serpentes sibi amici 
fuerunt, et contra civitatem Pistoriensem, que tales facinorosos producit, exclamans poetico more 
ait:

<quote rend="block">
<l><emph><foreign lang="ita">Hai, Pistoia, Pistoia, chè non 
stanzi</foreign></emph></l>
<l><emph><foreign lang="ita">d'incenerarti, sì che più non 
duri,</foreign></emph></l>
<l><emph><foreign lang="ita">poi che 'n mal far lo seme tuo 
avanzi?</foreign></emph></l>

</quote></p>
	<p><emph>Hay</emph> est nota dolentis et nota etiam imprecantis. Dolet itaque hic autor 
quod creatura contra suum erigat creatorem, et imprecatur destructionem civitati Pistoriensi, eo 
quod cives suos dum non punit, in malo fovet et nutrit. Quod autem ipsos peccantes non puniat, 
patet per istum Vannem Fuccii, qui in vita sua fuit rixosus, brigosus, sacrilegus, et blasphemus, et 
nunquam fuit a suis civibus emendatus vel correctus. Quod enim rixosus atque brigosus fuerit patet 
in superiori cantu, ibi:

<quote rend="block">
<l><emph><foreign lang="ita">Io lo vidi huom di sangue et di 
corucci.</foreign></emph></l>

</quote>
Quod fuerit latro sacrilegus patet in eodem cantu, ibi:

<quote rend="block">
<l><emph><foreign lang="ita">io fu'</foreign></emph></l>
<l><emph><foreign lang="ita">ladro a la sagrestia de' belli 
arredi,</foreign></emph></l>

</quote></p>
	<p>Et si ipsum vellet aliquis excusare quod sua peccata nota non erant, hoc ipsemet innuit esse 
falsum, dicens:

<quote rend="block">
<l><emph><foreign lang="ita">et falsamente già fu apposto 
altrui.</foreign></emph></l>

</quote></p>
	<p>Quia ne ipse puniretur, illud peccatum alteri impositum falso fuit. Quod autem fuerit 
blasphemus, patet in isto cantu, hic:

<quote rend="block">
<l><emph><foreign lang="ita">Al fine de le sue parole il 
ladro</foreign></emph></l>
<l><emph><foreign lang="ita">le mani alzò con ambedue le 
fiche,</foreign></emph></l>
<l><emph><foreign lang="ita">dicendo: «Tolli, Dio, c'a te le 
squadro!»</foreign></emph></l>

</quote>
– idest ad te recte iacio vel transmitto –. Nam cum squadra omnia diriguntur, et ab 
illo instrumento quod squadra vocatur descendit istud vocabulum tuscum 
<emph>squadro</emph>.</p>
</div4>

<div4>
<head>vv. 13-33</head>
<p>Collectis vero omnibus peccatis istis latronis ac insimul adunatis, adiungit autor de sua 
nequitia, sic concludens: Per omnes circulos obscuros inferni non vidi ego contra Deum spiritum 
sic superbum, non certe illum qui de muris cecidit apud Thebas. Hiis autem sic poetice hucusque 
narratis, dicit autor quod ille latro in gula et brachiis serpentinis vinculatus aufugit. Et ecce unus 
Centaurus rabie plenus, illum insequens, clamando dicebat: «Ubi est, ubi est ille 
acerbus?» Et habebat tot et tantas bestias omnis generis serpentini super groppam usque ad 
renes humanos, quod Marittima tot non habet. Inter ista autem genera serpentina que Centaurus ille 
gestabat erat unus draco, qui cuicunque obviabat ipsum suo hanelitu incendebat. Quem Centaurum 
cum vidisset, Virgilius ait Danti: «Ille – subaudi Centaurus – est Cachus, qui 
sub saxo montis Aventini de sanguine multotiens fecit lacum. Non vadit cum suis fratribus per 
unum iter propter furtum quod fraudulenter fecit de magno armento, idest grege, quem habuit iuxta 
se. Unde, idest propter quod furtum, cessarunt opera sua stulta, quia illud furtum fuit ultimum quod 
commisit; sub clava scilicet Herculis, qui cum ipsa clava dicto Chacho percussiones sive ictus 
forsitan dedit centum, licet non senserit forte decem.</p>
</div4>

<div4>
<head>vv. 34-75</head>
	<p>Intantum vero quod ista verba Virgilius dirigebat ad Dantem, ille Centaurus Cachus scilicet 
transcucurrit. Et ecce, ait autor, venerunt tres spiritus subter nos de quibus nec ego nec dux meus 
advertit nisi quando clamarunt: «Qui estis vos?» Unde nostra fuit sermocinatio tunc 
finita, et ad illos postea nostrum direximus intellectum. Ego vero non cognoscebam illos, sed 
secutum est sicut per aliquem casum aliquando sequi solet, quod unus unum alium nominavit, 
dicendo: «Cianfa ubi remanserit?» Qua propter, ad hoc ut dux staret intentus, posui 
michi digitum a mento usque ad nasum. Et dirigens ad nos ea que circa istos vidit, ait: Si tu es 
modo, lector, lentus ad credendum quicquid dixero, quia ego qui illud vidi vix consentio michi ipsi, 
cum enim ego tenebam oculos elevatos in ipsos, ecce unus serpens cum sex pedibus se iactavit, et 
unum ex illis tribus ex parte anteriori amplectens illum universaliter colligavit. Nam cum pedibus 
mediis ventrem, cum anterioribus brachia, et cum posterioribus tybias illi vinxit. Postea ipsum 
dentibus in utraque gena momordit, et caudam per tibias ambas mittens, ipsam per renes extendit. 
Et facit hic autor tres comparationes, ut istius miserabilem transformationem melius videre 
possimus. Prima est ista: Hedera, inquit, nunquam in aliqua arbore fuit taliter radicata sicut 
horribilis illa fera per aliena membra suis artubus vitichiavit, idest colligavit, vel vinculavit. 
Secunda comparatio est ista: Sicut enim due cere diversorum colorum, puta una est rubea alia vero 
viridis, si calide sint, faciliter commiscentur et unus color perditur propter alium, quia post 
commixturam nec est viridis nec rubea illa cera, sic illi duo dum sibi invicem adheserunt, naturam 
serpentinam et humanam ita insimul miscuerunt, quod non videbatur unus nec alius id quod erat. 
Tertia comparatio est ista: Quando incenditur una carta de papiro, ante quam perfecte ardeat, unus 
color brunus precedit in papiro ardorem, qui quidem color brunus non est adhuc niger, et albus 
incipit iam emori. Istis enim tribus similitudinibus sive modis isti duo, serpentes scilicet et spiritus, 
sibi invicem adheserunt et se invicem miscuerunt. Alii vero duo qui erant socii istius miseri 
transformati ipsum respiciebant, et quilibet ipsorum respiciendo dicebat: «Heu Agnelle, 
quomodo transformaris. Vide quod iam non es nec duo nec unus». Modum autem istius 
transformationis ponit autor dicens: Iam duo capita effecta erant unum quando apparuerunt due 
figure mixte in una facie in qua erant duo perditi vel dannati. Brachia vero facta sunt ex quatuor 
litiis, idest ex duobus brachiis humanis et pedibus anterioribus serpentinis. Tibie autem, crura, 
venter et totum corpus facta sunt membra mortalibus oculis nunquam visa. Et hoc quia ex duabus 
diversis materiis sive formis, serpentina scilicet et humana, est composita una forma.</p>
</div4>

<div4>
<head>vv. 76-151</head>
	<p>Ideo sequitur in textu: Omnis pristinus aspectus erat protinus ibi cassus. Nam illa perversa 
ymago – subaudi taliter transformata – nec due nec una aliqualiter videbatur; et 
taliter transformata inde cum lento passu recessit. Narrata transformatione istius, ad unam aliam 
fortiorem et difficiliorem autor intendit, dicens: Sicut ramarrus, idest rogus, sub ferventi radio solis 
diebus, scilicet canicularibus, quando ab una sepe ad aliam fulguris more currit, ita veniebat versus 
alios duos unus serpens parvus, calidus, lividus, et sicut granum piperis totus niger. Et in illa parte 
unde primitus nostrum summitur alimentum, unum illorum duorum dente pupugit venenato. Postea 
ante illum totus cecidit resupinus. Vulneratus autem serpentem respexit, sed nichil dixit, immo sicut 
homo febre arreptus firmis pedibus oscitabat. Ille serpentem, et serpens illum respiciebat, unus per 
plagam et alter per os fortiter fumabant, et uterque fumus sibi invicem obviabant. Taceat Lucanus 
admodo ubi tangit de misero Sabello et Nassidio, et attendat ad ea que modo dicentur. Taceat etiam 
de Cadmo et Arethusa Ovidius; quia si illum in serpentem poetando convertit, nullam invidiam illi 
porto. Quia duas naturas nunquam ita membris similibus transmutarunt quod ambe forme ad 
cambiendum suas materias essent prompte. Illi vero duo, serpens scilicet qui iacebat et spiritus qui 
rectus stabat, se taliter transformarunt. Nam serpens caudam suam per medium in duo divisit, et ille 
serpens vulneratus pedes crura et tybias fortiter ita strinxit quod nulla iunctura ibi breviter 
apparebat. Et sic membra inferiora in caudam vipeream sunt conversa. E contra autem cauda 
serpentis, que solet expavescere intuentes, in duo divisa, in pedes humanos crura et tibias 
transformantur. Pellis autem sua, illius scilicet serpentis qui in naturam hominis vertebatur, 
efficiebatur mollis, et illius spiritus, qui vertebatur in serpentem, e contrario efficiebatur dura. 
Brachia vero humana per ascellas sive humeros interius se traxerunt. Et duo pedes fere – 
subaudi anteriores – quia erant curti, tantum se elongaverunt quantum sunt illius brachia 
decurtata. Postea pedes posteriores fere simul torti evenerunt membrum hominis quod celatur, et 
miser de suo membro protulit duos pedes. Et intantum quod fumus unum et reliquum novo colore 
velat, idest vestit, quia ille qui fuerat homo effectus est serpens, et ille qui fuerat serpens effectus 
est homo; et intantum quod ille fumus generat super novum colorem unius pilos et aliam e contra 
depilat, unus surrexit, serpens, scilicet factus homo, et alius cecidit, homo scilicet factus serpens; 
non tamen revolvendo vel removendo lucernas impias propter hoc, sub quibus quilibet ora mutabat. 
Nam ille qui erat erectus versus tympora os retraxit, et propter nimiam materiam que illuc venit 
aures de genibus crudeliter exiverunt. De ista etiam materia facta sunt humana labia atque nasus. 
Ille vero qui iacebat in antea os producit et aures retrahit intra caput, sicut cornua facit limax. Et 
lingua que prius ad loquendum unita fuerat atque prompta, finditur sicut lingua serpentis, que 
dicitur bifurcata. Et illa que primitus fuerat bifurcata unitur, et tunc fumus, finita transformatione, 
finitur. Facta transformatione ista mirabili, dicit autor quod illa anima que facta erat fera fugit 
sibilando per vallem, et alius post ipsum fugiens loquendo spuit. Postea illi fere que ipsum 
precedebat spatulas novas volvit, et conversus ad illum qui ex tribus sociis transformatus non fuerat 
ait: «Ego volo quod Buosus currat sicut feci ego pronus per istum callem». Et isto 
modo vidi ego septimam bulgiam mutari et transmutari, et hic novitas me excuset si aliquantulum 
penna seu calamus meus fallit. Et licet oculi mei aliquantulum essent confusi et animus alteratus, 
non potuerunt illi fugere tantum clausi quin ego bene cognoverim Puccium Sciancatum. Et iste fuit 
ille qui solus de tribus sociis qui simul venerant non fuerat transformatus. Alius autem qui de fera 
– subaudi erat in hominem sic conversus – erat ille quem tu, Gaville, ploras. Ideo ait 
in textu:
<quote rend="block">
<l><emph><foreign lang="ita">l'altr'era que' che tu, Gaville, piagni.</foreign></emph></l>

</quote>
</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">Al fine de le sue parole il ladro,</foreign></emph> etc.</p>
	<p>In his duobus cantibus, precedenti videlicet et presenti, autor de latronum transformationibus 
et ipsorum nequitiis poetizat. Sed quia in precedenti cantu de transformationibus et peccato 
latrocinii visum est, nunc in presenti de modis ipsius latrocinii videamus. Peccatum nanque 
latrocinii tribus modis committi videtur, sicut ex tribus specificatis transformationibus videtur 
innuere nobis autor. Primo enim modo committitur latrocinium sive furtum per habitum: sunt enim 
quidam ita ad latrocinium habituati, quod a cogitatione furandi et opere nunquam vel raro recedunt; 
immo semper ad furtum corde et cogitatione intendunt, et quicquid oculis viderint, furto rapere 
concupiscunt; et si possibilitas adsit, sua desideria statim implent. Audivi enim ego de quodam 
magno viro qui dupliciter erat magnus, quia natione nobilis et dignitate prelatus; quod cum a 
quodam clerico familiari amico suo redargueretur quod tantus homo suam nationem et prelationem 
latrocinio macularet, respondit: «Ego re vera sub tali constellatione fui genitus sive natus, 
quod per unum diem stare non possum quin aliquid furer. Et illa die qua aliquid furari nequeo, non 
quiesco, manus meas tanta prurigine corrodente». Isti nanque tales omnibus sensibus 
interioribus et exterioribus ad furta labuntur. In cuius figuram composuit iste autor tertiam 
transformationem illius, scilicet cuius universa membra humana in serpentina transformata fuerunt. 
Secundo modo committitur furtum per impulsum, cum quando scilicet aliquis, necessitate cogente 
vel aliquo placibile impellente, labitur ad furandum. Et isto itaque modo secunda transformatio sive 
mutatio facta est, in qua ille Agnellus a serpente totus ligatus et vinculatus in illa tali mixtura, qua 
se ad invicem miscuerunt, nec serpens videbatur nec homo. Et iste secundus modus furandi, qui 
scilicet perpetratur vel necessitate cogente vel aliquo placibile impellente, postquam in hominem 
venerit, videtur ei tenaciter adherere; sicut exemplum ponitur hic de hedera que tam tenaciter 
adheret arboribus et virgultis. Tertio modo committitur furtum a casu, cum quando aliquis invenit 
aliquid et tunc allectus invento, cogitat utrum rapiat vel dimittat; et si mala concupiscentia 
conculcaverit rationem, ad rapiendum manus extendit. Sed statim eos sequitur penitudo, et maxime 
si aliqua sacra rapiunt vel furantur, conscientia remordente; et isto modo figuraliter ostendendo 
componit autor primam transformationem, ponens exemplum de illo sacrilego Pistoriensi qui ad 
tactum serpentis fuit in cinerem sic redactus et ad statum pristinum mox reversus. Et quantum et 
qualiter inter speties furti sacrilegium Deum offendat, patet per ficas quas iste sacrilegus Deo fecit. 
Nam sacra violare vel rapere est proprie Deo iniuriam irrogare.</p>
</div4>

<div4>
<head>vv. 4-6</head>
<p><quote rend="block">
<l><emph><foreign lang="ita">Da indi in qua mi fur le serpi 
amiche,</foreign></emph></l>
<l><emph><foreign lang="ita">perc'una li s'avolse allor al 
collo,</foreign></emph></l>
<l><emph><foreign lang="ita">come dicesse &lt;I' non vo' che più 
diche&gt;.</foreign></emph></l>

</quote>
Lictera plana est usque ibi: <emph><foreign lang="ita">poi che 'n mal far lo seme tuo 
avanzi</foreign>?</emph></p>
</div4>

<div4>
<head>vv. 13-15</head>
<p><quote rend="block">
<l><emph><foreign lang="ita">Per tutt'i cerchi de lo 'nferno 
scuri,</foreign></emph></l>
<l><emph><foreign lang="ita">non vidi spirto in Dio tanto 
superbo,</foreign></emph></l>
<l><emph><foreign lang="ita">non quel che cadde a Thebe giù da' 
muri.</foreign></emph></l>

</quote></p>
	<p>Iste qui de muris cecidit Thebanorum fuit unus gygas nomine Capaneus, contemptor 
deorum, unus scilicet ex septem regibus qui obsederunt Thebas, de cuius superba arrogantia et 
celesti vindicta habetur supra cantu XIIII, circulo VII, girone tertio.</p>
</div4>

<div4>
<head>vv. 16-18</head>
<p><quote rend="block">
<l><emph><foreign lang="ita">El si fuggì che non parlò più 
verbo;</foreign></emph></l>
<l><emph><foreign lang="ita">et vidi un centauro pien di 
rabbia,</foreign></emph></l>
<l><emph><foreign lang="ita">venir gridando: «Ov'è ov'è 
l'acerbo?»</foreign></emph></l>

</quote></p>
	<p>ste centaurus rabie plenus fuit quidam latro nomine Cachus, qui ideo centaurus dicitur quia 
humanam libertatem, more centaurorum, cum equo in illis ubi nunc Roma est partibus infestabat: 
sed quia non aperte, sicut faciebant centauri, sed occulte, ut faciunt fures, aliena vastabat, ideo 
ponitur inter fures. Qui a longe sentiens illum sacrilegum divinam excellentiam blasphemare, cum 
uno dracone et serpentum multitudine infinita ad illum puniendum celeriter festinabat dicens: 
«Ubi est ille acerbus?» Vocabat autem ipsum acerbum quia sua pena ipsum non 
poterat maturare, more illorum fructuum, qui nunquam in arbore maturantur.</p>
</div4>

<div4>
<head>vv. 19-21</head>
<p><quote rend="block">
<l><emph><foreign lang="ita">Maremma non cred'io che tante 
n'abia,</foreign></emph></l>
<l><emph><foreign lang="ita">quante bisce elli avea su per la 
groppa</foreign></emph></l>
<l><emph><foreign lang="ita">in fin dove comincia nostra 
labia.</foreign></emph></l>

</quote></p>
	<p>Dicit hic autor quod non credit quod in tota Maritima, que est una contrata marina plena 
serpentibus et reptilibus venenosis, inter Pisas posita atque Romam, sit tanta multitudo reptilium 
vel serpentum quantam ille centaurus habebat super groppam – subaudi equinam – 
usque ad renes humanos.</p>
</div4>

<div4>
<head>vv. 22-24</head>
<p><emph><foreign lang="ita">Sovra le spalle, dietro da la coppa,</foreign></emph></p>
	<p><emph><foreign lang="ita">Coppa</foreign></emph> est posterior pars capitis, que in 
gramatica dicitur &lt;occiput&gt;, sicut anterior dicitur &lt;sinciput&gt;.
<quote rend="block">
<l><emph><foreign lang="ita">con l'ale aperte li giacea un 
draco;</foreign></emph></l>
<l><emph><foreign lang="ita">et quelli affuoca qualunque 
s'intoppa.</foreign></emph></l>

</quote></p>
	<p><emph><foreign lang="ita">Intoppa</foreign></emph>, idest &lt;obviat&gt;. Lictera plana 
est. Draco est reptile serpentinum, tamen maior cunctorum animantium super terram atque 
serpentum. Hunc Greci Dracontam vocant; unde derivatum est in latinum ut draco dicatur; qui sepe 
a speluncis extractus fertur in aerem, et concitatur aer propter eum. Vim autem <add resp="ed">non</add> in dentibus sed in cauda dicitur possidere, et verbere potius quam ictu nocet; 
quia si quem ligaverit occidit, a quo nec elephas tutus est sui corporis magnitudine. Nam circa 
semitas dilatescens per quas elephantes soliti sunt transire, crura ipsorum nodis ligat ac perimit 
suffocatos. Gignitur autem in Ethiopia et India, et in ipso incendio viget estas.</p>
</div4>

<div4>
<head>vv. 25-27</head>
<p><quote rend="block">
<l><emph><foreign lang="ita">Lo mi' maestro disse: «Quelli è 
Kaco,</foreign></emph></l>
<l><emph><foreign lang="ita">che sotto 'l sasso di monte 
Aventino,</foreign></emph></l>
<l><emph><foreign lang="ita">di sangue fece spesse volte 
laco».</foreign></emph></l>

</quote></p>
	<p>Hunc centaurum serpentibus oneratum Virgilius <add resp="ed">dicit</add> esse Kacum, 
qui sub illo saxo qui nunc mons dicitur Aventinus multis vicibus de humano sanguine fecit lacum. 
Cuius Kaci hystoriam Ovidius in primo libro <title>Faustorum</title> et Virgilius VIII 
<title>Eneydorum</title> fabulose componunt, quam etiam Boetius quarto libro <title>De 
Consolatione</title> in laudem Herculis introducit. Fabula talis est: In illa nanque parte urbis que 
hodie mons dicitur Aventinus, fuit antiquitus quidam latro nomine Kacus, qui dicebatur fabulose 
centaurus, quia habebat effigiem monstruosam. Virgilius: «Semihominis Kaci 
facies». Erat enim homo monstruosus in facie et totam contratam latrociniis ferro et igne 
vastabat. Et dicebatur filius fuisse Vulcani; unde dicunt quod ignem ore vomebat. Ovidius:

<quote rend="block">
<l><emph>Kacus Aventine timor atque infamia silve,</emph></l>
<l><emph>Non leve finitimis hospitibusque malum,</emph></l>
<l><emph>Dura viro facies, vires pro corpore corpus,</emph></l>
<l><emph>Grande pater monstri mulciber huius erat.</emph></l>
</quote>
Et Virgilius:

<quote rend="block">
<l><emph>Huic monstro Vulcanus erat pater, illius atros</emph></l>
<l><emph>Ore vomens ignes.</emph></l>
</quote>
</p>
	<p>Hic itaque latro in illa parte urbis que est unus ex septem montibus qui sunt infra muros, qui 
quidem mons dictus est postea Aventinus, a quodam rege Latinorum in illo monte mortuo et 
sepulto, qui fuit XIII rex qui vocabatur Silvius Aventinus, speluncam horridam habitabat; in qua ea 
que furabatur cum suis satellitibus devorabat. Transeuntes autem et finitimos spolians, ipsos crudeli 
morte necabat, et ipsorum capita atque membra sue spelunce postibus appendebat. Unde Virgilius:

<quote rend="block">
<l><emph>semperque recenti</emph></l>
<l><emph>cede tepebat humus, foribusque affixa superbis</emph></l>
<l><emph>ora virum tristi pendebant pallida tabo.</emph></l>
</quote>
Et Ovidius:

<quote rend="block">
<l><emph>Proque domo longis spelunca recessibus ingens,</emph></l>
<l><emph>Abdita, vix ipsis invenienda feris</emph></l>
<l><emph>Ora super postes, affixaque brachia pendent,</emph></l>
<l><emph>Squalidaque humanis ossibus albet humus.</emph></l>
</quote>
</p>
	<p>His itaque Kachus sceleribus assuetus, accidit ut Hercules de regno Yspaniarum cum multis 
armentis victo Gerione rediret. Et cum in partibus ubi nunc Roma est, supra Tiberim sua castra 
locasset, ibique certis diebus pausasset, Kacus quatuor magnos thauros totidemque iuvencas de 
ipsius Herculis stabulis est furatus; quos quidem boves per caudas traxit in antrum, ne viderentur 
vestigia sui furti. Virgilius:

<quote rend="block">
<l><emph>Nam maximus ultor</emph></l>
<l><emph>Tergemini nece Gerionis spoliisque superbus</emph></l>
<l><emph>Alcides aderat, taurosque ac victor agebat,</emph></l>
<l><emph>Ingentes, vallemque boves amnemque tenebat.</emph></l>
<l><emph>At furis Kaci mens effera, ne quidem inausum</emph></l>
<l><emph>Aut intractatum scelerisve dolive fuisset,</emph></l>
<l><emph>Quatuor a stabulis prestanti corpore tauros</emph></l>
<l><emph>Avertit, totidem forma superante iuvencas.</emph></l>
<l><emph>Atque hos, ne qua forent pedibus vestigia rectis,</emph></l>
<l><emph>Cauda in speluncam tractos, versisque viarum</emph></l>
<l><emph>Inditiis, raptos saxo occultabat opaco.</emph></l>
</quote>
</p>
	<p>Hercules autem sua armenta inveniens quotidie diminuta, nec ipsorum boum raptorum 
inveniens aliqua vestigia sive signa, cum suis armentis silvam circuit aventinam. Et ecce dum vacce 
Herculis per silvam vagando mugirent, ex interiori spelunce reddidit una vocem. Ad quam vocem 
Hercules et furta invenit, et ipsum furem flammas hore vomentem clava nodosa necavit. Ovidius VI 
libro <title>Faustorum</title>: «Et male defensus flammis et dote paterna / Kacus 
aventinum sanguine tinxit humum». Propter istud itaque furtum non superius cum centauris, 
sed hic cum latronibus est punitus.</p>
</div4>

<div4>
<head>vv. 28-30</head>
<p>Ideo sequitur:

<quote rend="block">
<l><emph><foreign lang="ita">Non va co' suoi fratei per un 
camino,</foreign></emph></l>
<l><emph><foreign lang="ita">per lo furto che frodolente 
fece</foreign></emph></l>
<l><emph><foreign lang="ita">del grand'armento ch'elli ebe a 
vicino;</foreign></emph></l>

</quote></p></div4>

<div4>
<head>vv. 40-45</head>

<p>Lictera plana est usque ibi:

<quote rend="block">
<l><emph><foreign lang="ita">che l'un nomare un altro 
convenette,</foreign></emph></l>
<l><emph><foreign lang="ita">dicendo: «Cianfa dove fia 
rimaso?»</foreign></emph></l>

</quote></p>
	<p>Iste Cianfa fuit quidam miles florentinus de Donatis, qui in hac vita fuit latrocinio 
maculatus. Lictera plana est usque ibi:

<quote rend="block">
<l><emph><foreign lang="ita">et dentro per le ren sù la 
ritese.</foreign></emph></l>

</quote></p></div4>

<div4>
<head>vv. 58-60</head>
<p><quote rend="block">
<l><emph><foreign lang="ita">Ellera abarbacata mai non 
fue</foreign></emph></l>
<l><emph><foreign lang="ita">ad alber sì, come l'orribil 
fiera</foreign></emph></l>
<l><emph><foreign lang="ita">per l'altru' membra aviticchiò le 
sue.</foreign></emph></l>

</quote></p>
	<p>Hic facit autor talem comparationem dicens quod, quemadmodum hedera adheret arboribus, 
ita ille serpens illi misero Agnello adhesit. Est autem hedera quedam herba, vel potius arbor, que 
petris vel arboribus ita inheret quod vix inde evelli potest: cuius natura est quod tantum arbores 
vincit et ligat, quod se ipsam cum arbore necat. Virorem etiam diu servat, et folia semper virentia 
habet. Umbra eius dormientibus nocet, nam frigida est. Unde index est terre frigide, secundum 
Ysidorum XVII <title>Eth.</title> Et si eius folia in pavimento spargantur aerem refrigerant. 
Potata ebrium efficit; unde antiquitus cum edera cultores Bachi coronabantur, ut ait Martianus. 
Dicitur autem hedera ab <emph>herendo</emph>, eo quod arboribus et petris adheret, vel dicitur 
ab <emph>edo, –es, –est</emph>, eo quod capris in escam data, lac generat et 
augmentat: fructus eius dicitur corimbus. Dicit itaque autor quod hedera non sic in arboribus 
radicatur, sicut ille serpens membris illius peccatoris inhesit. Ideo subdit:

<quote rend="block">
<l><emph><foreign lang="ita">per l'altrui membra aviticchiò le 
sue.</foreign></emph></l>

</quote></p>
	<p><emph><foreign lang="ita">Aviticchiò</foreign></emph>, idest ligavit: et sumptum est 
istud vocabulum a <emph><foreign lang="ita">vite</foreign></emph>, que se ipsam ligat lignis, 
arboribus et virgultis. Ideo dicitur <emph>vitis</emph>, eo quod vim habeat citius radicandi quam 
cetere arbores, ut dicit Ysidorus. Alii autem vites dictas putant, eo quod invicem se connectant et 
vicinis arboribus reptando religentur. Natura enim vitis est flexibilis, quia quasi quibusdam brachiis 
quicquid comprehenderit, mox religat atque constringit. Et ideo ista de causa hanc comparationem 
inducit Ovidius in libro <title>Epistularum</title>, inducens Oenonem scribentem Paridi dicens:

<quote rend="block">
<l><emph>Non sic appositis vincitur vitibus ulmus,</emph></l>
<l><emph>Ut tua sunt collo brachia nexa meo.</emph></l>
</quote>
</p>
</div4>

<div4>
<head>vv. 61-66</head>

	<p><emph><foreign lang="ita">Poi s'apiccar come di calda cera</foreign></emph>. Lictera 
plana est usque ibi: <emph><foreign lang="ita">che non è nero ancor, e 'l bianco 
more</foreign></emph>.</p>
</div4>

<div4>

<head>vv. 67-69</head>
<p><quote rend="block">
<l><emph><foreign lang="ita">Li altri due riguardavan, et 
ciascuno</foreign></emph></l>
<l><emph><foreign lang="ita">gridava: «Agnelo, o' me, come ti 
muti».</foreign></emph></l>

</quote>
Iste Angelus fuit quidam <add resp="ed">lacuna</add></p>
</div4>

<div4>
<head>vv. 70-78</head>
	<p><emph><foreign lang="ita">Già eran li due capi un divenuti</foreign></emph>. Lictera 
plana est usque ibi: <emph><foreign lang="ita">et tal sen gìa con lento 
passo</foreign></emph>.</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Come 'l ramarro sotto la gran 
fersa</foreign></emph></l>
<l><emph><foreign lang="ita">de' dì canicular, cangiando 
sepe,</foreign></emph></l>
<l><emph><foreign lang="ita">folgore par se la via 
attraversa,</foreign></emph></l>

</quote></p>
	<p>Quoddam est enim animal serpentinum habens pedes quatuor ut lacerta, quod dicitur 
&lt;rogus&gt;: Romani autem vocant ipsum &lt;racanum&gt; et Florentini &lt;ramarrum&gt;; et 
dicitur &lt;rogus&gt; quasi &lt;totus ignitus&gt;. Cuius natura est quod diebus canicularibus, idest 
diebus estivis, quibus terra et aer ardere videntur, iste rogus, dum transit viam ab una sepe ad aliam, 
ita velociter currit, quod cursum fulguris imitari videtur. Ideo ait:

<quote rend="block">
<l><emph><foreign lang="ita">folgore par se la via 
attraversa,</foreign></emph></l>

</quote></p>
	<p>Canicula est quedam stella magna et prefulgida que a poetis canis finigitur Orionis. Oritur 
autem in mense iunio, quando homines laborant nimio estu solis. De qua Martianus:

<quote rend="block">
<l><emph>Ante thauri vestigia fulget.</emph></l>
</quote>
</p>
</div4>

<div4>
<head>vv. 82-84</head>
<p><quote rend="block">
<l><emph><foreign lang="ita">sì pareva, venendo verso l'epe – idest 
ventres –</foreign></emph></l>
<l><emph><foreign lang="ita">delli altri due un serpentello 
acceso,</foreign></emph></l>
<l><emph><foreign lang="ita">livido et nero come gran di 
pepe.</foreign></emph></l>

</quote></p>
	<p>Dicit hic autor quod iste serpens qui contra ventrem istorum duorum latronum sic velociter 
veniebat, sicut granum piperis erat niger. Sed nota quod granum piperis nusquam de sui natura 
invenitur esse nigrum. Est autem piper arbor in India nascens in latere montis Caucasi, cuius silvas 
serpentes custodiunt. Sed incole regionis, cum piper maturum fuerit, eas incendunt et serpentes igne 
fugantur: et sic ex flamma efficitur piper nigrum, nam natura piperis alba est. Cuius quidem 
diversus est fructus: nam quod immaturum est, piper longum vocatur; quod incorruptum ab igne 
servatur, est album; quod vero cute rugosa et horrida est, ex calore ignis procedit. Sarraceni etiam, 
postquam piper collectum est, ponunt illud in clibano calido et hoc faciunt duabus de causis: primo, 
ut diutius servetur; secundo, ne in aliis locis possit seminari et fructificare.</p>
</div4>

<div4>
<head>vv. 85-87</head>
<p><quote rend="block">
<l><emph><foreign lang="ita">e 'n quella parte dove prima è 
preso</foreign></emph></l>
<l><emph><foreign lang="ita">nostro alimento, a l'un di lor 
trafisse;</foreign></emph></l>
<l><emph><foreign lang="ita">poi cadde giù innanzi lui 
disteso.</foreign></emph></l>

</quote></p>
	<p>Ille locus unde primo homo accipit alimentum est umbilicus, secundum Constantinum, ex 
nervis, venis, et arteriis compositus; quo mediante puer in utero matris sanguinem subtilem ad sui 
attrahit nutrimentum, et per ipsius arterias spiritum recipit.</p>
</div4>

<div4>
<head>vv. 88-93</head>
	<p><emph><foreign lang="ita">Lo trafitto 'l mirò, ma nulla disse</foreign></emph>. Lictera 
plana est usque ibi: <emph><foreign lang="ita">fummavan forte, e 'l fummo si 
scontrava</foreign></emph>.</p>
</div4>

<div4>
<head>vv. 94-96</head>
<p><quote rend="block">
<l><emph><foreign lang="ita">Taccia Lucano omai là dove 
tocca</foreign></emph></l>
<l><emph><foreign lang="ita">del misero Sabello, et di 
Nassidio,</foreign></emph></l>
<l><emph><foreign lang="ita">et attenda a udir quel c'or si 
scocca.</foreign></emph></l>

</quote></p></div4>

<div4>
<head>vv. 97-99</head>

<p><emph><foreign lang="ita">Taccia di Cadmo et d'Aretusa Ovidio;</foreign></emph> 
etc.</p>
	<p>Vult hic dicere autor quod transformationes quas Lucanus ponit de Nassidio et Sabello, et 
ille quas ponit Ovidius de Cadmo et Aretusa, nichil quasi sunt respectu istius transformationis, qua 
serpens in hominem et homo in serpentem mediante fumo tam mirabiliter et subtiliter 
transformantur. Sed nota ad evidentiam dicendorum, quod transformationes sive transmutationes 
quas facit Lucanus de Sabello et Nassidio fuerunt protinus naturales. Transformationes vero sive 
transmutationes quas facit Ovidius de Cadmo et Arethusa fuerunt morales; que quidem per ordinem 
sunt vidende.</p>
	<p>Narrat Lucanus in nono quod postquam Pompe<add resp="ed">i</add>us Magnus fuit 
Pharsalica acie victus a Cesare, quod Cato exercitum Pompei dispersum coadunavit in unum, et 
ipsum exercitum per Libiam ducens multos milites, siti, labore, et serpentum morsibus perdidit 
venenatis; et precipue duos, Nassidium scilicet et Sabellum, quorum uterque diverso veneno et 
diversa morte interiit. Nam quidam serpens parvus, qui dicitur <emph>seps</emph>, Sabellum in 
crure momordit; cuius serpentis venenum non solum carnes sed etiam ossa consumit, ut dicit beatus 
Isidorus. Nam quemadmodum sol nives resolvit in aquas, et calor ignis ceram liquescere facit, sic 
iste serpens membra omnia liquefacit. Unde Lucanus: «Ossaque dissolvens cum corpore 
tabificus seps». Percussus itaque Sabellus in crure, serpentem avellens, ipsum cum iacubo 
perfodit arenis. Lucanus:

<quote rend="block">
<l><emph>Mors erat ante oculos, miserique in crure Sabelli</emph></l>
<l><emph>Seps stetit exiguus; quem flexo dente tenacem</emph></l>
<l><emph>Avulsit, ipse manu piloque affixit arenis.</emph></l>
</quote>
</p>
	<p>Sed mox ut venenum per ipsius membra discurrit, Sabellus cepit sanie totus flui, ita quod 
non solum carnes sed etiam nervi et ossa in saniem sunt conversa. Lucanus:

<quote rend="block">
<l><emph>Quicquid homo est, aperit pestis natura prophana;</emph></l>
<l><emph>Morte patet. Manant humeri fortesque lacerti</emph></l>
<l><emph>Colla caputque fluunt, calido non otius austro</emph></l>
<l><emph>Nix resoluta cadit, nec solem cera sequetur.</emph></l>
</quote>
</p>
	<p>Nassidius autem alius miles, qui erat oriundus de Marsia, a quodam alio serpente qui dicitur 
<emph>prester</emph> in eadem fuit arena percussus: cuius serpentis natura talis est, secundum 
beatum Ysidorum, quod semper ore patenti et vaporanti currit. Hoc idem ponit Lucanus: 
«Oraque distendens avidus fumantia prester». Et quemcunque percusserit nimia et 
enormi corpulentia facit inflari, ut dicit idem Ysidorus. Et dicitur prester, quia licet animam tollat, 
tamen corpori multum prestat dum ultra modum ipsum facit inflari. Iste igitur Nassidius, serpente 
percussus, statim intumuit, et totus rubeus est effectus; cuius membra omnia humanum 
superegressa modum in saniem et putredinem sunt conversa. Lucanus:

<quote rend="block">
<l><emph>Nassidium Marsi cultorem torridus agri</emph></l>
<l><emph>Percussit prester; illi rubor igneus ora</emph></l>
<l><emph>Succendit, tenditque cutem pereunti figura,</emph></l>
<l><emph>Miscens cuncta tumor; toto iam corpore maior</emph></l>
<l><emph>Humanumque egressa modum super omnia 
membra</emph></l>
<l><emph>Efflatur sanies, late tollente veneno.</emph></l>
</quote>

<quote rend="block">
<l><emph><foreign lang="ita">Taccia di Cadmo et d'Aretusa 
Ovidio;</foreign></emph></l>
<l><emph><foreign lang="ita">chè se quello in serpente et quella in 
fonte</foreign></emph></l>
<l><emph><foreign lang="ita">converte poetando, i' non lo 
'nvidio.</foreign></emph></l>

</quote></p>
	<p>Modo dicit hic autor, quod considerata transmutatione sua, taceat Ovidius de Cadmo, quem 
mutavit in serpentem, et de Arethusa, quam mutavit in fontem, quia iste due mutationes nichil sunt 
respectu sue mutationis quam facit hic de serpente in hominem et de homine in serpentem. Mutatio 
Cadmi habetur quarto libro <title>Meth.</title>, ubi ponit poetando Ovidius quod dum Cadmus per 
fines illiricos quasi amens propter furialia infortunia que passi fuerant filia sua Ino et sui nepotes 
Learcus et Milicerta, quorum primum pater suus Athamas percussit ad saxum et cum altero mater 
se proiecit in mare, cum sua coniuge Ermione filia Martis et Veneris erraret, ait ad coniugem suam: 
«Si ille serpens quem ego occidi in silva thebana, et cuius vipereos dentes seminavi per arva, 
ex quo semine nate sunt segetes hominum armatorum, fuit Marti, ut dicitur, consecratus, propter 
quam mortem contra filiam meam et nepotes meos se vindicavit tam crudeliter ira Martis, ipse 
precor serpens in longam porrigat alvum». Dixit, et ut serpens in longam tenditur alvum. 
Cum autem se videret Cadmus taliter transformari, lacrimans ad coniugem ait:

<quote rend="block">
<l><emph>«Accede, o coniunx, accede, miserrima», 
dixit,</emph></l>
<l><emph>«Dumque aliquid superest de me, me tange, 
manumque</emph></l>
<l><emph>Accipe, dum manus est, dum non totum occupat 
anguis».</emph></l>
<l><emph>Ille quidem vult plura loqui, sed lingua repente</emph></l>
<l><emph>In partes est fixa duas, nec verba volenti</emph></l>
<l><emph>Sufficiunt, quotiens aliquos parat edere questus,</emph></l>
<l><emph>Sibilat; hanc illi vocem natura reliquit.</emph></l>
</quote>
</p>
	<p>Sed quia ystoria Cadmi ignoratur a multis et in poetis sit valde obscura, ideo ipsam 
secundum rei veritatem per ordinem hic ponemus. In regno nanque Tyri et Sydonis regnavit 
antiquitus quidam excellentissimus rex, filius Libie, qui vocabatur Agenor. Hic itaque Agenor 
habebat, inter alios, unum filium mirabiliter bellicosum, multis scientiis eruditum, et multa 
providentia circunspectum, qui vocabatur Cadmus, et unam filiam mirabiliter spetiosam que 
dicebatur Europa, quam ut ait Ysidorus XIIII libro <title>Eth.</title> Iupiter rex Cretensis ab 
Affrica raptam Cretam advexit, et partem tertiam orbis ex eius nomine appellavit. Fuit autem 
Iupiter ad ipsam rapiendam in navi in qua erat depictus thaurus; ideo fingitur a poetis quod ipse in 
spetie thauri ipsam Europam rapuit iuxta mare. Ovidius 2° <title>Meth.</title>:

<quote rend="block">
<l><emph>Ille pater rectorque deum, cui dextra trisulcis</emph></l>
<l><emph>Ignibus armata est, qui nutu concutit orbem,</emph></l>
<l><emph>Induitur faciem thauri mixtusque iuvencis</emph></l>
<l><emph>Mugit, et in teneris formosus obambulat 
herbis.</emph></l>

</quote>
</p>
	<p>Et sic in forma Thauri Europam rapuisse fingitur a poetis. Quod cum pater raptam filiam 
audivisset, mandavit Cadmo ut ad ipsam inquirendam celeriter properaret et, nisi invenerit, reditum 
ad propria interdixit. Cadmus autem paternis preceptis obediens, cum nobili procerum comitiva 
sororem per multas provincias requisivit. Sed non valens deprehendere furta Iovis, patris iram 
formidans, se ipsum in exilium condemnavit. Et accedens ad Apolinem in monte Parnaso, ipsum 
consuluit in qua parte mundi habitare deberet. Cui Apollo mandavit quod vaccam quam errantem 
per campos invenerit mox sequatur; et in illa parte in qua vacca se poneret ad iacendum, conderet 
civitatem, ipsamque terram Boetiam nominaret, civitatem autem Thebas appellaret. Hanc ystoriam 
de fundatione Thebarum ponit Ovidius tertio libro <title>Meth.</title>:

<quote rend="block">
<l><emph>Iamque deus posita fallacis ymagine tauri</emph></l>
<l><emph>Se confessus erat, Dicteaque rura tenebat</emph></l>
<l><emph>Cum pater ignarus Cadmo perquirere raptam</emph></l>
<l><emph>Imperat, et penam, si non invenerit addit</emph></l>
<l><emph>Exilium, facto<add resp="ed">r</add> pius et sceleratus 
eodem.</emph></l>
<l><emph>Orbe pererrato (quis enim deprehendere posset</emph></l>
<l><emph>Furta Iovis?) profugus patriamque iramque parentis</emph></l>
<l><emph>Vitat Agenorides Phebique oracula supplex</emph></l>
<l><emph>Consulit, et que sit tellus habitanda requirit.</emph></l>
<l><emph>«Bos tibi», Phebus ait, «solis occurret in 
arvis,</emph></l>
<l><emph>Nullum passa iugium curvique inmunis aratri.</emph></l>
<l><emph>Hac duce, carpe vias, et qua requieverit herba,</emph></l>
<l><emph>Menia fac condas, Boetiaque illa vocato».</emph></l>
</quote>
</p>
	<p>Beatus etiam Ysidorus, XIIII libro <title>Eth.</title>, hoc idem asserit in hec verba: 
«Dum Cadmus, Agenoris filius, Europam sororem a Iove raptam ex precepto quereret 
genitoris nec reperiret, patris iram formidans, confirmato animo elegit exilium. Nam bovis forte 
comspecte secutus vestigia amplexus est sedem ubi illa recubuerat; sicque locum illum de nomine 
bovis Boetiam nominavit; ubi et Thebas urbem construxit, in qua olim civilia bella detonarunt, et 
ubi nati sunt Apollo et Hercules maior ille Thebanus. Eadem est Eonia vocata, a fonte quodam 
Apollini et Musis consecrato, qui in eadem Boetia est.». Hucusque Ysidorus. In fundatione 
autem urbis multas molestias a circunstantibus sustinuit ipse Cadmus. Ideo fingitur quod a quodam 
serpente Marti consecrato quidam sui socii necati fuerunt; quemquidem serpentem Cadmus postea 
interfecit; propter quam necem Mars, deus belli, ipsum Cadmum in serpentem, ut fingitur, 
transformavit. Rei autem veritas est quod Cadmus in insaniam vel desperationem versus, civitatem 
deseruit et in desertis habitans locis, quia consortia hominum fugit, serpens dicitur esse factus. 
Quod autem dicitur dentes vipereos seminasse et ex illo semine armatam segetem surrexisse, et una 
cum illis civitatem Thebanam construxisse, nil aliud fabula sonat nisi quod Cadmus in silvestrium 
hominum mentibus civiles mores et ad ordinate vivendum instruxit; et sic eos ad edificationem 
civitatis habuit adiutores. Ovidius, tertio libro <title>Meth.</title>:

<quote rend="block">
<l><emph>Hos operis comites habuit Sidonius hospes,</emph></l>
<l><emph>Cum posuit iussam Phebeis sortibus urbem.</emph></l>
<l><emph>Iam stabant Thebe, poteras iam, Cadme, videri</emph></l>
<l><emph>Exilio felix: soceri tibi Marsque Venusque</emph></l>
<l><emph>Contigerant; huc adde genus de coniuge tanta,</emph></l>
<l><emph>Tot natas natosque et, pignora cara, nepotes,</emph></l>
<l><emph>Hos quoque iam iuvenes; sed scilicet ultima semper</emph></l>
<l><emph>Expectanda dies homini est, dicique beatus</emph></l>
<l><emph>Ante obitum nemo suppremaque funera debet.</emph></l>
</quote>
Hoc autem dicit Ovidius, quia Cadmus, licet fuerit in iuventute felix socero filiis et nepotibus ac 
etiam edificatione tante nobilis civitatis, tamen in senectute vidit suorum infortunia et passus est 
multa adversa; propter quod in insaniam versus vel desperationem, fingitur factus serpens. Et ideo 
ante mortem felix predicari non potuit. Idcirco in Sacra Scriptura precipitur: Ne laudes hominem in 
vita sua. Super quo verbo dicit beatus Ambrosius: «Lauda post mortem, magnifica post 
consumationem. Lauda navigantis felicitatem, sed cum pervenerit ad portum. Lauda ducis virtutem, 
sed cum perductus fuerit ad triumphum». Et sic Cadmi mutatio partim est moralis et partim 
naturalis. Fabula vero de mutatione Arethuse tractat idem Ovidius, libro V <title>Meth.</title>, 
dicens quod in regno Archadie quidam nomine Alpheus adamavit quandam nimpham nomine 
Arethusam, que fugiens in Sicaniam, idest Siciliam, in fontem conversa est. Rei autem veritas, ut 
dicitur, ista est: In Archadia autem fuit antiquitus quedam civitas, nomine Pisa; in qua parte est 
quidam fluvius qui dicitur Alpheus, et quedam alia aqua que dicitur Arethusa. Iste itaque due aque 
per occultos meatus terre de Arcadia transeunt in Siciliam et ibi miscentur. Inde fabulose dicitur 
quod Alpheus insecutus est Arethusam. Unde Ovidius inducit Arethusam loquentem ad Cererem in 
hunc modum:

<quote rend="block">
<l><emph>Pisa michi patria est, et ab Helide ducimus ortus,</emph></l>
<l><emph>Sicaniam peregrina colo, sed gratior omni</emph></l>
<l><emph>Hec michi terra solo est: hos nunc Arethusa 
penates,</emph></l>
<l><emph>Hanc habeo sedem.</emph></l>
</quote>
Et paulo post:

<quote rend="block">
<l><emph>Michi pervia tellus</emph></l>
<l><emph>Prebet iter, subterque ymas ablata cavernas</emph></l>
<l><emph>Hic caput attollo desuetaque sidera cerno.</emph></l>
</quote>
</p>
	<p>Virgilius etiam, tertio <title>Eneydorum</title>, dicit istas aquas per subterraneas vias de 
Archadia in Siciliam transmeare:

<quote rend="block">
<l><emph>Alpheum fama est huc Elidis amnem</emph></l>
<l><emph>Occultas egisse vias subter mare, qui nunc</emph></l>
<l><emph>Ore, Arethusa, tuo Siculis confunditur undis.</emph></l>
</quote>
</p>
	<p>Et de declaratione istius fabule, quod scilicet ista duo flumina Archadie transeant per 
occultos meatus in Siciliam, dantur versus:

<quote rend="block">
<l><emph>Alpheum fugiens terras Arethusa subintrat</emph></l>
<l><emph>Mixtaque Sicaniam flumina graia rigant.</emph></l>
</quote>
</p>

	<p>Adductis igitur autor istis quatuor transformationibus in exemplum, dicit quod nunquam due 
nature – subaudi diverse – ita facie ad faciem, idest quod unum membrum ita in aliud 
convertatur, transformate fuerunt – per Ovidium, subintellige, vel Lucanum.</p>
</div4>

<div4>
<head>vv. 100-102</head>
<p>Ideo sequitur:

<quote rend="block">
<l><emph><foreign lang="ita">chè due nature mai a fronte a 
fronte,</foreign></emph></l>
<l><emph><foreign lang="ita">non trasmutò, sì c'amendue le 
forme</foreign></emph></l>
<l><emph><foreign lang="ita">a cangiar lor materia fosser 
pronte.</foreign></emph></l>

</quote></p>
	<p>His itaque prelibatis, ad transformationem singulorum membrorum, hominis scilicet et 
serpentis, accedit.</p>
</div4>

<div4>
<head>vv. 103-105</head>
<p><quote rend="block">
<l><emph><foreign lang="ita">Insieme si risposer a tai 
norme,</foreign></emph></l>
<l><emph><foreign lang="ita">che 'l serpente la coda in forca 
fesse,</foreign></emph></l>
<l><emph><foreign lang="ita">e 'l feruto ristrinse insieme 
l'orme.</foreign></emph></l>

</quote></p>
	<p>Hic incipit istorum transformatio. Et incipit ab inferioribus, dicens quod serpens caudam in 
duo divisit; et iste due partes converse sunt in duos pedes, et in duo crura, et in duas tybias 
humanas. Et ille latro tybias, crura, et pedes ad invicem iunxit, et ex tali coniunctione in caudam 
serpentinam fuerunt ista membra conversa. Ideo sequitur:</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Le gambe con le cosce seco 
stesse</foreign></emph></l>
<l><emph><foreign lang="ita">s'appiccar sì,</foreign></emph></l>
etc.
</quote></p>
	<p>Dicit enim quod crura simul et tibie hominis se ad invicem adeo univerunt ad serpentinam 
caudam proferendam, <emph><foreign lang="ita">che 'n poco</foreign></emph>, idest in brevi 
spatio temporis, <emph><foreign lang="ita">la giuntura</foreign></emph>, idest locus unionis, 
nullum signum divisionis seu vestigium indicabat.</p>
</div4>

<div4>
<head>vv. 109-111</head>
<p><quote rend="block">
<l><emph><foreign lang="ita">Togliea la coda fessa la 
figura</foreign></emph></l>
<l><emph><foreign lang="ita">che si perdeva là,</foreign></emph></l>

</quote></p>
	<p>Hic dicit quod cauda serpentis in duo divisa tollebat, idest accipiebat, figuram. Quam 
figuram? Illam certe que in homine perdebatur, quia ille homo iam amiserat figuram pedum, 
crurium, ac etiam tybiarum, et istam talem figuram serpens in sua cauda tollebat. <emph><foreign lang="ita">E la sua pelle si facea molle</foreign></emph>, idest pellis istorum humanorum 
membrorum efficiebatur mollis; <emph><foreign lang="ita">et quella di là 
dura</foreign></emph>, hoc est pellis caude efficiebatur dura, quia durior est pellis serpentis 
quam pellis humana. Immo, quod plus est, nullum animal habet ita duram pellem sicut habent 
serpentes: exemplum serpentis quem invenerunt Romani in Affrica, de quo narrat Titus Livius 
<title>De Primo Bello Punico</title>; et Valerius libro primo, capitulo de miraculis, quod tempore 
Marchi Reguli quidam serpens tante magnitudinis in Affrica est repertus, quod totum romanum 
exercitum in dicta Affrica commorantem a fluminis accessu arceret. Et quod mirabile est, plus 
dictus serpens romana castra infestabat quam tota potentia Cartaginensium militum robustorum. 
Cum quo serpente cum pluries Romani pugnarent, ipsum nec lanceis nec sagittis perforare 
aliquatenus valuerunt. Tandem cum saxis et magnis lapidibus ipsius dorsum frangentes, de tanta 
peste victoriam habuerunt. Cruor autem ipsius ita fluvium infecit quod coacti sunt Romani inde sua 
castra movere. Corium autem eius sale conditum Romam ob miraculi magnitudinem transmiserunt. 
Fuit vero longitudo dicti corii centum viginti cubitorum.</p>
</div4>

<div4>
<head>vv. 112-114</head>
<p><emph><foreign lang="ita">I' vidi entrar le braccia per l'ascelle,</foreign></emph> Hic ponit 
quod brachia hominis per ascellas interius se traxerunt.
<quote rend="block">
<l><emph><foreign lang="ita">e' due piè de la fiera, ch'eran 
corti,</foreign></emph></l>
<l><emph><foreign lang="ita">tant'allungar quant'accorciavan 
quelle.</foreign></emph></l>

</quote></p>
	<p>Hic ponit quod sicut ille homo brachia retraxit, ita serpens de duobus pedibus anterioribus 
duo brachia humana produxit.</p>
</div4>

<div4>
<head>vv. 115-123</head>
<p><quote rend="block">
<l><emph><foreign lang="ita">Poscia li piè di dietro, insieme 
attorti,</foreign></emph></l>
<l><emph><foreign lang="ita">diventaron lo membro che l'uom 
cela,</foreign></emph></l>

</quote></p>
	<p>Hic ponit quod pedes posteriores serpentis insimul torti effecti sunt membrum virile, et ille 
miser de suo membro virili protulit duos pedes – subintellige serpentinos –. Ideo 
sequitur:

<quote rend="block">
<l><emph><foreign lang="ita">e 'l misero del suo n'avea due 
porti.</foreign></emph></l>
<l><emph><foreign lang="ita">Mentre che 'l fummo l'uno et l'altro 
vela</foreign></emph></l>
<l><emph><foreign lang="ita">di color nuovo, et genera 'l pel 
suso</foreign></emph></l>
<l><emph><foreign lang="ita">per l'una parte, et da l'altra 'l 
dipela,</foreign></emph></l>
<l><emph><foreign lang="ita">l'un si levò et l'altro cadde 
giuso,</foreign></emph></l>

</quote></p>
	<p>Vult hic dicere autor quod intantum quod fumus qui exibat de ore serpentis et de plaga 
umbilici latronis unum et reliquum velat, idest induit novo colore, quia homo efficitur serpens et 
serpens homo, et super colorem unius, idest hominis, generat pilos, et super colorem alterius, idest 
serpentis, depilat, unus, idest serpens, surrexit, quia excepto capite iam factus erat homo; et alius, 
idest homo, cecidit, quia et ipse excepto capite factus erat serpens. Et dum sic unus se erexisset et 
alius cecidisset, unus in alium impiis oculis intendebat, et sub tali visione ille qui surrexerat os ad 
se traxit, et de tali materia intus tracta, aures humane, nasus et labia sunt formata. Ideo ait in 
textu:</p>
</div4>

<div4>
<head>vv. 124-129</head>
<p><quote rend="block">
<l><emph><foreign lang="ita">Quel ch'era ritto trasse 'l muso ver le 
tempie,</foreign></emph></l>
<l><emph><foreign lang="ita">et di troppa materia che là 
venne,</foreign></emph></l>
<l><emph><foreign lang="ita">uscir li orecchi de le gote 
scempie:</foreign></emph></l>
<l><emph><foreign lang="ita">ciò che non corse indietro et si 
ritenne,</foreign></emph></l>
<l><emph><foreign lang="ita">di quel soverchio fè naso, la 
faccia,</foreign></emph></l>
<l><emph><foreign lang="ita">et le labra ingrossò quanto 
convenne.</foreign></emph></l>

</quote></p>
	<p>Facta mentione serpentini capitis in humanum, sequitur humani capitis in anguinum. Nam 
ille qui iacebat in antea os producit, et aures retrahit infra caput, sicut cornua facit limax.</p>
</div4>

<div4>
<head>vv. 130-132</head>
<p>Unde sequitur:

<quote rend="block">
<l><emph><foreign lang="ita">Quel che giaceva, il muso innanzi 
caccia,</foreign></emph></l>
<l><emph><foreign lang="ita">et li orecchi ritira per la 
testa,</foreign></emph></l>
<l><emph><foreign lang="ita">come face le corna la 
lumaccia;</foreign></emph></l>

</quote></p>
	<p>Limax est quidam vermis, qui vulgo dicitur <emph>lumaccia</emph> vel 
<emph>limaca</emph>, que quando habet conculam sive testam, <emph>chiocciula</emph> 
nominatur. Et dicitur limax a <emph>lymo</emph>, quia de limo nascitur, ut dicit Ysidorus, XII 
libro <title>Eth.</title> Et est vermis valde tardimotus, in dorso aliquando gerens concam duram, 
infra quam se recludit. Et est vermis cornutus, habens duo additamenta ante os cum quibus viam 
querit, et quando aliquid adversi senserit, statim cornua retrahit infra testam. In corrupto autem aere 
et imbre maxime nascuntur, et quanvis lento passu incedant tamen summitates arborum scandunt, 
earum germina depascentes. Ubicunque vero serpit immunditie vestigium derelinquit.</p>
</div4>

<div4>
<head>vv. 133-135</head>
<p><quote rend="block">
<l><emph><foreign lang="ita">et la lingua, c'avea unita et 
presta</foreign></emph></l>
<l><emph><foreign lang="ita">prima a parlar, si fende, et la 
forcuta</foreign></emph></l>
<l><emph><foreign lang="ita">ne l'altro si richiude; e 'l fummo 
resta.</foreign></emph></l>

</quote></p>
	<p>Hic ponitur ultima istorum duorum transformatio; nam lingua hominis, que prius erat una et 
ad loquendum apta, scinditur et efficitur bifurcuta, et lingua serpentis, que prius erat bifurcuta, 
recluditur, unitur, et ad loquendum apta efficitur. Sed quia istorum amborum transformatio 
mediante fumo facta est, ideo, transformatione finita, desinit ille fumus.</p>
</div4>

<div4>
<head>vv. 136-138</head>
<p>Ideo sequitur:

<quote rend="block">
<l><emph><foreign lang="ita">e 'l fummo resta.</foreign></emph></l>
<l><emph><foreign lang="ita">L'anima ch'era fiera 
divenuta,</foreign></emph></l>
<l><emph><foreign lang="ita">sufolando si fuggì per la 
valle</foreign></emph></l>
<l><emph><foreign lang="ita">et l'altro dietr'a lui parlando 
sputa.</foreign></emph></l>

</quote></p>
	<p>– Lictera plana est usque ibi: <emph><foreign lang="ita">I' vo' che Buoso 
corra</foreign></emph>. Iste Buosus fuit unus miles de Donatis de Florentia.</p>
</div4>

<div4>
<head>vv. 145-151</head>
<p><quote rend="block">
<l><emph><foreign lang="ita">Et avegna che li occhi miei 
confusi</foreign></emph></l>
<l><emph><foreign lang="ita">fosser alquanto et l'animo 
smagato,</foreign></emph></l>
<l><emph><foreign lang="ita">non poter quei fugirsi tanto 
chiusi,</foreign></emph></l>
<l><emph><foreign lang="ita">ch'i' non scorgesse ben Puccio 
Sciancato;</foreign></emph></l>

</quote></p>
	<p>Vult hic dicere autor, quod videns tales et tantos viros de sua civitate oriundos inter latrones, 
quod oculi sui fuerunt ex tali visione confusi et animus doloratus. Sed licet esset intus et extra 
taliter alteratus, non potuerunt illi fugere ita clausi, quod ipse non cognoverit Puccium Sciancati. 
Fuit autem Puccius etiam Florentinus, et iste solus de tribus sociis non fuerat immutatus.
<quote rend="block">
<l><emph><foreign lang="ita">l'altr'era quei che tu, Gaville, 
piagni.</foreign></emph></l>

</quote></p>
	<p>Gaville est quoddam castrum in comitatu Florentie, cuius castri homines quendam militem 
Florentinum de Cavalcantibus, nomine Franciscum, interfecerunt. Qui miles fuit etiam furti 
caractere insignitus; et ideo hic cum aliis latronibus ponitur ab autore: cuius mortem consortes eius 
tam egregie vindicarunt, quod Gavillenses adhuc plorant mortem eius.</p>

	<p>In isto XXV cantu continentur quatuor comparationes et duo notabilia.</p>
</div4>
</div3>

<div3 n="Comparationes">
<div4>
<head>vv. 58-60</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Ellera abarbacata mai non 
fue</foreign></emph></l>
<l><emph><foreign lang="ita">ad alber, sì come l'orribil 
fiera</foreign></emph></l>
<l><emph><foreign lang="ita">per l'altru' membra aviticchiò le 
sue.</foreign></emph></l>

</quote></p>
<p>Lictera plana est.</p>
</div4>

<div4>
<head>vv. 61-63</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Poi s'appiccar, come di calda 
cera</foreign></emph></l>
<l><emph><foreign lang="ita">fossero stati.</foreign></emph></l>

</quote></p>
<p>Etiam hic lictera plana est.</p>
</div4>

<div4>
<head>vv. 64-66</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">come procede innanzi da 
l'ardore,</foreign></emph></l>
<l><emph><foreign lang="ita">per lo papiro suso, un color 
bruno</foreign></emph></l>
<l><emph><foreign lang="ita">che non è nero ancora e 'l bianco 
more.</foreign></emph></l>

</quote></p>
	<p>Lictera plana est, et nichilominus ipsa et alie sunt superius explanate.</p>
</div4>

<div4>
<head>vv. 79-84</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Come 'l ramarro sotto la gran 
fersa</foreign></emph></l>
<l><emph><foreign lang="ita">de' dì canicular, cangiando 
sepe,</foreign></emph></l>
<l><emph><foreign lang="ita">folgore par se la via 
attraversa,</foreign></emph></l>
<l><emph><foreign lang="ita">sì pareva, venendo verso 
l'epe.</foreign></emph></l>

</quote>
Lictera plana est.</p>
</div4>
</div3>

<div3 n="Notabilia">
<div4>
<head>vv. 4-6</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Da ind'in qua mi fur le serpi 
amiche,</foreign></emph></l>
<l><emph><foreign lang="ita">perc'una li s'avolse allora al 
collo,</foreign></emph></l>
<l><emph><foreign lang="ita">come dicesse: «Non vo' che più 
diche»;</foreign></emph></l>
</quote>
</p>
	<p>Nichil certe in tota rerum natura est tam placibile et delectabile sicut virtus, quia non solum 
in se ipsa delectabilis et placibilis reperitur, unde allicit ad amandum, sed, quod maius est, ipsa facit 
nos diligere quos nunquam vidimus; et, quod mirabilius est, in illis quos odimus ipsa etiam nobis 
placet, et propter ipsam aliquando diligimus etiam inimicos. Et hoc manifeste in hoc notabili innuit 
nobis autor, dicens quod serpentes, quos naturaliter homo odit, quia naturaliter odium est inter 
hominem et serpentem, iuxta sententiam Dei qua dicitur ad serpentem, ut habetur in libro Genesis: 
Inimicitiam ponam inter te et mulierem, et inter semen tuum et semen illius, a more illius serpentis 
qui se iactavit ad gulam illius qui divinam excellentiam blasphemabat. Ab illo tempore citra sibi 
amici fuerunt.</p>
</div4>

<div4>
<head>vv. 142-144</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">Così vid'io la settima 
zavorra</foreign></emph></l>
<l><emph><foreign lang="ita">mutare et transmutare; et qui mi 
scusi</foreign></emph></l>
<l><emph><foreign lang="ita">la novità, se fior la lingua 
aborra.</foreign></emph></l>
</quote>
</p>
	<p>Multotiens accidit quod multa videmus que propter sui novitatem in totum non possumus 
explicare. Et etiam accidit quod multa habemus in corde, que licet mente percipiamus, verbis tamen 
explicare nequimus. Ideo ait hic autor: <emph><foreign lang="ita">et qui mi scusi / la novità, se fior 
la lingua aborra</foreign></emph>.</p>
	<p>Et sic patet XXV cantus.</p>
</div4>
</div3>
</div2>

<div2>
<head>XXVI</head>

<div3 n="Incipit">
<head>VIGESIMISEXTI CANTUS TITULUS TALIS EST: INCIPIT XXVI CANTUS PRIME 
CANTICE COMEDIE</head>
	<p>In isto XXVI cantu et in sequenti autor tractat de octava malabulgia, in qua collocat 
fraudulentos consiliarios et dolosos loquaces necnon et oratores etiam versipelles; pena quorum est 
quod in flammis ardentibus sunt reclusi. Incipit autem octava bulgia in isto cantu ibi: «Noi ci 
partimo, et su per le scalee», et finit in sequenti cantu, ibi:

<quote rend="block">
<l><emph><foreign lang="ita">Noi passam'oltre, et io e 'l duca 
mio</foreign></emph></l>
<l><emph><foreign lang="ita">su per lo scoglio, infino 'n su 
l'altr'arco</foreign></emph></l>

</quote></p>
</div3>

<div3 n="Deductio">

<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-75</head>
	<p>Postquam autor in duobus precedentibus cantibus de fraude et dolo furium, ac etiam de 
eorum transformationibus prosecutus est, nunc in isto cantu et in sequenti de fraudulentis 
consiliariis et dolosis loquacibus ac etiam oratoribus versipellibus prosequitur in hunc modum, 
presentia cum precedentibus concordando: «Letare», inquit, «Florentia, 
postquam es ita grandis quod per terras et maria pandis alas, et per infernum tui nominis titulus 
dilatatur. Inter latrones enim inveni quinque tales tuos cives quod inde in mente confundor et in 
facie verecundor, et tu in honorem maximum non ascendis. Sed si prope auroram vera somnia 
somniantur, tu senties citra modicum tempus id quod Pratum, nedum alii, tibi optant. Et si iam esset 
ipsorum optatum desiderium adimpletum, non esset nimium tempestivum; quod utinam iam 
adesset, ex quo omnino sine dubio esse debet, quia quanto magis senuero, tanto magis inde 
gravabor». Facta ista exclamatione contra suam civitatem, yronice iste autor ad nos dirigit 
verba sua, sic dicens: Nos inde recessimus – subaudi a septima malabulgia – et per 
illas scalas quas nobis fecerant vestigia nostra prius reascendit magister meus, me – subaudi 
debilem – post se trahens. Et sic viam solitariam prosequendo inter acutas silices et frusta 
scopoli pes sine manu non poterat expediri. Tunc dolui, et nunc similiter dolore constringor, 
quando dirigo mentem ad id quod vidi, et magis ingenium nunc refreno quam sim solitus refrenare, 
ad hoc ut non currat sine ducatu virtutis; ita quod si aliqua bona stella seu res melior tribuit michi 
bonum quod ego more invidi, illud datum bonum non auferam michi ipsi. Quare autem ista 
premiserit, subiungendo declarat dicens quod quemadmodum rusticus, quando diebus estivis in 
quibus sol, qui mundum clarificat sua luce, minus absconsam suam faciem nobis tenet, in aliquo 
podio requiescens, videt in vallibus, ubi forte areas et torcularia sua habet noctilucas infinitas; illo 
dum taxat, tempore quo culici musca cedit, ita tot flammis octava bulgia resplendebat, sicut 
perpendi statim quod fui in illa parte unde fundus – subaudi istius bulgie – videbatur. 
Et sicut ille qui se vindicavit cum ursis, videns currum Elye, quando equi se ipsos ad celum fortiter 
erexerunt, ipsum non poterat oculis tantum sequi quod videret aliud quam solam flammam, 
tanquam nubeculam ascendentem; tali re vera modo quelibet anima movet per istam bulgiam se 
metipsam, quia nulla monstrat furtum, et quelibet flamma unum in se continet peccatorem. Ego 
autem stabam supra pontem ad videndum totus inferius reclinatus, intantum quod si ego unum 
cespitem vel scopulum non cepissem, cecidissem inferius, sine spe aliqua inde protinus exeundi. 
Tunc dux meus qui me vidit in tanta mentis solicitudine sic intentum, ait: «Infra ignes quos 
cernis spiritus sunt absconsi; quilibet enim illo se igne circumdat, quo ut conspicis est 
incensus». Ad quem ego: «Magister, audita tua responsione, sum ego magis 
certificatus; sed iam michi videbatur quod ita esset, et tibi dicere iam volebam. Quis est in illo igne 
qui venit in suo cacumine sic divisus, quod videtur surgere de pira in qua Ethyocles cum suo 
germano – subaudi Polinice – fuit missus?» Et ille michi: 
«Interius», inquit, «ibi Ulixes et Dyomedes puniuntur, et ita vadunt insimul ad 
vindictam, idest ad penam, sicut ad culpam soliti erant ire. Et intra ipsorum flammam planguntur 
insidie illius, scilicet equi, qui fecit portam unde exivit semen nobile Romanorum. Ploratur etiam 
ibi intus causa propter quam Deydamia adhuc condolet de Acchille, et de Palladio pena ibi etiam 
irrogatur». Ad quem ego: «Magister, si infra illas scintillas isti spiritus valent loqui, te 
rogo et iterum rogo ut istud unum meum rogamen a te pro mille rogaminibus acceptetur, ut non 
facias isto desiderio me privatum, quousque flamma veniat huc cornuta; vides enim quod versus 
eam ex magno desiderio me inclino». Et ille michi: «Tua precamina multa laude sunt 
digna. Idcirco ipsa accepto, sed facias quod lingua tua aliquantulum requiescat. Permitte nanque me 
loqui, quia iam habeo in mente conceptum quicquid tu vis, quia forte de tua loquela dedignarentur, 
eo quod Greci fuerunt».</p>
</div4>

<div4>
<head>vv. 76-142</head>
	<p>Postquam autem flamma illa cornuta ad ipsos applicuit, dicit autor quod Virgilius, captato 
loco et tempore, in ista forma ad illos sua verba direxit: «O vos qui estis in uno igne: si ego 
de vobis merui quando vixi, si de vobis dico merui modicum sive satis, quando in mundo alta 
carmina fabricavi, non vos moveatis, sed unus ex vobis dicat quo ad moriendum per ipsum 
perditum itum fuit». Tunc maius cornu illius antique flamme cepit se ipsam murmurando 
movere; illo namque dico murmure, quo flamma ignis fatigatur a vento. Indeque hac et illac 
ducendo cachumen, sicut esset lingua que loqueretur, iecit vocem foras et ait: «Quando ego 
recessi a Circe, que me uno anno et plus detinuit violenter, ibi prope Caetam, prius quam sic Eneas 
nominasset eandem, nec dulcedo filii, nec pietas senis patris, nec debitus amor qui Penolopen 
letificare debebat, vincere potuerunt ardorem quem habui maxime circa tria, videlicet circa 
mundum, circa vitia, circaque virtutes, ut ex hiis tribus certam experientiam reportarem; sed alto 
maris pelago me committens, solum cum uno navigio et cum illa societate modica a qua nunquam 
extiti derelictus, utrunque litus usque in Ispaniam et usque in Morrocco et insulam Sardorum ac 
etiam usque alias insulas quas illud mare in circuitu circundat aspexi. Ego autem et socii mei 
eramus veteres atque tardi quando venimus ad illas fauces strictas <emph>ubi</emph> Hercules 
posuit sua signa, ad hoc ne aliquis ulterius se immittat. Et ibi a manu dextera dimisi Sobiliam, a 
sinistra vero iam dimiseram Sectam. Et tunc sociis loquens dixi: «O fratres, qui per centum 
milia pericula applicuistis ad occidentem, nolite vestrorum sensuum isti tam modice vigilie que est 
de remanentibus experientiam denegare, post solem, mundi sine gente. Considerate id quod in 
vobis extitit seminatum. Non enim facti estis veluti bruta animalia ad vivendum, sed ut sequamini 
intelligentiam et virtutes». Cum ista itaque modica oratione sic meos comites acui ad 
eundum, quod non sine difficultate ipsos postea tenuissem. Et volventes matutino tempore nostram 
proram, de remis fecimus alas volatui temerario, semper sinistro lateri applicando, et tantum 
tenuimus a sinistris litora relinquentes et nos alto pelago committentes, quod de nocte videbamus 
illas stellas que alterum polum undique circumcingunt. Tantumque illud mare meridianum 
sulcavimus quod lunam vidimus extinctam suo lumine quinquies et accensam. Et tunc apparuit 
nobis una montana, que nigra propter sui distantiam videbatur, et visa est michi altitudinis tante 
fore quante meis temporibus aliquam aliam unquam vidi. Quam videntes, fuimus de nostra visione 
letati. Sed tam cito ipsa letitia fuit in merorem et tristitiam commutata, quia de nova terra unus 
turbo exivit, qui in parte anteriori percutiens nostrum lignum, ipsum tribus vicibus cum vertigine 
giravit aquarum, et quarta vice ipsum in circuitu sic girando, puppim sullevando et proram 
inclinando, aquarum fuit voragine deglutitum. Ideo ait in textu:

<quote rend="block">
<l><emph><foreign lang="ita">«Tre volte 'l fè girar con tutte 
l'acque;</foreign></emph></l>
<l><emph><foreign lang="ita">a la quarta levar la poppa in 
suso,</foreign></emph></l>
<l><emph><foreign lang="ita">et la prora ire in giù, com'altrui 
piaque,</foreign></emph></l>
<l><emph><foreign lang="ita">infin che 'l mar fu sovra noi 
richiuso».</foreign></emph></l>

</quote></p></div4>
		  </div3>
<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Godi, Fiorenza, po' che se' sì 
grande,</foreign></emph></l>
<l><emph><foreign lang="ita">che per mare et per terra batti 
l'ali,</foreign></emph></l>
<l><emph><foreign lang="ita">et per l'inferno il tu' nome si 
spande!</foreign></emph></l>

</quote></p>
	<p>Videns autor in septima malabulgia in qua de latronum nequitia pertractatur tot nobiles 
Florentinos qui suam nobilitatem furti macula macularunt, exclamavit tamen yronice contra patriam 
suam, dicens: «Letare, Florentia, postquam es ita grandis, quod per terras et maria tuas alas 
expandis, et etiam per infernum tui nominis titulus et gloria dilatatur». Quasi dicat: Tu, tuis 
vitiis et corruptionibus terras et maria inficis et corrumpis. Quod autem sit vera ista poetica 
exclamatio seu iusta verius exprobatio, manifeste facti evidentia comprobatur. Ipsi nanque 
Florentini omnes artes, omnes mercantias, omnes monetas, et quod peius est, omnes bonos mores, 
ubicunque habitant per universum orbem falsificant, destruunt, et corrumpunt. Sed quia pena 
ordinatur ad culpam, ideo consequenter dicit quod per infernum nomen Florentie dilatatur. Hoc est: 
universus et totus infernus Florentinis noscitur esse plenus. Quod sic in ista comedia probatur: In 
tertio nanque circulo inferni, ut habetur superius VI cantu, ubi de gulosis tractat, est unus 
Florentinus nomine vere Ciaccus, qui in lingua tusca resonat &lt;sus&gt; vel &lt;porcus&gt;. In V 
vero circulo, ut habetur superius octavo cantu, invenit autor inter superbos, invidos, accidiosos, et 
iracundos, dominum Phylippum Argenti de Adimaribus de Florentia. In VI autem circulo, ut in X 
cantu superius continetur, invenit inter hereticos unum cardinalem et duos milites Florentinos, 
videlicet dominum Attavianum de Ubaldinis, sancte Marie in via lata, diaconum cardinalem, 
dominum Farinatam de Ubertis, et dominum Cavalcantem de Cavalcantibus. In VII vero circulo, 
girone secundo, ubi sunt desperati, invenit unum Florentinum de Mozzis, nomine Rucco, qui sibi 
ipsi de propiis domibus fecit furcas, ut habetur supra cantu XIII. In septimo etiam circulo, girone 
tertio, inter sodomitas, invenit istos similiter Florentinos: Ser Brunettum, scilicet olim in 
philosophia magistrum suum, dominum Andream de Mozzis, episcopum Florentinum, ut habetur 
supra cantu XV et Guidonem Guerra, comitem in Tuscia palatinum, una cum domino Teghiaio 
Aldobrandi de Adimaribus, et domino Iacopo Rusticuccii, ut habetur superius cantu XVI. In 
septimo etiam circulo, girone tertio, inter usurarios invenit istos Florentinos: dominum Catellum, 
militem de Gianfigliazzis; dominum... de Ubriachis; et isti expectabant dominum Iohannem 
Buiamontis, egregium militem florentinum, ut habetur superius cantu XVII. In octavo vero circulo, 
septima malabulgia, invenit inter fures et latrones quinque milites florentinos, videlicet dominum 
Cianfa de Donatis, dominum Angelum de Brunelleschis, dominum Buosum de Abbatibus, 
dominum Puccium Sciancatum, et dominum Franciscum de Cavalcantibus. In octavo etiam circulo, 
malabulgia vero nona, invenit inter scismaticos unum nobilem Florentinum de Lambertis, qui 
vocatus fuit Mosca Lamberti, ut habetur infra cantu XVIII, et unum suum consortem, ipsius dico 
autoris, qui vocatus fuit Geri del Bello, ut habetur infra cantu scilicet XVIII. In octavo etiam 
circulo, malabulgia vero decima, inter falsatores invenit duos Florentinos maximos falsarios, 
videlicet Gianni Schicchi de Cavalcantibus, ut habetur infra cantu XXX, et magistrum Adamum, 
qui ad petitionem comitis Guidonis et sui fratris comitis Aghinolfi, falsificavit florenos aureos in 
Romena. In nono vero et ultimo circulo inferni, ubi sunt proditores, parte prima Cociti, que dicitur 
Caina, invenit duos Florentinos, Sassolum scilicet de Toschis et Ubertum dictum Camiscione de 
Pazzis, de valle Arni, qui expectabant Carlinum, qui erat etiam de Pazzis de valle Arni. In isto 
etiam ultimo circulo, parte vero secunda Cociti, que dicitur Antenora, invenit duos milites 
florentinos, scilicet dominum Bocca de Abbatibus et dominum Iohannem de Soldaneriis et 
dominum Rogerium de Ubaldinis, archiepiscopum pisanum. Et sic merito habetur in textu: 
<emph><foreign lang="ita">et per lo 'ferno 'l tu' nome si spande</foreign></emph>.</p>
</div4>

<div4>
<head>vv. 7-9</head>
<p><emph><foreign lang="ita">Ma se press'al mattin del ver si sogna,</foreign></emph></p>
	<p>Postquam autor sue civitati suisque civibus exprobavit, ponit sub nomine visionis ipsi 
civitati futura pericula imminere, dicens:

<quote rend="block">
<l><emph><foreign lang="ita">Ma se press'al matin del ver si 
sogna,</foreign></emph></l>
<l><emph><foreign lang="ita">tu sentirai, di qua da picciol 
tempo,</foreign></emph></l>
<l><emph><foreign lang="ita">di quel che Prato, non c'altri, 
t'agogna.</foreign></emph></l>

</quote></p>
	<p>Propter superbiam enim et arrogantiam Florentinorum, omnes nationes in circuitu habitantes 
Florentie ipsos odiunt et ipsorum destructionem affectant. Sed circa istam particulam tria breviter 
sunt videnda: primum, si est verum quod in aurora vera somnia somnientur; secundum, si vere 
evenit civitati Florentie istud vaticinium quod hic ponitur sub nomine visionis; tertium, quare in 
desiderio destructionis Florentie ponitur singulariter Pratum, cum omnes alie gentes in circuitu 
habitantes ipsi civitati Florentie uniformiter id affectant. Circa primum est sciendum quod, licet 
somnia pro maiori parte sint vana et falsa, que Macrobius <emph>Super Somnio Scipionis</emph> 
cum sunt falsa insomnia vocat, iuxta illud Virgilii <add resp="ed">VI</add> libro 
<title>Eneydorum</title>:

<quote rend="block">
<l><emph><foreign lang="ita">«sed falsa ad celum mittunt insomnia 
manes»,</foreign></emph></l>

</quote>
et pro maiori parte decipiant somniantem. Unde monet poeta: Somnia ne cures, quia solent ledere 
plures. Tamen illa somnia que matutinali tempore, idest in aurora, videntur, veritatem continere 
dicuntur, quia illo tempore, cibo et potu digesto, anima corporis gravedine non gravatur. Unde 
Ovidius in libro Heroum ait:

<quote rend="block">
<l><emph>Nanque sub aurora iam dormitante Lucerna</emph></l>
<l><emph>Somnia quo cerni tempore vera solent.</emph></l>
</quote>
</p>
	<p>Somnia vero que ante auroram videntur, quia corpus est cibo vel potu gravatum, aut animus 
vadens cubitum erat aliqua gravi cogitatione oppressus, non vera pro maiori parte sed falsa et vana 
esse probantur, ut vult Macrobius super eodem <emph>Somnio Scipionis</emph>. Et ad hoc potest 
referri quod matutinum tempus quod in Sacra Scriptura dicitur antelucanum, vel quarta vigilia 
noctis, est dedicatum visioni et liberationi ac etiam consolationi sanctorum, unde Exodi XIIII: In 
vigilia matutina respiciens Dominus super castra Egyptiorum, interfecit exercitum eorum et 
subvertit rotas curruum, ferebanturque in profundum. Item in primo libro Regum, XI capitulo: Saul 
percussit Amon in vigilia matutina. Item in Evangelio Mathei, VI capitulo, continetur quod dum 
navis apostolica multa pericula passa fuerit tota nocte, circa quartam vigiliam noctis, idest prope 
auroram, venit Iesus ad Apostolos ambulans supra mare et confortans discipulos pepulit 
tempestatem. Circa secundum vero est sciendum quod civitas florentina, non post multum tempus, 
ab ista imprecatione autoris passa est civiles discordias; unde secute fuerunt ipsis Florentinis 
incendia, exilia, et conflictus. Circa tertium vero est sciendum quod terra Prati semper fuit a 
Florentinis sicut a matre filia pertractata; nam sicut filia parvula sine matre esse vel vivere non 
valeret, ita Pratenses sine Florentinorum auxilio, subsidio, et favore vivere, vel ab imminentibus 
undique periculis evadere, nunquam possent. Et tamen tanta est nequitia florentina quod non solum 
ipsius deiectionem alie optant gentes, sed etiam ipsum Pratum. Ideo ait: <emph><foreign lang="ita">di quel che Prato, non c'altri, t'agogna</foreign></emph>, idest desiderat, sive 
optat.</p>
	<p><emph><foreign lang="ita">Et se già fosse, non saria per tempo</foreign></emph>. Quasi 
dicat: Tantum invalescit Florentinorum nequitia, quod si iam puniretur, non esset nimium 
tempestive. Quod utinam iam istud tempestivum adesset, ex quo quin omnino eveniat cessare non 
potest. Et hoc quare vellem? Non utique ex odio vel vindicta, sed quia quanto plus ista sententia 
differetur, tanto plus efficiatur senex; et quanto plus senuero tanto plus cognoscam; et quanto plus 
cognovero tanto plus ex inde contristabor.</p>
</div4>

<div4>
<head>vv. 13-18</head>
<p><quote rend="block">
<l><emph><foreign lang="ita">Noi ci partimo, et su per le 
scalee</foreign></emph></l>
<l><emph><foreign lang="ita">che n'aven fatt'i borni a scender 
pria,</foreign></emph></l>
etc.
</quote></p>
<p>Lictera plana est usque ibi: «lo pie sanza la man non si spedia».</p>
</div4>

<div4>
<head>vv. 19-24</head>
<p><quote rend="block">
<l><emph><foreign lang="ita">Allor mi dolsi, et ora mi 
ridoglio</foreign></emph></l>
<l><emph><foreign lang="ita">quando drizzo la mente a ciò ch'i' 
vidi,</foreign></emph></l>
<l><emph><foreign lang="ita">et piu lo 'ngegno affreno ch'i' non 
sollio,</foreign></emph></l>

</quote></p>
	<p>Tractaturus autor de dolosis actibus qui ab ingeniis subtilibus oriuntur, propter que ipsorum 
autores tam atroci tormento in ista octava bulgia puniuntur, sibi et ipsis condolet admirando: ipsis 
quia consideravit et vidit quod tam magni principes et famosi, sicut fuerunt Ulixes et Dyomedes et 
Guido comes de Montefeltro, propter subtilia ipsorum ingenia in dolosos actus et dolosa consilia 
inciderunt: sibi vero, quia formidavit ne suum ingenium, quod erat inter mortales tam splendidum 
et subtile, ad omnia humana et divina opera investiganda, ac etiam exercenda, in similia laberetur. 
Ideo sequitur:

<quote rend="block">
<l><emph><foreign lang="ita">et più lo 'ngegno affreno che non 
soglio,</foreign></emph></l>
<l><emph><foreign lang="ita">perchè non corra che virtù nol 
guidi,</foreign></emph></l>
<l><emph><foreign lang="ita">sì che, se stella bona o millior 
cosa</foreign></emph></l>
<l><emph><foreign lang="ita">m'à dato 'l ben, ch'i' stesso nol 
m'invidi.</foreign></emph></l>

</quote>
Quasi dicat: Considerata pena istorum, pavore perterritus, magis refreno meum ingenium quam sim 
solitus refrenare; et quod sit illud frenum quo debeat ingenium refrenari declarat cum ait: 
«perchè non corra, che virtù nol guidi». Quasi dicat: Virtus est frenum quo debet 
ingenium regi, duci, ac etiam refrenari; et hoc ne, sicut equus lascivus sine sessore et freno, in 
precipitium dilabatur. Nam sine virtute, que secundum Ysidorum est animi habitus nature, decus 
vite, ratio morum, pietas, cultus divinitatis, honor hominis, et eterne beatitudinis meritum, cuius 
sunt partes quatuor principales, que secundum eundem Ysidorum signantur per quatuor flumina 
paradisi: prudentia scilicet, fortitudo, iustitia, et temperantia, omnia dona et omnia data que 
habemus sive a natura sive a Deo, vel vacuantur in nobis vel ipsa operamur in malis. Ideo ait: 
«sì che se stella bona o miglior cosa», idest Deus, «m'à dato 'l ben, ch'i' stesso 
nol m'invidi»; idest illud tale bonum michi datum a natura vel Deo, non auferam michi ipsi, 
more invidi, qui de aliena felicitate tristatur.</p>
</div4>

<div4>
<head>vv. 25-30</head>
<p><quote rend="block">
<l><emph><foreign lang="ita">Quale 'l villan c'al pogio si 
riposa,</foreign></emph></l>
<l><emph><foreign lang="ita">nel tempo che colui che 'l mondo 
schiara</foreign></emph></l>
<l><emph><foreign lang="ita">la faccia sua a noi tien meno 
ascosa;</foreign></emph></l>
<l><emph><foreign lang="ita">come la mosca cede a la 
zanzara,</foreign></emph></l>
<l><emph><foreign lang="ita">vede lucciole giù per la 
vallea,</foreign></emph></l>
<l><emph><foreign lang="ita">forse colà dov'e' vendemmia et 
ara:</foreign></emph></l>

</quote></p>
	<p>Volens autor istam octavam bulgiam nobis exemplariter demonstrare, inducit duas 
comparationes, quarum unam accipit a natura et reliquam a Scriptura. Prima est ista: Tempore 
– nanque estivo – illo scilicet tempore quo vel quando sol suam faciem minus nobis 
tenet absconsam, hoc est quando dies maiores sunt, dum rusticus de sero, quando culici musca 
cedit, in podio residens sive monte, videt in vallibus, ubi forte habet vineas vel alia loca culta, illa 
volatilia parva que vulgo <emph>lucciule</emph>, gramatice vero <emph>nocti luce</emph> 
appellantur, ex quibus volatilibus valles undique sunt replete – ita vidit istam octavam 
bulgiam flammis ardentibus sic repletam. Secunda comparatio ista est: Legitur enim in libro Regum 
quod dum Deus vellet Elyam in celum per turbinem elevare, quod ipse Elyas, una cum Elyseo 
discipulo suo, ad Iordanem fluvium devenerunt; ibique Elyas pallium suum involvens, cum ipso 
Iordanis fluenta percussit, et statim facta est via sicca per medium aque Iordanis; sicque transeuntes 
per siccum in loca deserta venerunt. Et tunc ait Elyas ad Heliseum: «Ecce dominus vocat 
me. Postula a me quod vis ut faciam tibi, ante quam tollar a te». Cui Elyseus: 
«Obsecro ut remaneat spiritus tuus duplex in me». Ad quem Elyas: 
«Rem», inquit, «difficilem postulasti. Tamen si videris me quando tollar a te, 
erit tibi quod petisti; alioquin non erit». Cumque per desertum sic pergerent colloquendo, 
ecce currus igneus quem ducebant equi ignei tanquam fulgur de celo descendens, utrunque divisit. 
Et tunc Elyas ascendit super currum, et sic angelorum ministerio ferebatur in celum. Elyseus autem 
respiciebat in altum; et cum Elyas elongaretur ab ipso, et Elyseus nil aliud quam flammam videre 
valeret, clamabat ad ipsum: «Pater mi, pater mi, currus Israel et auriga eius», idest 
substentator populi atque rector. Tunc Elyas deiecit ei pallium suum; quod Elyseus adsummens, 
scidit vestimenta sua. Et hoc fecit, secundum magistrum ystoriarum, vel pro dolore quem habuit de 
recessu magistri sui, vel ut deinceps non suo sed pallio uteretur Elye. Et rediens ad Iordanem, 
percussit aquas pallio Elie, et non sunt divise aque; quod ideo non sunt divise quia, ut dicunt sancti, 
de sua sanctitate presummens, experiri voluit si spiritus Elie duplex requievisset in eo. Sed videns 
aquas non fuisse divisas, ad humilitatem recurrens, iterum aquas clamando percussit. 
«Ubi», inquit, «est Deus Elye etiam nunc?» Et tunc divise sunt aque, 
siccoque pede transivit. Quod videntes, filii prophetarum qui erant in ripa Iordanis dixerunt: 
«Requievit spiritus Elye super Elyseum», et occurrentes adoraverunt eum. Cumque 
discederet a Iordane et ascenderet in Bethel, et ecce XLII pueri illudebant ei dicentes: 
«Ascende, calve». Qui maledixit eis in nomine Domini, idest per nomen Domini, vel 
invocato nomine Domini. Ad cuius vocem egressi sunt duo ursi de saltu, idest de silva, qui 
devoraverunt eos.</p>
	<p>Vult itaque dicere autor quod, sicut tempore estivo, quando musca cedit culici, valles 
noctilucis plene sunt, ita est ista octava bulgia plena flammis. Et sicut Elyseus, qui se vindicavit 
cum ursis quando suus magister in curru igneo portabatur in celum, non videbat ipsum magistrum, 
sed solummodo flammam currus, ita ipse in ista bulgia animam aliquam non videbat, sed 
solummodo flammas quibus erant anime sic velate: <emph><foreign lang="ita">come la mosca 
cede</foreign></emph>, idest dat locum, <emph><foreign lang="ita">a la 
zanzara</foreign></emph>, idest culici, <emph><foreign lang="ita">vede 
lucciole</foreign></emph>, idest noctilucas. Noctiluca enim est modica bestiola multipes et alata, 
in tenebris lucet ut candela, et maxime ex parte posteriori; manus tangentis inficit, et lucem odit, 
quamvis in tenebris luceat. Que quidem ex corruptione spicarum frumenti dicitur generari; et vulgo 
<emph><foreign lang="ita">lucciola</foreign></emph> dicitur, quasi &lt;parva lux&gt;; latine 
vero <emph>noctiluca</emph>, quia nocte lucet. Culex vero est musca modica, ex resolutione 
vaporis putridi generata, que ex continua alarum in aere replicatione strepitum generat. Dicitur 
autem culex ab <emph>aculeo</emph>, eo quod sanguinem sugit. Habet enim in ore quandam 
fistulam admodum stimuli, qua carnem terebrat ut sanguinem bibat, sicut dicit Ysidorus, et 
reputatur inter volatilia sicut apis. Musca autem ex cadaveribus et exalationibus generatur. Sed nota 
quod sex sunt genera minutorum animalium que vel ex cadaveribus vel ex humoribus nasci solent; 
quedam enim ex exalationibus prodiuntur, ut bibiones ex vino, et papiliones ex aqua; quedam ex 
corruptione humorum, ut vermes in puteis et cisternis; quedam ex cadaveribus, ut apes ex iuvencis 
et scrabrones ex equis. Unde Ovidius XV libro <title>Meth.</title>: «Pressus humo bellator 
equus scrabronis origo». Quedam ex corruptione lignorum, ut terodones; quedam ex 
corruptione herbarum, ut brucus; quedam vero ex corruptione fructuum, ut gurguliones ex 
fabis.</p>
</div4>

<div4>
<head>vv. 40-42</head>
<p><quote rend="block">
<l><emph><foreign lang="ita">tal si move ciascuna per la 
gola</foreign></emph></l>
<l><emph><foreign lang="ita">del foco, chè nessuna mostra 'l 
furto,</foreign></emph></l>
<l><emph><foreign lang="ita">et ogni fiamma un peccator 
invola.</foreign></emph></l>

</quote></p>
	<p>Dicit hic autor quod quelibet flamma infra se unum continet peccatorem, et nulla ostendit 
furtum, idest nulla flamma demonstrat id quod continet intra se. Sed hic oritur questio, quomodo 
scilicet anima possit in flammis comburi et non consumi. Huic autem questioni respondit beatus 
Augustinus in libro <title>De Civitate Dei</title>, ostendens per quinque exempla quod anima 
potest in igne comburi et non consumi. Et primo exemplo vermium, dicens: nonnullum genus 
vermium in aquarum calidarum scaturigine reperitur, quarum fervorem nemo impune contractat. 
Illi autem non solum ibi sunt sine ulla lesione, sed extra non possunt vivere. Secundo exemplo 
montium Sicilie dicens: Notissimi montes Sicilie qui tanta temporis vetustate usque nunc flammis 
estuant et integri perseverant, satis ydonei testes sunt non omne quod ardet consumi. Tertio 
exemplo carbonum, qui ignis operatione sic fiunt incorruptibiles, ut in terra humida suffossi, dum 
essent ligna putrescerent, modo facti carbones corrumpi non possunt. Quarto exemplo pavonum; 
quis, inquit, nisi Deus dedit carni pavonis mortui non putrescere? Et narrat ibi, quod dum semel hec 
avis cocta sibi fuisset oblata, de pectore eius usque ad annum servari mandavit, et nullam lesionem 
incurrit, nisi quod aliquantulum corpulentie siccioris et contractionis fuit. Quinto exemplo 
salamandre dicens, sicut dixerunt qui de naturis animalium curiosius indagarunt: salamandra in 
ignibus vivit, de cuius etiam pellibus fiunt corigie pretiose que, dum sunt vetustate consumte, si 
proiciantur in ignem ex veteribus fiunt nove. Patet ergo per ista exempla que posuit Augustinus 
quod non omne quod ardet consumitur in ardore.</p>
	<p><emph><foreign lang="ita">Io stava sovra 'l ponte a veder surto</foreign></emph>. 
<emph><foreign lang="ita">Surto</foreign></emph>, idest supra foveam in ponte suspensus, 
manibus innissus, sicut navis in portu vel mari iactis ancoris stat innixa; que, nisi essent anchore, a 
ventis seu fluctibus iactaretur. Simili modo, nisi autor uni scopulo pontis fortiter adhesisset, in 
foveam cecidisset, dato quod aliquis ipsum minime impulisset. Ideo sequitur:</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">sì che s'i' non avesse un ronchion 
preso,</foreign></emph></l>
<l><emph><foreign lang="ita">caduto sarei giù sanz'esser 
urto.</foreign></emph></l>

</quote></p>
	<p><emph><foreign lang="ita">Urto</foreign></emph> est vocabulum Alamannorum, et 
tantum sonat quantum &lt;impulsus&gt; vel &lt;percussus&gt; sive &lt;proiectus&gt;. Deinde 
sequitur:</p>
</div4>

<div4>
<head>vv. 46-54</head>
<p><emph><foreign lang="ita">E 'l duca, che mi vide tanto atteso</foreign>.</emph> Lictera 
plana est usque ibi:

<quote rend="block">
<l><emph><foreign lang="ita">et già voleva dirti:</foreign></emph></l>
<l><emph><foreign lang="ita">chi è 'n quel foco che vien sì 
diviso</foreign></emph></l>
<l><emph><foreign lang="ita">di sopra, che par surger de la 
pira</foreign></emph></l>
<l><emph><foreign lang="ita">ove Ethiocle col fratel fu 
miso?</foreign></emph></l>

</quote></p>
	<p>Cum autor ad considerationem istius octave bulgie totus esset intentus, vidit quandam 
flammam que in suo culmine non unita, sicut alie, sed divisa et quasi bifurcata singulariter 
incedebat. Unde admirans ait ad Virgilium: «Quis est in illo igne qui venit superius sic 
divisus, quod videtur surgere de pira in qua Ethyocles cum suo germano insimul fuit 
missus?» Pira vero proprie dicebatur illud obsequium quod corporibus fiebat antiquis. Mos 
enim antiquorum erat defunctorum corpora igne cremare, et illud tale obsequium &lt;pira&gt; 
dicebatur, a <emph>pyr</emph> quod est &lt;ignis&gt;. Et quanto erat maior et nobilior ille qui 
cremabatur, tanto eius pira maior et solennior parabatur. Et quantum flamma nobilium ascendebat 
in altum, tantum eius sepultura fabricabatur in conum, ut ipsius pyre altitudinem demonstraret; 
sicut adhuc in sepulcris apparet usque hodie fundatorum alme urbis Romuli atque Remi. Isto itaque 
modo thebanorum regum corpora, Ethyoclis scilicet et Polinicis, cremata fuerunt; quorum pyra in 
suo apice divisa fuisse scribitur a poetis. Ad quorum omnium evidentiam, est sciendum quod in 
regno thebano fuit quidam rex nomine Edippus, qui ab infernalibus furiis agitatus, patrem suum 
Layum ignoranter, ut dicitur, interfecit, matrem suam Iocastam incestavit, et ex ea duos filios 
Ethioclem et Polinicem generavit. Qui tandem dolore et confusione confossus, sibi ipsi oculos 
extirpavit et in gremium illius que erat mater et uxor iracunde proiecit. Cum vero in tenebris sua 
furiosa fata ploraret, filii non ut patrem et senem eundem venerabantur, sed ipsum tanquam 
monstrum aliquod infernale iniuriosis verbis et factis detestabilibus abhorrebant. Unde ipse 
Thesiphonem invocans, ipsam lacrimosis precibus exoravit ut inter suos filios talem discordiam 
seminaret, quod ipsi se ambos occiderent et regnum deficeret Thebanorum. Cuius preces illa furia 
infernalis exaudiens, tantam inter fratres discordiam seminavit, quod inter se annua imperia taliter 
diviserunt, quod uno ipsorum regnante alter a regno voluntarie exularet.</p>
	<p>Cum ergo talibus pactis ordinatis atque sancitis, Ethyocles regni gubernacula suscepisset, 
Polinices ex condicto exulavit a regno. Cum autem sic exul a patria per Greciam vagaretur, ad 
regnum devenit mitis Adrasti. Iste autem Adrastus mascula prole carens duas filias pulcherrimas 
possidebat. Cui Apollo deus suus obscura prophetia predixit, quod ipse duos erat generos habiturus 
setigerum, scilicet suem et fulvum coma leonem. Policines igitur dum regnum intraret Adrasti, 
contigit ipsam civitatem intrare de sero, et non inveniens hospitium, ad curiam regis accessit. Et 
subter cameram regis intrans, que omnibus transeuntibus liberum et apertum prebebat ingressum, se 
posuit ad pausandum. Et ecce de regno Calydonie Tydeus fugiens, quia fratrem suum occiderat, 
coopertus pelle aprina, ipsa eadem nocte dictam logiam subintravit. Cum autem sic ambo in dicta 
logia convenissent, accidit ut de loco dormiendi ab invicem dissentirent. Qua propter cum ad 
iniuriosa verba et tandem ad feda vulnera devenissent, rex Adrastus eorum clamoribus excitatus 
ipsos vocari mandavit, et videns Polinicem pelle leonina et Tydeum pelle aprina vestitum, intellexit 
oracula dei sui. Unde ipsos interrogans qui essent, unde venissent, et ad quid preliati fuissent, 
audita ipsorum regali progenie et quare quilibet ipsorum a sua patria exularet, ipsos benigne recepit 
et suas filias Deiphylem et Argiam ipsis tradidit in uxores. Cum vero annus dominationis Ethioclis 
completus fuisset, quo sceptra regni ad manus Polinicis redire debebant, Ethyocles ipsa fratri 
protinus denegavit. Qua de re indignatus Adrastus, Grecorum regum auxilia convocavit et civitatem 
thebanam septem regalibus exercitibus circundedit. In qua obsidione postquam Amphyoraus fuit 
absortus a terra, Capaneus fulminatus a Iove, Ipomedon submersus in fluvio, Tydeus occisus a 
Menalippo, et Parthonopeus occisus in campo, et de septem regibus non nisi duo remansissent, 
Policenes videlicet et Adrastus, placuit finaliter tam obsidentibus quam obsessis ut illi duo germani, 
propter quos erat orta discordia et propter quam discordiam tot reges et populi erant mortui, 
singulari duello bellare deberent. Unde isti duo, Policenes et Ethyocles, furiali face accensi, ad 
invicem dimicarunt et se ipsos mutuis vulneribus occiderunt. Cum autem ipsorum corpora posita in 
una pira fuissent, statim flamma in suo apice est divisa, innuens atque monstrans divisionem que in 
ipsorum pectoribus vivendo regnarat.</p>
	<p>Hanc autem hystoriam eleganter describit Statius, poeta nobilis tholosanus, in libro qui 
dicitur <title>Thebaydos</title>, in cuius principio promittit devenire ad hunc finem: qualiter 
scilicet flamme in morte istorum divise fuerunt, et qualiter urbs thebana cum aliis adiacentibus 
propter istorum mortem vacuate fuerunt. Statius:

<quote rend="block">
<l><emph>Intendo fraternas acies flammasque rebelles</emph></l>
<l><emph>Seditione rogi, tumulisque carentia regum,</emph></l>
<l><emph>funera et egestas alternis mortibus urbes.</emph></l>
</quote>
</p>
	<p>Exemplificat igitur autor et dicit quod, quemadmodum flamma sepulcralis duorum regum 
Thebanorum divisa fuit in duo, ita ista flamma de qua hic loquitur divisa in duo similiter veniebat. 
Ideo ait Virgilio: «Quis est in illo foco qui in sui summitate venit ita divisus, quod videtur 
surgere de pyra in qua Etyocles cum suo fratre Polinice fuit missus?» Cui Virgilius 
respondit:</p>
</div4>

<div4>
<head>vv. 55-57</head>
<p><quote rend="block">
<l><emph><foreign lang="ita">«Là entro si 
martira</foreign></emph></l>
<l><emph><foreign lang="ita">Ulixe et Diomede, et così 
'nseme</foreign></emph></l>
<l><emph><foreign lang="ita">a la vendetta corron com'a 
l'ira»;</foreign></emph></l>

</quote></p>
	<p>Isti enim duo qui sunt in hac flamma coniuncti, unus fuit Ulixes et alter Dyomedes, ambo 
reges et principes Arginorum, qui in hoc mundo summa prudentia, ingenio, facundia, et astutia 
viguerunt; sed ipsis virtutibus usi semper in malo et dolo fuerunt. Unde sicut in fallaciis atque dolis 
in hac vita coniuncti fuerunt, ita in inferno, ubi puniuntur, insimul coniunguntur. Quod autem in 
vita in omnibus agendis fuerint copulati, demonstrat ipse Ulixes in oratione quam fecit contra 
Aiacem pro armis Achillis. In qua oratione, sicut scribit Ovidius, XIII libro <title>Meth.</title>, 
consedentibus ducibus et vulgi stante corona, inter alia de societate Diomedis sic ait ipse Ulixes:

<quote rend="block">
<l><emph>At sua Titides mecum communicat acta,</emph></l>
<l><emph>Me probat et socio semper confidit Ulixe.</emph></l>
</quote>
</p>

	<p>Fuerunt enim isti duo in omnibus rebus coniuncti, et maxime in quinque, sine quibus troiana 
civitas capi non poterat a Pelasgis. Fatatum nanque fuerat Grecis quod Troyam nunquam possent 
obsidione vel prelio obtinere, nisi ista quinque que sequuntur solicite procurarent: Primum, ut 
Achilles, Pellei filius atque Thetis, quem mater occulte celaverat, veniret ad Troyam cum Hectore 
pugnaturus. Secundum, ut de templo Palladis quod erat in arce troiana Palladium asportarent. 
Tertium, ut sagittas Herculis cum quibus centaurus et alia monstra devicerat, que quidem sagitte 
cum ipso Hercule erant sepulte, et cuius sepulcrum nullus sciebat nisi filius ipsius Herculis, qui a 
suo patre habuerat in mandatis ut nunquam suum corpus alicui revelaret, Greci secum in obsidione 
haberent. Quartum, ut de pulvere corporis Laumedontis, regis Troye, quod erat sepultum supra 
portam troyanam, que dicebatur Cea, habere studerent. Quintum, ut equos Resi regis a pabulo terre 
troyane et ab aquatione Xanti fluvii removerent, quia de eis fatatum fuerat quod si pabula Troye 
gustarent et in fluvio Xanto potarent, nunquam Greci de Troianis victoriam habere valerent. Ulixes 
autem et Dyomedes ipsorum doloso ingenio et Acchillem invenerunt, et Palladium abstulerunt, et 
sagittas Herculis effoderunt, et de pulvere sepulcri Laumedontis habuerunt, et equos Resi a pabulo 
terre troiane et a potatione Xanti prohibuerunt. Hanc autem ultimam ystoriam primo libro 
<title>Eneydorum</title> dicit Virgilius Eneam in templo Iunonis aput Cartaginem vidisse 
depictam, dicens:

<quote rend="block">
<l><emph>Nec procul Resi niveis temptoria velis</emph></l>
<l><emph>Agnoscit lacrimans, primo que prodita somno</emph></l>
<l><emph>Tydides multa vastabat cede cruentus,</emph></l>
<l><emph>Ardentesque avertit equos castraque prius quam</emph></l>
<l><emph>pabula gustassent Troye, Xanctumque bibissent.</emph></l>
</quote>
</p>
</div4>

<div4>
<head>vv. 58-60</head>
<p><quote rend="block">
<l><emph><foreign lang="ita">et dentro da la lor fiamma si 
geme</foreign></emph></l>
<l><emph><foreign lang="ita">l'aguato del caval che fè la 
porta</foreign></emph></l>
<l><emph><foreign lang="ita">ond'uscì de' Romani il gentil 
seme.</foreign></emph></l>

</quote></p>
	<p>Postquam autor posuit in generali dolosa istorum duorum regum ingenia, propter que in 
flammis ardentibus sunt reclusi, nunc ad particulares dolositates ipsorum et fallacias se convertit. Et 
ponit maxime tria ipsorum dolosa ingenia: Primum fuit ille equus ligneus qui fecit portam de qua 
exivit semen nobile Romanorum; quia per fracturam Troyanorum murorum, que facta fuit ut ille 
dolosus equus introduceretur in arcem, exivit Eneas, qui hic Romanorum semen nobile appellatur, 
de quo equo et de quibus insidiis require infra, malabulgia decima, cantu XXX, in ystoria scilicet 
Synonis. Sed antequam ad alia procedamus, videamus utrum verum sit quod Eneas fuerit semen 
unde orti sunt Romani. Et videtur quod non. Nam ante adventum Enee in Ytaliam, in illis montibus 
ubi postea fuit Roma, multe habitationes fuerunt, sicut per multos veridicos patet autores. In uno 
enim illorum septem montium quos Roma nunc uno muro circumdat habitavit Ianus, primus rex 
Ytalie; in quo monte fecit quandam civitatem parvam, quam a suo nomine Ianniculum appellavit; 
qui quidem mons postea usque in hodiernum diem Ianniculus appellatur. Et ista est prima habitatio 
que facta fuit in illis partibus ubi nunc Roma est. De qua edificatione ait Macrobius in libro 
<title>De Saturnalibus</title>: regionem istam que nunc vocatur Ytalia, regno Ianus obtinuit, et 
Ianniculum oppidum vocitavit; qui Ianus geminam dicitur faciem habuisse, ut que ante et que post 
tergum essent intueretur. Quod procul dubio ad prudentiam regis et solertiam referendum est, eo 
quod et preterita nosset et futura prospiceret. Regnante itaque in Ytalia Iano, Saturnus rex cretensis, 
expulsus a filio suo Iove, in navi onusta frumento applicuit ad litora que hodie Romanorum litora 
appellantur. Quem Ianus benigne recepit hospitio; et ut ait idem Macrobius, Saturnus docuit ipsum 
Ianum peritiam ruris. Propter quod beneficium ipsum Saturnum Ianus in regni consortem excepit, 
monetamque ob reverentiam Saturni signavit. Nam ex una parte monete erat navis ipsius Saturni, et 
ex alia caput Iani. Hic igitur Saturnus, postquam docuit Ianum terram serere, vineas plantare, et 
homines civiliter habitare, in uno monte quandam parvam civitatem edificavit quam a suo nomine 
Saturnium, et quia securus ibi latuit locum Latium appellavit, eo quod tutus ab armis filii latuisset 
in eo. Unde Ytalia aliquando dicitur Saturnia, aliquando Latium; ante cuius Saturni adventum 
homines bestialiter ut fere vivebant. Mortuo vero Iano, Saturnus solus regnavit in Latio, idest in 
Ytalia. Post quem destructis Ianniculo et Saturnio, regnavit Faunus, qui pro deo Lucorum et 
Nemorium est postea ab Ytalicis consecratus. Post Faunum vero regnavit Picus, quem Circe filia 
solis potentibus herbis mutavit in pycum. Post Picum autem regnavit Latinus, pater Lavinie. Huius 
autem Latini temporibus Evander rex Archadie fataliter a regno suo depulsus, cum matre sua 
Carmente, que licteras latinas invenit, ut superius dictum est, et cum filio suo Pallante, ad partes ubi 
nunc Roma est, fato devenit. Et in uno illorum septem montium quandam civitatem parvam fecit, 
quam a nomine filii sui Pallanteum denominavit, ipsis duabus civitatibus a Iano et Saturno 
constructis primitus iam destructis; qui quidem mons semper postea mons Palatinus dictus est. In 
alio vero monte, ex opposito Palatini qui nunc dicitur Palatinus, habitabat tunc temporis latro 
Cachus, quem finitimas regiones et gentes igne ferroque vastantem, Hercules interfecit. Hiis autem 
temporibus Eneas, filius Anchisis, a Troia discedens, postquam fuit diu ob iram seve Iunonis per 
mare iactatus, ad istum Evandrum in monte applicuit Palatino. Cui Evander ostendit loca et montes 
ubi nunc Roma est, ut octavo <title>Eneydorum</title> scribit Virgilius in hunc modum:

<quote rend="block">
<l><emph>Tunc rex Evander Romane conditor arcis:</emph></l>
</quote>
– ait ad Eneam –

<quote rend="block">
<l><emph>«Hec nemora indigene Fauni Nimpheque 
tenebant</emph></l>
<l><emph>Gensque virum truncis et duro robore nata,</emph></l>
<l><emph>Quibus neque mos neque cultus erat, nec iungere 
tauros,</emph></l>
<l><emph>Sed rami atque asper victu venatus alebat.</emph></l>
<l><emph>Primus ab ethereo venit Saturnus Olimpo,</emph></l>
<l><emph>Arma Iovis fugiens et regnis exul ademptis.</emph></l>
<l><emph>Is genus indocile ac dispersum montibus altis</emph></l>
<l><emph>Composuit, legesque dedit, Latiumque vocari</emph></l>
<l><emph>Maluit; his quoniam latuisset tutus in horis.</emph></l>
<l><emph>Aurea que perhibent illo sub rege fuere</emph></l>
<l><emph>Secula: sic placida populos in pace regebat,</emph></l>
<l><emph>Deterior donec paulatim ac decolor etas</emph></l>
<l><emph>Et belli rabies et amor successit habendi».</emph></l>
</quote>
Post hec ait:

<quote rend="block">
<l><emph>Me pulsum patria pelagique extrema sequentem,</emph></l>
<l><emph>Fortuna omnipotens et ineluctabile fatum</emph></l>
<l><emph>Hiis posuere locis, matrisque egere tremenda,</emph></l>
<l><emph>Carmentis Nimphe monita et deus autor Apollo.</emph></l>
<l><emph>Hinc ad Tarpeam sedem et Capitolia ducit,</emph></l>
<l><emph>Aurea nunc, olim silvestribus horrida dumis.</emph></l>
</quote>
</p>
	<p>Post hec ostendit Evander Enee civitateculas Iani et Saturni iam dirutas et destructas, dicens:

<quote rend="block">
<l><emph>Hec duo preterea disiectis oppida muris,</emph></l>
<l><emph>Reliquias veterumque vides monumenta virorum.</emph></l>
<l><emph>Hanc Ianus pater, hanc Saturnus condidit urbem;</emph></l>
<l><emph>Ianiculum huic, illi fuerat Saturnia nomen.</emph></l>
</quote>
</p>
	<p>Eneas autem, postquam applicuit ad Evandrum contra Latinum et Turnum, quia ipsum de 
Ytalia pellere festinabant, bella movit. Quibus bellis victoriose sedatis, Laviniam in uxorem 
accepit, et quandam civitatem ipsius Latini que adhuc superest, in melius restaurans, a nomine 
uxoris Lavinium appellavit. Mortuo vero Enea, Ascanius filius eius ex uxore Creusa, nolens cum 
noverca in Lavinio habitare, ab ea discessit et in monte Albano condidit Magnam Albam. Lavinia 
vero, mortuo viro suo, Enea gravida remansit, que casu in silva filium parturivit. Hic dictus est 
Silvius postumus; Silvius quia natus in silvis, postumus vero, quia post mortem patris natus est. 
Hunc Silvium postumum Ascanius, frater eius ex patre, regni reliquit heredem adhuc parvulo filio 
suo Iulio vivente, a quo Iuliorum familia et originem traxit et nomen. Post Silvium postumum 
regnavit Silvius Latinus. Post Silvium Latinum regnavit Silvius Eneas. Post Silvium Eneam 
regnavit Silvius Alba. Post Silvium Albam regnavit Silvius Athis. Post Silvium Athim regnavit 
Silvius Capis. Post Silvium Capim regnavit Silvius Carpentus. Post Silvium Carpentum regnavit 
Silvius Tiberinus, a quo fluvius Romanorum dictus est Tiberis, qui prius Albula dicebatur. Post 
Silvium Tiberinum regnavit Silvius Agrippa. Post Silvium Agrippam regnavit Silvius Aremulus. 
Post Silvium Aremulum regnavit Silvius Aventinus, a quo unus ex septem montibus urbis dicitur 
Aventinus. Post Silvium Aventinum regnavit Silvius Procas. Post Silvium Procam regnaverunt duo 
germani, Munitor et Amulius. Sed Amulius fratrem suum Munitorem vinculavit, Lausum, filium 
eius, trucidavit, et Yliam virginem vestalem effecit. Ylia vero a Marte corrupta duos filios Remum 
et Romulum parturivit; qui facti adulti Amulum interfecerunt, Amum de carcere extraxerunt, et 
Romam in monte Palatino fundaverunt.</p>
	<p>Queritur ergo, cum multe habitationes ante quam Roma esset in illis partibus facte sint, 
quare potius vocatur Eneas semen Romanorum quam alii reges superius nominati? Respondeo, 
salvo meliori iudicio, licet Ianus et Saturnus per longum tempus ante adventum Enee in illis 
partibus ubi postea Roma facta est habitaverint, et habitationes ibi fecerint superius nominatas, 
tamen illo tempore quo Romulus urbem fundavit nulla vestigia illarum edificationum protinus ibi 
erant. Nec ad compositionem urbis aliquis de stirpe Iani vel Saturni cum Romulo fuit. Progenies 
autem Evandri, idest gens Archadie, una cum Romulo urbem Romanam edificavit, et proprie in illo 
loco et monte ubi prius ipse Evander Pallanteum edificavit, et in quo Eneam suscepit hospitio. Et 
ista est causa quare Evander, rex Archadie, Romane arcis conditor appellatur, iuxta illud Virgilii:

<quote rend="block">
<l><emph>Tunc pater Evander Romane conditor arcis.</emph></l>
</quote>
</p>

	<p>Eneas itaque, cum de semine suo nati sint Romulus atque Remus, qui fuerunt principia 
Romanorum, dicitur hic ab autore fuisse semen ex quo nati sunt Romani. Et ideo Salustius bene ait: 
Urbem Romam, sicuti ego accepi, condiderunt Troyani et cum hiis aborigines, ides Archades, qui 
prius ibi habitaverant. Iustinianus etiam imperator dicit in legibus quod quemadmodum omnes 
imperatores romani a primo Cesare Cesares appellantur, ita ab Enea omnes possent et deberent 
imperatores Eneades non immerito appellari. Quod autem Romulus ipsam fundaverit et suo nomine 
appellaverit, nullus ambigit. Unde Valerius, libro quinto, capitulo de ingratis: Urbis nostre 
parentem, senatus in amplissimo dignitatis gradu ab eo collocatus in curia, laceravit. Nec duxit 
nephas civitam adimere qui eternum romano imperio spiritum ingeneraverat. Et sic patet de primo 
doloso istorum duorum regum ingenio, quo operante facta fuit in Troya illa porta unde exivit semen 
nobile Romanorum. Nam Eneas fuit semen ex quo ortum est regnum Albanorum et imperium 
Romanorum. Et hoc est quod Virgilius ait primo libro <title>Eneydorum</title>, ubi loquitur de 
Enea:

<quote rend="block">
<l><emph>Genus unde Latinum</emph></l>
<l><emph>Albanique patres atque alte menie Rome.</emph></l>
</quote>
Et duodecimo:

<quote rend="block">
<l><emph>Hinc pater Eneas Romane stirpis origo.</emph></l>
<l><emph>Et iuxta Ascanius, magne spes altera Rome.</emph></l>
</quote>
Propter quod dicitur in textu:

<quote rend="block">
<l><emph><foreign lang="ita">et dentro da la lor fiamma si 
geme</foreign></emph></l>
<l><emph><foreign lang="ita">l'aguato del caval che fè la 
porta</foreign></emph></l>
<l><emph><foreign lang="ita">ond'uscì dei Romani il gentil 
seme.</foreign></emph></l>

</quote></p></div4>

<div4>
<head>vv. 61-63</head>

<p>Secundum vero dolosum ingenium propter quod isti damnantur tangitur ibi:

<quote rend="block">
<l><emph><foreign lang="ita">Piangevis'entro l'arte per che, 
morta,</foreign></emph></l>
<l><emph><foreign lang="ita">Dyademia ancor si duol 
d'Achille,</foreign></emph></l>

</quote></p>
	<p>Propter dolosa enim istorum duorum regum ingenia, fuit separatus Achilles a Dyademia, 
propter quam separationem ipsa Dyademia mortua adhuc condolet de Achille. Nam antiquorum 
opinio fuit quod amores, et maxime immaturi, descendant cum ipsis amatoribus in infernum. Unde 
narrat Titus Livius, <title>Ab Urbe Condita</title>, libro primo, quod cum quidam Romanus 
quendam Albanum militem cui soror sua fuerat desponsata in prelio occidisset, et ipsius occisi 
Albani paludamentum quod confecerat sponsa sua in humeris suis ob victoriam reportaret, per 
portam Capenam intrans in urbem sororem obviam habuit ... Que cognito paludamento sponsi... 
oblita gloriosa victoria fratris crines solvit, et voces querulas et lacrimosa suspiria pro morte sponsi 
amarissime fundere cepit. Quod cum frater advertit, stricto gladio in ipsam ruens ipsamque 
perimens ait: «Abi hinc cum immaturo amore ad sponsum tuum. Sic eat quicunque 
romanum lugebit hostem». Dyademia itaque cum amore immaturo descenderit ad inferna, 
adhuc dolet de Achille. Cuius historia breviter ista est: Achilles enim, filius Pellei et Thetis, statim 
quod annos pueriles exivit, traditus fuit Chironi magistro militum Thesalie, ut artem addisceret 
militandi. Unde dicitur supra, cantu XII, ibi:

<quote rend="block">
<l><emph><foreign lang="ita">Et quel di mezzo, c'al petto si 
mira,</foreign></emph></l>
<l><emph><foreign lang="ita">è il gran Chirone, il qual nudrì 
Acchille:</foreign></emph></l>

</quote></p>
	<p>Illo autem tempore quo a Chirone nutriebatur Acchilles, Paris filius Priami, regis Troye, 
Helenam reginam Grecorum rapuit et raptam in patriam asportavit. Sed dum Thetis, mater Achillis, 
per artem magicam in qua plurimum docta erat, et in qua arte antique mulieres spetialiter nobiles 
insudabant, cognovisset quod per raptum Helene Troia debebat cum detrimento sui filii concremari, 
ivit ad Chironem ut filium absconderet a Pelasgis. Et cum pervenisset ad Chironem, ecce Achilles 
venatu rediens duos leuncolos gestabat in ulnis, quorum matrem prius interfecerat cum sagiptis. 
Qui ut matrem vidit, proiectis leunculis, sue genitricis irruit in amplexus. Mater autem, celebrato 
magno gaudio cum Acchille, duxit in partem Chironem dixitque ei: «Ego video per artem 
meam multa pericula isti meo filio imminere. Unde proposui in mente mea ipsum ad partes 
longinquas quantotius transportare». Et, sero veniente, dedit regina filio et omnibus sociis 
eius poculum opiatum. Media vero nocte vocato solo Chirone accepit filium dormientem et ipsum 
ad mare portantes in naviculam posuerunt. Mater autem, dimisso in terra Chirone filium, ad 
quandam insulam que vocatur Schiro transfretando portavit. In hac itaque insula regnabat quidam 
rex, nomine Licomedes, qui erat valde senex, vel, ut alii dicunt, dicebatur Lahertes, forte erat 
binominis, qui mascula prole carens tres filias pulcerrimas possidebat, quarum maior vocabatur 
Dyademia. Cum autem Thetis ad istam insulam pervenisset, in quodam templo filium collocavit, et 
expergefactus Acchilles tanta ipsum admiratio mox invasit, non videns Chironem magistrum 
necque socios predilectos, quod matrem cognoscere vix valebat. In isto vero templo regina filium 
induit muliebribus indumentis et ipsum tanquam filiam feminam regi studuit commendare, ut cum 
filiabus suis tanquam femina aleretur.</p>
	<p>Cum autem in ista insula sic esset Acchilles absconsus, Greci cum mille navibus in insulam 
Aulidem contra Troyam congregati fuerunt. Et factis sacrificiis diis ipsorum, habuerunt ab ipsis 
oraculis in responsum quod nisi Acchilles, Pellei filius atque Thetis, una cum ipsis Grecis, veniret 
ad Troyam, nunquam de fortissimo Hectore forent victoriam habituri. Tunc Greci sine mora pro 
Acchille solennes nuntios in Thesaliam destinarunt. Sed cum necque in domo patris, necque cum 
suo magistro Chirone fuisset inventus, ad persuasionem Prothesilai Calcas invocato demone, dixit 
ipsum Achillem in insulam Schiro a matre fuisse absconsum. Qua propter isti duo reges, Dyomedes 
scilicet et Ulixes, ad ipsum inquirendum cum multis muliebribus ornamentis ac etiam militaribus 
sunt profecti. Achilles autem, dum sic in habitu puellari inter regis filias versaretur, amore ipsius 
Dyademie ardescens, cum ipsa violenter concubuit et ex ea filium habuit nomine Pyrrum; qui post 
mortem patris ad obsidionem Troyanam accessit, et in vindictam dicti sui patris, Polixenam, filiam 
regis Priami, supra tumulum ipsius Achillis crudeliter immolavit. De qua immolatione habes supra, 
cantu XII. Venientes vero Ulixes et Dyomedes ad regem Lahertem seu potius Lichomedem, 
oratores Grecorum se esse dixerunt. Rex autem ipsos benigne recepit, et facto eis solenne convivio, 
fecit venire coram ipsis filias cum Acchille, coram quibus astutus Ulixes fecit expandi omnia 
genera ornamentorum muliebrium, ut unaqueque caperet id quod vellet. Et ex una parte fecit poni 
arma militaria, mirabiliter adornata. Ille autem puelle acceperunt muliebria ornamenta. Sed 
Achilles, ut vidit arma, virilem animum intra vestimenta feminea continere non potuit; sed ad arma 
manus extendens, fuit cognitus ab Ulixe. Ibique illico, depositis femineis vestimentis, virum se esse 
asseruit, et arma suscipiens, cum istis duobus regibus ad Grecorum exercitum festinavit. Dyademia 
vero, se videns suo amore privatam, se ipsam, ut dicitur, interfecit. Et ista est secunda causa quare 
isti duo, Dyomedes scilicet et Ulixes, in ista bulgia collocantur.</p>
	<p>Tertium vero ipsorum dolosum ingenium tangitur ibi:

<quote rend="block">
<l><emph><foreign lang="ita">et del Palladio pena vi si 
porta.</foreign></emph></l>

</quote></p>
	<p>Ystoria Palladii ista est: Ylus enim rex Troye in ipsa Troya quandam arcem edificavit, quam 
Ylium, sive Ylion, a suo nomine appellavit. In ipsa autem arce magnum et venerabile templum 
Palladi dedicavit. Quo templo completo, quoddam celeste signum de celis in ipsum templum dicitur 
advenisse. Nam quedam ymago lignea, que cuius generis ligni foret nunquam potuit humana 
mortalium industria reperire, de celo veniens post altare parieti se affixit; que quidem celestis 
ymago Palladium dicebatur. De quo Palladio quidam augur et vates Troyanorum cui nomen 
Menetes consultus, tale fertur ipsis Troyanis dedisse responsum: «Servate, o Troiani, 
diligenti custodia quod vobis de celestibus est transmissum. Quia quousque istud Palladium 
procurabitis custodire, nunquam civitas ista ab aliquibus hostibus capi poterit vel comburi». 
Qua propter, istud Palladium fuit semper ab ipsis Troyanis sacra religione servatum et diligenti 
custodia custoditum. Sed tempore quo Grecorum exercitus civitatem ipsam Troyanam potenter 
obsedit, decimo anno obsidionis eiusdem Ulixes astutus et furtis assuetus, auxilio Anthenoris 
Troyani secreto Troiam de nocte intravit, et sacerdoti in cuius singulari custodia erat ipsum 
Palladium assignatum, magno auri pondere elargito, ipsius Palladii effigiem consentiente dicto 
Anthenore sacrilego dolo cepit, et ad Grecorum exercitum transportavit. De hoc Palladio, quo modo 
venerit de celo et quomodo consultus sacerdos responderit, ait Ovidius in VI libro 
<title>Faustorum</title>:

<quote rend="block">
<l><emph>Menia Dardanides nuper nova fecerat Ylus;</emph></l>
<l><emph>Ylus adhuc Asie dives habebat opes;</emph></l>
<l><emph>Creditur armifere signum celeste Minerve,</emph></l>
<l><emph>Urbis in Yliace desiluisse iugo.</emph></l>
<l><emph>Consulitur Menetes, lucoque obscurus in illo,</emph></l>
<l><emph>Is non mentito reddidit ore sonos.</emph></l>
<l><emph>&lt;Etheream servate deam, servabitis urbem,</emph></l>
<l><emph>Imperium secum transferet illa loci&gt;.</emph></l>
<l><emph>Servat, et inclusam summa tenet Ylus in arce,</emph></l>
<l><emph>Curaque ad heredem Laumedonta venit,</emph></l>
<l><emph>Sub Priamo servata parum.</emph></l>
</quote>
Servata parum dicit sub Priamo, quia suo tempore Ulixes ipsam Minerve effigiem est furatus.</p>
</div4>

<div4>
<head>vv. 64-69</head>
<p><quote rend="block">
<l><emph><foreign lang="ita">«S'e' posson dentro da quelle 
faville</foreign></emph></l>
<l><emph><foreign lang="ita">parlar,» diss'io, «maestro, assai 
ten prego</foreign></emph></l>
<l><emph><foreign lang="ita">et riprego, che 'l prego vaglia 
mille,</foreign></emph></l>
<l><emph><foreign lang="ita">che non mi facci dell'attender 
nego</foreign></emph></l>
<l><emph><foreign lang="ita">fin che la fiamma cornuta qua 
vegna;</foreign></emph></l>
<l><emph><foreign lang="ita">vedi che del disio ver lei mi 
piego!»</foreign></emph></l>

</quote></p>
	<p>Verba sunt Dantis ad Virgilium in quibus ipsum rogat ut si illi duo principes, Dyomedes 
videlicet et Ulixes, possunt in illis flammis loqui, quod sibi concedat ut illos audiat 
colloquentes.</p>
</div4>

<div4>
<head>vv. 70-75</head>
<p>Cui Virgilius ait:

<quote rend="block">
<l><emph><foreign lang="ita">«La tua preghiera è 
degna</foreign></emph></l>
<l><emph><foreign lang="ita">di molta loda, et io però 
l'accetto;</foreign></emph></l>
<l><emph><foreign lang="ita">ma fa che la tua lingua si 
sostegna.</foreign></emph></l>

</quote>
Lictera plana est.
<quote rend="block">
<l><emph><foreign lang="ita">Lascia parlar a me ch'i' ò 
concetto</foreign></emph></l>
<l><emph><foreign lang="ita">ciò che tu 
vuoi»;</foreign></emph></l>

</quote></p>
	<p>Hic ostenditur in verbis Virgilii quod homo sapiens suo subtili ingenio corda penetrat 
aliorum, dum ex signis que foris apparent considerat ea que interius sunt sepulta. Nam sicut ex 
fumo manifestatur ignis, licet non videatur, ita ex quibusdam signis manifestatur cor, quod quidem 
videri non potest. Ideo Philosophus dicit quod voces sunt note earum que sunt in anima passionum. 
Et quia Dantes ostendit per signa extrinseca magnum desiderium loquendi cum illis, ideo Virgilius 
statim fuit ymaginatus quid petere vellet illis. Ideo ait:

<quote rend="block">
<l><emph><foreign lang="ita">Lascia parlar a me, ch'i' ò 
concetto</foreign></emph></l>
<l><emph><foreign lang="ita">ciò che tu vuoi;</foreign></emph></l>

</quote></p>
	<p>Et causam propter quam non vult ut ipse Dantes loquatur cum illis assignat, dicens: 
<emph><foreign lang="ita">ch'ei sarebbero schivi</foreign></emph>, idest quia forte 
dedignarentur loqui tecum quia fuerunt Greci, et tu ignoras protinus linguam grecam. Tante enim 
autoritatis fuit antiquitus lingua greca, et spetialiter ante Romam, quod Greci nolebant respondere 
nisi loquentibus ipsam linguam. Quam maiestatem secuti postea sunt Romani. Nam subiugato 
universo, orbe terrarum statuerunt ipsi Romani ut nullus ambaxiator seu alia que vis persona in 
ipsorum consilio sive cetu nisi ytalice loqueretur. Et nichilominus semper fuit lingua greca aput 
Italicos in honorem. Nam omnes quasi libros latinos ipsi autores latini grecis titulis titularunt, ut 
patet per Virgilium, qui omnibus suis operibus grecos titulos assignavit, sicut librum de pastorali 
regimine intitulavit <title>Bucholicam</title>, librum de agricultura <title>Georgicam</title>, et 
librum de preliis <title>Eneiden</title> nominavit. Similiter Ovidius librum de transformationibus 
<title>Methamorphoseos</title> appellavit, et librum de regibus et consulibus 
<title>Faustos</title> nominavit. Divine etiam Pagine libri grecis nominibus adornantur, ut 
<title>Bibliotheca</title>, <title>Penthasis</title>, <title>Evangelium</title>, et 
<title>Apocalipsis</title>.</p>
</div4>

<div4>
<head>vv. 76-84</head>
<p><quote rend="block">
<l><emph><foreign lang="ita">Poi che la fiamma fu venuta 
quivi</foreign></emph></l>
<l><emph><foreign lang="ita">ove parve al mi' duca tempo et 
loco,</foreign></emph></l>
<l><emph><foreign lang="ita">in questa forma lui parlar 
audivi:</foreign></emph></l>
<l><emph><foreign lang="ita">«O voi che siete due dentr'ad un 
foco,</foreign></emph></l>
<l><emph><foreign lang="ita">s'i' meritai di voi, mentre ch'i' 
vissi,</foreign></emph></l>
<l><emph><foreign lang="ita">s'i' meritai di voi assai o 
poco</foreign></emph></l>
<l><emph><foreign lang="ita">quando nel mondo li alti versi 
scrissi,</foreign></emph></l>
<l><emph><foreign lang="ita">non vi movete; ma l'un di voi 
dica,</foreign></emph></l>
<l><emph><foreign lang="ita">dove per lui perduto a morir 
gissi».</foreign></emph></l>

</quote></p>
	<p>Verba sunt Virgilii ad illos duos Grecos qui in illa flamma insimul cremabantur. In quibus 
quidem verbis duo breviter facit ipse Virgilius: primo captat eorum benivolentiam dicens: 
«O vos qui estis duo in uno igne, si ego dum viverem merui de vobis sive multum sive 
parum quando in mundo altos versus scripsi». Altos versus vocat librum 
<title>Eneydorum</title>, in quo libro multa ponit de Dyomede et Ulixe, multa dico scilicet mala 
et bona. Ideo ait: «s'i' meritai di voi assai o poco». Dum dicit <emph>assai</emph> 
tangit bona; dum dicit <emph>poco</emph> tangit mala. Secundo petit certificari de uno dubio, 
videlicet de morte ipsius Ulixis. «Non vi movete, ma l'un di voi dica», – idest 
Ulixes, – «dica ove per lui perduto a morir gissi». Nam mors Ulixis nunquam 
clare sciri potuit. Tunc maius cornu illius antique flamme quasi murmurando se movit, illo scilicet 
motu quo flamma movetur a vento. Et de acumine illius flamme sic mote, tanquam de lingua, 
intonuit ista vox: «Quando / mi diparti' da Circe, che sottrasse / me più d'un anno là presso a 
Gaeta», etc. usque ad finem istius cantus. In qua quidem responsione quinque notabiles 
ystorie continentur. Prima tangitur ibi: «mi diparti' da Circe che sottrasse / me più d'un anno 
là presso a Gaeta». Ubi continetur quod Ulixes stetit cum Circe per unum annum et ultra. 
Quam ystoriam XIIII libro <title>Meth.</title> Ovidius fabulose componit, et quarto libro 
<title>De Consolatione</title> in exemplum Boetius introducit. Est autem ista ystoria: Ulixes enim 
dum post bellum troyanum per mare, propter sacrilegium quod commiserat Palladium de templo 
Palladis auferendo, diutius vagaretur, tandem in Ytaliam, que tunc temporis Magna Grecia 
vocabatur, tempestatibus est iactatus, et ad quandam devenit insulam que in mari Campanie sita est 
inter Caietam et Hostia tyberina. In ista autem insula manebat quedam dea nomine Circe, filia solis, 
que per potiones et carmina suos hospites in diversas bestias transmutabat. Socios etiam ipsius 
Ulixis, quos ipse ad ipsam Circem premiserat, per tales potiones et carmina transmutavit. Mercurius 
vero, deus prudentie, ipsius miseratus florem album donavit eidem, et quomodo potionem 
veneficam vitaret instruxit. Quamvis autem isti sic quantum ad figuram corporis mutarentur, tamen, 
ut ait Ovidius et Boetius, mens humana integre remanebat in eis, exclusa omni sevitia bestiali; et 
istud est quod resonant verba sociorum Ulixis quando Eneam instruxerunt ne ad litora Circea 
aliqualiter propinquaret, dicens, ut XIIII <title>Meth.</title> scribit Ovidius:

<quote rend="block">
<l><emph>Nos quidem Ulixes Circea ad menia misit,</emph></l>
<l><emph>Que simul attigimus primoque in limine tecti,</emph></l>
<l><emph>Mille lupi mixtique lupis ursique leeque</emph></l>
<l><emph>Occursu fecere metum, sed nulla timenda,</emph></l>
<l><emph>Nullaque erat nostro factura in corpore vulnus,</emph></l>
<l><emph>Quin etiam blandas movere per aera caudas</emph></l>
<l><emph>Nostraque adulantes comitant vestigia,</emph></l> etc.
</quote>
</p>
	<p>Hec licet Ovidius inter fabulas suas ponit, et Boetius in exemplum adducat, non tamen totum 
creditur fabulosum, quin immo est ibi aliquid verum et aliquid fictum. Verum fuit istud quod ista 
Circe, secundum ystoricam veritatem, fuit quedam maga famosissima, ut patet per beatum 
Ysidorum, qui arte magica, in qua plurimum docta erat, homines in bestias transmutabat. Fuit enim 
maga et sacerdos demonum, ut XIIII libro <title>Eth.</title> scribit idem Ysidorus. Fictum vero est 
istud: Fingitur enim dea propter scientiam magice artis et potentiam operandi per eam: Item fingitur 
fuisse filia solis propter miram pulcritudinem qua pollebat; nam adeo fuit pulcra quod se 
respicientes protinus dementabat. Item quia Ulixes per suam prudentiam potiones ipsius precavit, 
ideo fingitur florem album et instructionem a Mercurio accepisse. Unde Ovidius, ut supra:

<quote rend="block">
<l><emph>Pacifer huic dederat florem Cillenius album:</emph></l>
<l><emph>Mholy vocant superi, nigra radice tenetur;</emph></l>
<l><emph>Tutus eo monitisque simul celestibus intrat,</emph></l>
<l><emph>Ille domum Circes et ad insidiosa vocatus</emph></l>
<l><emph>Pocula conantem virga mulcere capillos</emph></l>
<l><emph>Repulit et stricto pavidam deterruit ense.</emph></l>
<l><emph>Inde fides dextreque date thalamoque receptus</emph></l>
<l><emph>Coniugii dotem sociorum corpora poscit,</emph></l>
<l><emph>Spargimur ignote sucis melioribus herbe</emph></l>
<l><emph>Percutimurque caput converse verbere virge,</emph></l>
<l><emph>Verbaque dicuntur dictis contraria verbis.</emph></l>
<l><emph>Quo magis illa canit, magis hoc telluere levati.</emph></l>
<l><emph>Erigimur, seteque cadunt, bifidosque reliquit</emph></l>
<l><emph>Rima pedes, redeunt humeri et subiecta lacertis</emph></l>
<l><emph>Brachia sunt, flentem flentes amplectimur illum</emph></l>
<l><emph>Heremusque ducis collo nec verba locuti</emph></l>
<l><emph>Ulla priora sumus quam nos restantia gratos.</emph></l>
<l><emph>Annua nos illic tenuit mora, etcet.</emph></l>
</quote>
</p>
	<p>Posito tempore quo Ulixes stetit cum Circe, ponitur locus in quo ista Circe, solis filia, 
habitabat, ibi: <emph><foreign lang="ita">là presso a Gaeta</foreign></emph>. Ubi considera tu 
qui legis quod illi qui dicunt quod insula in qua habitavit Circe est in Tracia, manifeste illam 
ignorare videntur. Re vera enim ista insula est in Ytalia, inter Caietam et fluvium Tyberinum; que 
quidem insula hodie dicitur Pontium. Et in litore opposito ipsi insule est quidam mons in litore 
maris qui usque hodie dicitur mons Circinus, et illa litora ab antiquis autoribus Circea litora 
nuncupantur. Unde Virgilius, in septimo libro <title>Eneydorum</title>, ubi ponit sepulturam 
quam fecit Eneas sue nutrici Caiete, quam fecit in illis partibus ubi Caieta civitas sita est, in 
partibus scilicet Campaninis, ponit quod iuxta ipsam civitatem litora sunt circea, dicens: 
«Proxima Circee raduntur litora terre». Hoc est: illa litora Circea sunt proxima terre 
Gaiete. Et Ovidius, in quarto libro <title>Faustorum</title>, ubi loquitur de Ytalia, quam ponit illis 
temporibus Magnam Greciam vocitatam fuisse, et ad quam ponit multos reges et principes 
adventasse, ponit Circea litora in Ytaliam esse, dicens:

<quote rend="block">
<l><emph>Ytalia nam tellus Grecia maior erat.</emph></l>
<l><emph>Venerat Evander plena cum classe suorum,</emph></l>
<l><emph>Venerat Alcides, Graius uterque genus</emph></l>
<l><emph>Hospes Aventinus armenta pavit in herbis</emph></l>
<l><emph>Claviger, et tanto est Albula pota deo</emph></l>
<l><emph>Dux quoque Naritius testes Lestrigones extant</emph></l>
<l><emph>Et quod adhuc Circes nomina litus habet.</emph></l>
</quote>
</p>
</div4>

<div4>
<head>vv. 91-93</head>

	<p>Et ideo Dantes, qui nullam ystoriam ignoravit, dicit: <emph><foreign lang="ita">là presso a 
Gaeta</foreign></emph>. Tertia ystoria tangitur ibi:</p>
	<p><emph><foreign lang="ita">Prima che sì Enea la nomasse</foreign></emph>. Dicitur hic 
in textu quod Ulixes applicuit ad loca ubi habitabat Circe, que quidem habitatio est prope Caietam. 
Et ista applicatio fuit ante quam Eneas illi terre nomen imposuisset. Cuius ystorie veritas ista est: 
Eneas enim, ut VII libro <title>Eneydorum</title> scribit Virgilius, suam nutricem, que vocabatur 
Caieta, in Campania sepelivit, in quadam scilicet civitate, quam instaurans et amplificans Caietam a 
sue nutricis nomine appellavit. Ideo ait autor in textu: <emph><foreign lang="ita">prima che sì 
Enea la nomasse</foreign></emph>.</p>
	<p>Et de hac sepultura et quomodo fuit ipsa contrata ab ipsa sepulta denominata, ait Virgilius, 
libro ut supra:

<quote rend="block">
<l><emph>Tu quoque litoribus nostris, Enea nutrix,</emph></l>
<l><emph>Eternam moriens famam, Caieta, dedisti;</emph></l>
<l><emph>Et nunc servat honos sedem tuus, ossaque nomen</emph></l>
<l><emph>Experia in magna, si qua est ea gloria, signat.</emph></l>
</quote>
Et Ovidius, XIIII <title>Meth.</title>:

<quote rend="block">
<l><emph>Hic me Caietam note pietatis alumnus,</emph></l>
<l><emph>Ereptam argolico quo debuit igne cremavit.</emph></l>
</quote>
</p>
</div4>

<div4>
<head>vv. 94-99</head>

<p>Quarta ystoria tangitur ibi:

<quote rend="block">
<l><emph><foreign lang="ita">nè dolcezza di fillio, nè la 
pieta</foreign></emph></l>
<l><emph><foreign lang="ita">del vecchio padre, nè 'l debito 
amore</foreign></emph></l>
<l><emph><foreign lang="ita">il qual dovea Penelope far 
lieta,</foreign></emph></l>
<l><emph><foreign lang="ita">vincer poter dentro da me 
l'ardore</foreign></emph></l>
<l><emph><foreign lang="ita">ch'i' ebbi a divenir del mondo 
experto,</foreign></emph></l>
<l><emph><foreign lang="ita">et de' vitii humani et del 
valore;</foreign></emph></l>

</quote></p>
	<p>Hic tangitur magna crudelitas ipsius Ulixis, qua taliter plenus fuit, quod illa que ipsum 
debebant inducere ad gubernandum filium parvulum, patrem senem, et uxorem iuvenem atque 
solam, non potuerunt ipsum retrahere a vagabunda inquisitione, qua inducebatur investigare 
mundum et ea que in mundo sunt. Nam tria ponit hic Ulixes que ipsum ex debito rationis cogebant 
ad suam familiam gubernandam: Primum est dulcedo parvuli filii, que ipsum gubernare et instruere 
in arte paterna cogebat. Secundum est pietas quam habere debebat ad senem patrem, quem similiter 
gubernare tanquam bonus filius artabatur. Tertium est matrimonialis amor, qui ipsum astringebat, et 
casta ipsius uxoris dilectio, que ipsum attrahebat ut ad propria remearet, non ut per mundum 
vaganbundus erraret. Et ista tria allegat sibi Penelope in epistola quam ei misit, dicens:


<quote rend="block">
<l><emph>Est tibi sitque, precor, natus, qui mollibus annis</emph></l>
<l><emph>In patrias artes crudiendus erat.</emph></l>
</quote>
Secundo allegat pietatem senis patris, dicens:

<quote rend="block">
<l><emph>Respice Lahertem, ut iam sua lumina condas</emph></l>
<l><emph>Extremum fati sustinet ille diem.</emph></l>
</quote>
Tertio allegat suam iuventutem, suum viduum lectum et suam castitatem, dicens de primo:

<quote rend="block">
<l><emph>Certe ego, que fueram te discedente puella,</emph></l>
<l><emph>Protinus ut redeas, facta videbor anus.</emph></l>
</quote>
De secundo vero:

<quote rend="block">
<l><emph>Me pater Ycareus viduo discedere lecto</emph></l>
<l><emph>Cogit, et immensas increpat ille moras.</emph></l>
</quote>
De tertio autem:

<quote rend="block">
<l><emph>Increpat usque licet – tua sim, tua dicar 
oportet</emph></l>
<l><emph>Penelope coniunx semper Ulixis ero.</emph></l>
</quote>
In super ista tria etiam duobus versibus comprehendit, dicens:

<quote rend="block">
<l><emph>Tres sumus imbelles numero, sine viribus uxor,</emph></l>
<l><emph>Lahertesque senex, Thelamacusque puer.</emph></l>
</quote>
Que quidem omnia Dantes tribus rithimis comprehendit, ibi:

<quote rend="block">
<l><emph><foreign lang="ita">nè dolcezza di fillio, nè la 
pieta</foreign></emph></l>
<l><emph><foreign lang="ita">del vecchio padre, nè 'l debito 
amore</foreign></emph></l>
<l><emph><foreign lang="ita">il qual dovea Penolope far 
lieta.</foreign></emph></l>

</quote></p>
</div4>

<div4>
<head>vv. 100-105</head>

	<p>Quarta ystoria tangitur ibi: <emph><foreign lang="ita">ma misimi per l'alto mare 
aperto</foreign></emph>, etc. usque ad finem cantus. In quibus quidem verbis duo breviter ponit 
ipse Ulixes. Primum est itinera que fecit per mare ab Ytalia usque in occidentem. Secundum est 
mors ipsius Ulixis. Que duo videbimus clarius textum breviter discurrendo: <emph><foreign lang="ita">ma misimi per l'alto mare aperto</foreign></emph>. Istud mare est mare 
Mediterraneum, super omnia maria navigabile. Ideo dicit <emph><foreign lang="ita">mare 
aperto</foreign></emph>.
<quote rend="block">
<l><emph><foreign lang="ita">sol con un legno, et con quella 
compagna</foreign></emph></l>
<l><emph><foreign lang="ita">picciola da la qual non fui 
deserto.</foreign></emph></l>

</quote></p>
<p>– Lictera plana est.
<quote rend="block">
<l><emph><foreign lang="ita">L'un lito et l'altro vidi infin la 
Spagna,</foreign></emph></l>
<l><emph><foreign lang="ita">fin nel Morrocco et l'isola de' 
Sardi,</foreign></emph></l>
<l><emph><foreign lang="ita">et l'altre che quel mare intorno 
bagna.</foreign></emph></l>

</quote></p>
	<p>Hic ponit Ulixes itinera marina que fecit, dicens quod istius nostri Mediterranei maris 
utrunque litus aspexit. Ubi nota quod istud nostrum mare Mediterraneum incipit ab occidente et 
durat usque in Asiam, dividens Affricam ab Europa. Cuius maris dextrum litus continet Greciam 
Romaniam, Apuliam, Tusciam, Marchiam Ianuensem, provinciam Provincie, Cataloniam, 
Yspaniam, et regnum Castelle, in cuius finibus est Sobilia. Litus vero sinistrum continet ex 
opposito tertiam partem mundi, que Libia sive Affrica nominatur, que incipit ab Egipto, et durat 
usque in occidentem; in cuius litoris fine est Morroccho. Inter ista vero duo litora est mare 
Mediterraneum, in quo sunt multe insule atque regna. Totum igitur istud mare navigavit Ulixes 
postquam superbum, idest altum, cecidit Ylion, et spetialiter postquam recessit a Circe, navigavit a 
Gaieta usque ad fauces occidentales. Ideo ponit confinia sua, dicens:

<quote rend="block">
<l><emph><foreign lang="ita">L'un lito et l'altro vidi infin la 
Spagna,</foreign></emph></l>
<l><emph><foreign lang="ita">fin nel Morrocco,</foreign></emph></l>

</quote>
Ecce posuit litora inter que mare Mediterraneum situm est,
<quote rend="block">
<l><emph><foreign lang="ita">et l'isola de' Sardi,</foreign></emph></l>
<l><emph><foreign lang="ita">et l'altre che quel mare intorno 
bagna.</foreign></emph></l>

</quote>
Ecce posuit insulas que sunt isto mari undique circundate.</p>
</div4>

<div4>
<head>vv. 106-108</head>
<p><quote rend="block">
<l><emph><foreign lang="ita">Io e' compagni eravam vecchi et 
tardi,</foreign></emph></l>
<l><emph><foreign lang="ita">quando venimo a quella foce 
stretta,</foreign></emph></l>
<l><emph><foreign lang="ita">ov'Ercole segnò li suoi 
riguardi</foreign></emph></l>

</quote></p>
	<p>Hic dicit Ulixes quod ipse et socii sui, quando devenerunt in partibus occidentis, tantum 
steterant in mari post excidium Troie quod iam senes effecti erant. Ideo dicit: <emph><foreign lang="ita">Io e' compagni eravam vecchi</foreign></emph>. Et quia tantum steterant in mari, ideo 
erant debiles atque fessi, ita quod marinos sudores pariter et labores sustinere ulterius non valebant. 
Ideo dicit: <emph><foreign lang="ita">et tardi</foreign></emph>. Qualis autem sit ille exitus per 
quem de isto mari Mediterraneo in mare ingreditur Occeanum, declarat cum subiungit: 
<emph><foreign lang="ita">Quando venimo a quella foce stretta / dov'Ercule segnò li suo' 
riguardi</foreign></emph>. Ubi duo sunt breviter attendenda: Primum est quod istud nostrum 
mare Mediterraneum est valde longum ab oriente ad occidentem, et valde latum inter Affricam et 
Europam; sed in fine sue longitudinis, in partibus videlicet occidentis, de quo in magnum mare 
intrat, est valde strictum. Ideo dicit in textu: <emph><foreign lang="ita">a quella foce 
stretta</foreign></emph>. Secundum est signa que posuit Hercules in illis strictis faucibus ut 
nullus ulterius navigaret. Ideo dicit: <emph><foreign lang="ita">dov'Ercule segnò li suoi 
riguardi</foreign></emph>.</p>
	<p>Ystoria ista est: Postquam enim Hercules utrunque litus istius maris Mediterranei suis 
gloriosis victoriis adornavit, quia ex parte Yspaniarum, inter alia mirabilia que fecit, Gerionem 
devicit, ut habetur superius, cantu XVII; et ex parte Libie, sive Affrice, Anteum devicit, ut habetur 
infra, cantu 31°, cum devenisset in partibus occidentis ubi sunt ille fauces stricte per quas in 
magnum mare intratur, videns et considerans quam sit periculosum ulterius navigare, posuit ibi 
columnas magnas et altas in signum ut nullus ulterius navigaret.</p>
</div4>

<div4>
<head>vv. 112-123</head>
<p>Ideo sequitur in textu:

<quote rend="block">
<l><emph><foreign lang="ita">a ciò che l'uom più oltre non si 
metta;</foreign></emph></l>
<l><emph><foreign lang="ita">da la man dextra mi lasciai 
Sibilia,</foreign></emph></l>
<l><emph><foreign lang="ita">da l'altra già m'avea lasciata 
Setta.</foreign></emph></l>

</quote></p>
	<p>Hic ponit Ulixes confinia illarum faucium sic strictarum, dicens quod ex parte Europe est 
quedam civitas que vocatur Sibilia, et ista est in terra firma; et ex alia parte, scilicet ex parte Libie, 
est quedam terra que vocatur Septa; et fuit ista Septa antiquitus insula, mari undique circumcincta, 
que alio nomine dicitur Gadis. Et ista Gadis, ut ait beatus Ysidorus XIIII libro 
<title>Ethimologiarum</title>, dirimit Affricam ab Europa. In ista itaque insula posuit Hercules 
columnas mirabiles et insignes, ut navigantes ab oriente in occidentem ulterius non transirent. Erat 
autem antiquitus proxima terra CXX passibus separata, nunc vero cum terra firma coniuncta, quam 
Tyrii, de mari Rubro profecti, occupantes in lingua sua Gadis, idest Septam, nominaverunt pro eo 
quod mari esset undique circunsepta. Fuit autem insula fructibus et spetiebus ditans multas partes 
mundi, et precipue occidentis.
<quote rend="block">
<l><emph><foreign lang="ita">«O frati», dissi, «che per 
cento milia</foreign></emph></l>
<l><emph><foreign lang="ita">perigli siete giunti a 
l'occidente,</foreign></emph></l>
<l><emph><foreign lang="ita">a questa tanto picciola 
vigilia,</foreign></emph></l>
<l><emph><foreign lang="ita">de' nostri sensi ch'è di 
rimanente,</foreign></emph></l>
<l><emph><foreign lang="ita">non volliate negar 
l'experienza,</foreign></emph></l>
<l><emph><foreign lang="ita">di dietr'al sol, del mondo sanza 
gente.</foreign></emph></l>
<l><emph><foreign lang="ita">Considerate la vostra 
semenza:</foreign></emph></l>
<l><emph><foreign lang="ita">facti non fosti a viver come 
bruti,</foreign></emph></l>
<l><emph><foreign lang="ita">ma per seguir virtute et 
canoscenza».</foreign></emph></l>

</quote></p>
	<p>Hic facit Ulixes unam pulcram orationem suis sociis atque nautis, videns eos ex preteritis 
laboribus valde fessos, et ex futuris periculis timidos et prostratos; in qua quidem oratione tria facit: 
Primo captat isporum benivolentiam; secundo commendat ipsorum constantiam; tertio inducit ipsos 
ad perseverantiam. Primum ibi: <emph><foreign lang="ita">O frati</foreign></emph>. Licet enim 
esset rex ipsorum et dominus, non tamen vocavit eos milites vel clientes, sed fratres. Ista est enim 
proprietas boni ducis, tractare milites atque servos non ut minores sed ut equales; et istum morem 
Romani imperatores et principes antiquitus servaverunt. Nam semper suos milites sive servos 
vocabant aut conmilitones, aut socios, sive fratres. Unde Macrobius, in libro <title>De 
Saturnalibus</title>, dicit quod antiqui Romani, volentes omnem invidiam et omnem contumeliam 
a servis protinus removere, dominum patrem familias, servos vero familiares appellari sanxerunt. 
Et subdit idem Macrobius: «Colant te potius servi tui, michi crede, quam timeant». 
Secundum ibi: <emph><foreign lang="ita">che per cento milia perigli</foreign></emph> – 
idest pericula – <emph><foreign lang="ita">siete giunti a l'occidente</foreign></emph>. 
Hic commendat Ulixes quorum constantiam sociorum, qui ab Asia usque in Yspaniam per decem 
annos in mari errantes, tot et tanta pericula tam magnanimiter et tam viriliter sustinuerunt. Et hec 
est proprietas boni ducis, commendare in suis militibus bene facta preterita, ut eos acuat ad futura; 
sicut primo libro <title>Eneydorum</title> scribit Virgilius de Enea, qui videns fessos socios suos 
propter marina pericula et labores ait eis:

<quote rend="block">
<l><emph>«O socii (neque enim ignari sumus ante 
malorum),</emph></l>
<l><emph>O passi graviora, dabit deus his quoque finem.</emph></l>
<l>............</l>
<l><emph>Mittite; forsan et hec olim meminisse iuvabit.</emph></l>
<l><emph>Per varios casus, per tot discrimina rerum</emph></l>
<l><emph>Tendimus in Latium, sedes ubi fata quietas</emph></l>
<l><emph>Ostendunt. .......</emph></l>
<l><emph>Durate <add resp="ed">o socii</add> et vosmet rebus servate 
secundis».</emph></l>
</quote>
</p>

	<p>Tertium ibi: <emph><foreign lang="ita">a questa tanto picciola vigilia</foreign></emph>. 
Hic alto consilio et subtili ingenio ostendit Ulixes quod omnes labores qui assummuntur in vita 
nichil quasi sunt respectu premii quod homo de benefactis operibus recipit post hanc vitam. Nam 
quanta differentia est inter vigiliam et festum, tanta nempe est inter premium et laborem. Ideo 
Ulixes laborem appellat vigiliam, premium vero festum. Idcirco subiungit interrogative more 
oratorio exclamando: <emph><foreign lang="ita">de' nostri sensi ch'è di 
rimanente</foreign></emph>, hoc est quid remanet de nostris sensibus – subaudi corpore 
mortuo – quasi dicat <emph>nichil</emph>. Re vera enim, nichil remanet de homine 
mortuo nisi gloriose memorie virtutum et factorum quibus refulsit in vita; quibus memoriis vivit 
etiam corpore mortuo et sepulto. Ideo bene ait autori superius Ser Brunettus, cantu scilicet XV: 
«Siati raccomandato 'l mio tesoro, nel qual'i' vivo ancora». Et Lutius Martius dixit 
Romanis qui plorabant in Yspania duos mortuos Scipiones, sicut scribit Titus Livius <title>De 
Secundo Bello Punico</title>, libro V: «Nolite lamentis lacrimisque plorare principes 
nostros tanquam mortuos et extinctos. Vivunt enim, viventque fama rerum gestarum». Ideo 
sequitur in textu:

<quote rend="block">
<l><emph><foreign lang="ita">non vogliate negar 
l'experienza</foreign></emph></l>
<l><emph><foreign lang="ita">di dietr'al sol, del mondo sanza 
gente.</foreign></emph></l>

</quote></p>
	<p>Ista clausula sive punctus sic intelligi debet: O fratres qui per centum milia pericula ab 
oriente venistis in occidentem ut mundum scrutari possetis, cum modicum supersit, nolite in fine 
deficere, ad hoc ut post mortem vestram possitis vivere per gloriosas memorias inter gentes. Quia si 
transibitis istas fauces quas nec Hercules nec aliquis alius, quantumcumque fuerit audax, transire 
tentavit, dabitis mundo notitiam de illa terra que usque hodie incognita mundo fuit. Ideoque nolite 
negare experientiam, idest facite ut experti sitis istius modice partis mundi que nobis videre nunc 
restat. Sequamur igitur cursum solis, qui ab oriente in occidentem labitur. Exeamus ergo fauces ab 
Hercule consignatas, et simus maioris audacie quam fuerit ille, ut maiorem famam et nomen nobis 
vendicare possimus. Nam sol, qui nos suo lumine antecedit, faciet nobis viam. Et ut magis eos 
acueret immediate subiungit:

<quote rend="block">
<l><emph><foreign lang="ita">Considerate la vostra 
semenza;</foreign></emph></l>
<l><emph><foreign lang="ita">fatti non fosti a viver come 
bruti,</foreign></emph></l>
<l><emph><foreign lang="ita">ma per seguir virtute et 
canoscenza.</foreign></emph></l>

</quote></p>
	<p>Quasi dicat Ulixes: Non enim deficit anima hominis corpore mortuo, sicut deficit anima 
cuiuslibet alterius animalis. Et ideo quia vivit, facite ut, mortuo corpore, vestre anime per gloriosa 
et memoranda facta in mentibus hominum semper vivant. Considerate itaque quod ipse vestre 
anime fuerunt a deo creatore in vestris corporibus seminate ut in ipsis corporibus, tanquam semen 
in bona terra, fructum laudabilem faciant et producant. Nam, sicut granum frumenti et quodlibet 
aliud semen habet in se vitam, quia habet potentiam germinandi, licet palea ex qua ortum est sit 
sicca vel ab animali comesta vel igne cremata, sic anima hominis, licet suum corpus sit mortuum, 
habet nichilominus in se vitam. Ideo ait Ulixes: <emph><foreign lang="ita">Considerate la vostra 
semenza</foreign></emph>, idest considerate vestras animas, que ut facerent fructum fuerunt in 
vestris corporibus seminate. Et ad designandum differentiam inter animas nostras et animas 
brutorum animalium subiungit ipse Ulixes: <emph><foreign lang="ita">facti non fosti a viver come 
bruti</foreign></emph>. Animalia enim bruta facta sunt ab ipsa natura ut colant terram, homo 
vero ut colat celum. Idcirco ipsa natura omnia animalia fecit ad terram prona pariter atque curva, 
hominem vero erectum ad sydera. Unde Ovidius, primo libro <title>Meth.</title>:

<quote rend="block">
<l><emph>Pronaque cum spectent animalia singula terram,</emph></l>
<l><emph>Os homini sublime dedit celumque videre</emph></l>
<l><emph>Iussit, et erectos ad sidera tollere vultus.</emph></l>
</quote>
</p>

	<p>Et quidam philosophus nomine Secundus, interrogatus ab Adriano imperatore ad quid factus 
fuerit homo, respondit: «Ad contemplandum celum et celi lumina». Legitur etiam de 
Empedocle philosopho quod cum interrogatus fuisset ad quid viveret, ait: «Vivo ut astra 
aspiciam. Celum subtrahe, nichil ero». Ideo bene dicit Ulixes:

<quote rend="block">
<l><emph><foreign lang="ita">facti non fosti a viver come 
bruti,</foreign></emph></l>
<l><emph><foreign lang="ita">ma per seguir virtude et canoscenza – 
idest intelligentiam.</foreign></emph></l>
<l><emph><foreign lang="ita">Li mie' compagni fec'io sì 
acuti,</foreign></emph></l>
<l><emph><foreign lang="ita">con questa oration picciola, al 
camino,</foreign></emph></l>
<l><emph><foreign lang="ita">c'apena poscia li avrei 
ritenuti.</foreign></emph></l>

</quote>
Ecce quantam valuit oratio disertissimi oratoris Ulixis.</p>
</div4>

<div4>
<head>vv. 124-126</head>
	<p><emph><foreign lang="ita">Et volta nostra poppa nel matino</foreign></emph>. Hic ponit 
Ulixes horam quando fauces strictas Sobilie pertransivit, quia hora matutinali.</p>
	<p><emph><foreign lang="ita">De' remi facemo ale al folle volo</foreign></emph>. Bene 
dicit alas, quia sicut ale in avibus, ita remi in navibus; nam sicut avis volat cum alis, ita navis cum 
remis. Unde versus:

<quote rend="block">
<l><emph>More volantis avis, volat alta per equora navis.</emph></l>
</quote>
</p>
</div4>

<div4>
<head>vv. 127-129</head>
	<p><emph><foreign lang="ita">Tutte le stelle già dell'alto polo</foreign></emph>. Nota quod 
duo sunt poli in celo super quos volvitur totum celum: unus dicitur articus, qui semper apparet; 
alter vero dicitur antarticus, qui a nobis videri non potest, quia est ex opposito artici, qui articus 
vulgo dicitur &lt;tramontana&gt;. Tramontana autem semper est super caput nostrum, et idcirco 
cum alius polus sit australis et semper sit ex opposito tramontane, nullo modo potest videri, quia 
sub pedibus nostris est. Potest autem videri in duabus partibus orbis, videlicet ex ipsa parte australi, 
vel ex paradiso terrestri. Nam pars australis est subiecta ipsi polo antartico, sicut septentrionalis 
pars in qua habitamus subiecta est artico, et ideo ex ipsa parte australi potest videri. Sed sicut dicunt 
philosophi, illa pars australis est ita calida quia propinqua et vicina soli, quod illuc pergi non potest 
nisi fabulose. Ideo de illa parte mundi nulla nova habemus per veras ystorias, sed solum per 
fabulosa figmenta. Et isto modo autor in parte ista fabulatur tam de illa patria quam de morte ipsius 
Ulixis. Potest etiam videri ille polus antarticus de monte paradisi. Et ratio est ista: Ille enim mons 
supereminet omnibus montibus mundi, usque ad globum lunarem attingens. Et ideo est tante 
altitudinis, quod gibbositas ipsa mundi que nos impedit ne illum polum videre possimus, est 
subiecta pedibus dicti montis. Nec etiam ad hunc montem, propter peccatum primi hominis, est 
accessus. Et quia de isto monte potest polus antarticus videri, ideo autor fingit in secunda cantica, 
cantu primo, illum polum antarticum se vidisse.</p>
</div4>

<div4>
<head>vv. 130-132</head>
<p><quote rend="block">
<l><emph><foreign lang="ita">Cinque volte racceso et tante 
casso</foreign></emph></l>
<l><emph><foreign lang="ita">lo fumo era di sotto da la 
luna,</foreign></emph></l>
<l><emph><foreign lang="ita">poi che 'ntrati eravam ne l'alto 
passo.</foreign></emph></l>

</quote></p>
	<p>Modo dicit Ulixes quanto tempore navigavit per illud mare per quod nullus unquam fuerat 
ausus navigare. Et dicit quod stetit ibi quinque mensibus. Ideo dicit: Quinquies accensum et totidem 
extinctum erat lumen lune de subter. De subter dicit quia tantum per illud occeanum navigavit quod 
ad polum antarticum, quod est oppositum nostro artico, appropinquavit. Et ideo illud mare est 
subter nos. Et nunc apparuit illi quidam mons tante altitudinis, quante nunquam in nostro mundo 
habitabili circunspexit.</p>
</div4>

<div4>
<head>vv. 133-135</head>
<p>Ideo ait Ulixes in textu:

<quote rend="block">
<l><emph><foreign lang="ita">quando ci apparve una montagna, 
bruna</foreign></emph></l>
<l><emph><foreign lang="ita">per la distantia, et parvem'alta 
tanto</foreign></emph></l>
<l><emph><foreign lang="ita">quanto veduta non ave' 
alcuna.</foreign></emph></l>

</quote></p>
	<p>Que autem terra sit ista quam a longe in plaga meridiana vidit Ulixes non bene sciri potest, 
quia de illa terra nulla vera ystoria reperitur; tum quia nullus unquam de illis partibus ad nos venit, 
nec de nobis unquam illuc ivit qui ad nos postea sit reversus. Tamen beatus Ysidorus dicit, XIII 
libro <title>Eth.</title>, quod extra tres partes orbis, Asiam scilicet, Affricam et Europam, quarta 
pars transocceanum interior est in meridie, que propter solis ardorem incognita nobis est, in cuius 
finibus anthipodas fabulose inhabitare produntur. Anthipode autem dicuntur homines qui subter nos 
habitare fabulose finguntur, qui tenent plantas contrarias nostris plantis.</p>
	<p>Hanc itaque terram a longe vidit Ulixes, quam ut vidit, mirabili gaudio exultavit. Sed quia, 
iuxta Salomonem, extrema gaudii luctus occupat, ecce de nova terra unus turbo subito ortus est. Est 
autem turbo quidam ventus tempestuosus et tortuosus qui nubes in aere, pulverem in terra, et aquas 
in mari in giro et circuitu circungirat et volvit; qui turbo cum magno impetu primam partem navis 
Ulixis, idest proram, rotando percussit. Et sic triplici rotatu, ipsam girans in quarto circuitu et rotatu 
puppim sullevans et proram inclinans, ipsam fecit ab aquarum voraginibus deglutiri. Simile narrat 
Virgilius de una navium Enee, que ter a fluctibus revoluta pariter et girata tandem ab aquarum fuit 
voragine deglutita. Unde primo <title>Eneydorum</title>:

<quote rend="block">
<l><emph>Illam ter fluctus ibidem</emph></l>
<l><emph>Torquet agens circum et rapidus vorat equore 
vortex.</emph></l>
</quote>
</p>

	<p>In isto XXVI cantu continetur unum vaticinium, quatuor comparationes, et totidem 
notabilia.</p>
</div4>
</div3>

<div3 n="Vaticinium">
<div4>
<head>vv. 7-9</head>
<argument><p>VATICINIUM.</p></argument>
<p><quote rend="block">
<l><emph><foreign lang="ita">Ma se press'al matin del ver si 
sogna,</foreign></emph></l>
<l><emph><foreign lang="ita">tu sentirai, di qua da picciol 
tempo,</foreign></emph></l>
<l><emph><foreign lang="ita">di quel che Prato, non c'altri, 
t'agogna.</foreign></emph></l>

</quote></p>
	<p>Pratum est quoddam nobile castrum prope Florentiam ad X miliaria. Cetera sunt exposita 
superius.</p>
</div4>
</div3>

<div3 n="Comparationes">
<div4>
<head>vv. 25-33</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Quale 'l villan c'al poggio si 
riposa,</foreign></emph></l>
<l><emph><foreign lang="ita">nel tempo che colu' che 'l mondo 
schiara,</foreign></emph></l>
<l><emph><foreign lang="ita">la faccia sua a noi tien meno 
ascosa,</foreign></emph></l>
<l><emph><foreign lang="ita">come la mosca cede a la 
zanzara,</foreign></emph></l>
<l><emph><foreign lang="ita">vede lucciole giù per la 
vallea,</foreign></emph></l>
<l><emph><foreign lang="ita">forse colà ove vendemmia et 
ara;</foreign></emph></l>
<l><emph><foreign lang="ita">di tante fiamme tutta 
risplendea</foreign></emph></l>
<l><emph><foreign lang="ita">l'octava bolgia, sì com'i' 
m'accorsi,</foreign></emph></l>
<l><emph><foreign lang="ita">tosto che fui là 've 'l fondo 
parea.</foreign></emph></l>

</quote></p></div4>

<div4>
<head>vv. 34-42</head>

<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Et qual colui che si vengiò con li 
orsi,</foreign></emph></l>
<l><emph><foreign lang="ita">vide 'l carro d'Elia al 
dipartire,</foreign></emph></l>
<l><emph><foreign lang="ita">quando i cavalli a cielo erti 
levorsi,</foreign></emph></l>
<l><emph><foreign lang="ita">che nol potea sì coll'occhio 
seguire,</foreign></emph></l>
<l><emph><foreign lang="ita">ch'e' vedess'altro che la fiamma 
sola,</foreign></emph></l>
<l><emph><foreign lang="ita">sì come nuvoletta in sù 
salire:</foreign></emph></l>
<l><emph><foreign lang="ita">tal si movea ciascuna per la 
gola</foreign></emph></l>
<l><emph><foreign lang="ita">del foco, chè nessuna mostra il 
furto,</foreign></emph></l>
<l><emph><foreign lang="ita">et ogni fiamma un peccatore 
invola.</foreign></emph></l>

</quote></p></div4>

<div4>
<head>vv. 52-54</head>

<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">«chi è 'n quel foco che vien sì 
diviso</foreign></emph></l>
<l><emph><foreign lang="ita">di sopra, che par surger de la 
pira</foreign></emph></l>
<l><emph><foreign lang="ita">ove Ethyòcle col fratel fu 
miso?»</foreign></emph></l>

</quote></p></div4>

<div4>
<head>vv. 85-87</head>

<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Lo magior corno de la fiamma 
antica</foreign></emph></l>
<l><emph><foreign lang="ita">cominciò a crollarsi 
mormorando,</foreign></emph></l>
<l><emph><foreign lang="ita">sì come quella cui vento 
affatica;</foreign></emph></l>

</quote>
Omnes iste comparationes sunt superius explanate.</p>
</div4>
</div3>

<div3 n="Notabilia">
<div4>
<head>vv. 16-18</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">lo piè sanza la man non si 
spedia.</foreign></emph></l>
</quote>
</p>
	<p>Istud notabile potest exponi licteraliter et moraliter. Licteraliter sic: Quia unum membrum 
servit alteri, ut patet quia manus lavat oculos, et oculi dirigunt opera manuum, et pedes sustentant et 
portant caput, et caput dat motum et sensum pedibus; ideo unum membrum sine alio bene esse non 
potest. Et hinc est quod, infirmato uno membro, cetera sibi membra compatiuntur. Unde videmus 
quod si pes fortiter impingat in petram, quod cor dolet, lingua clamat, manus succurrit, et oculi 
lacrimantur. Moraliter vero, per pedem accipimus affectum, per manus autem effectum. Nam 
affectus, sive amor, est pes anime, quia sicut corpus movetur sive ambulat pede, ita anima movetur 
amore.</p>
	<p>Unde infra in segunda cantica cantu <add resp="ed">XVIII</add>: <emph><foreign lang="ita">se l'anima non va con altro piede</foreign></emph>. Effectus vero, sive operatio, sunt 
manus anime, quia quemadmodum corpus cum manibus, ita anima cum affectibus operatur. Vult 
itaque dicere hic autor quod in arduis factis, sicut sunt virtutes, pes, idest bonus affectus, expediri 
non potest sine manu, idest sine effectu, quia nichil iuvat compati afflicto nisi quis subveniat sue 
miserie si possibilitas assit. Si autem possibilitas absit, tunc sufficit bona voluntas. Unde beatus 
Gregorius: «Ante Dei oculos nunquam est vacua manus a munere si archa cordis plena est 
bona voluntate». Sed adhuc te volo scire quod differentia magna est inter bonum affectum 
sine operatione et malum affectum sine operatione. Nam, sicut dicunt theologi, bonus affectus, sive 
bona voluntas, non salvat hominem sine bona operatione, dum modo possibilitas assit. Unde 
Apostolus dicit quod fides sine operibus mortua est; malus autem affectus, sive mala voluntas, 
damnat hominem, etiam sine mala operatione. Et ideo in lege mosaica prohibuit Deus non solum 
malam operationem dicendo: «Non furtum facies», sed etiam malam voluntatem, 
dicens: «Non concupisces rem proximi tui».</p>
</div4>

<div4>
<head>vv. 46-48</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">catun si fascia di quel ch'elli è 
inceso.</foreign></emph></l>
</quote>
</p>
	<p>In isto notabili, moraliter exponendo, continetur quod quilibet homo exterius operatur 
bonum sive malum, secundum quod interius concupiscit. Nam si calore virtutum interius 
inflammatur, oportet quod ipsarum virtutum luce atque fulgore exterius adornetur. Quia videmus, 
iuxta sententiam Salominis et beati Gregorii pape, quod si ignis ponatur in palea, statim exardescit. 
Si vero quis malo ardore concupiscentie, cupiditatis, invidie, sive ire comburetur, oportet etiam 
quod secundum illum exterius operetur opera, scilicet carnis et mortis. Qualis enim est 
unusquisque, talis et finis videtur ei, ut ait Philosophus.</p>
</div4>

<div4>
<head>vv. 70-72</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">«La tua preghiera è 
degna</foreign></emph></l>
<l><emph><foreign lang="ita">di molta loda, et io però 
l'accetto&gt;:</foreign></emph></l>
</quote></p>
	<p>In hoc notabili nos admonet ipse Maro quod iusta et honesta rogamina et laude sunt digna, et 
per consequens acceptanda; nam ea que iusta et honesta non sunt, non solum indigna sunt laude et 
non acceptanda, sel insuper vituperanda et protinus respuenda. Unde admonet poeta dicens:
<quote rend="block">
<l><emph>Quod iustum est petito vel quod videatur 
honestum,</emph></l>
<l><emph>Nam stultum est petere quod possit iure negari.</emph></l>
</quote>
</p>
</div4>

<div4>
<head>vv. 118-120</head>

<argument><p>QUARTUM NOTABILE.</p></argument>
<p><quote rend="block">
<l><emph><foreign lang="ita">«Considerate la vostra 
semenza;</foreign></emph></l>
<l><emph><foreign lang="ita">fatti non fosti a viver come 
bruti,</foreign></emph></l>
<l><emph><foreign lang="ita">ma per seguir virtute et 
canoscenza».</foreign></emph></l>
</quote>

Lictera plana est, et nichilominus superius exarata.</p>

	<p>Et sic patet XXVI cantus.</p>
</div4>
</div3>
</div2>

<div2>
<head>XXVII</head>

<div3 n="Incipit">
<head>VIGESIMI SEPTIMI CANTUS TITULUS TALIS ERAT.</head>
	<p>In isto XXVII cantu autor prosequitur de eadem octava malabulgia, de qua superius etiam 
pertractavit.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-57</head>
	<p>Postquam Ulixes finem imposuit verbis suis, cachumen sive summitas sue flamme, que dum 
loquebatur se ipsam vibraverat more lingue, iam rectus et quietus in apice sue flamme, a Virgilio de 
ipsius licentia recedebat. Et hoc est quod taliter incipit cantus iste. Iam erat flamma – 
subaudi Ulixis – erecta superius et quieta ut plus non diceret, et iam a nobis recedebat cum 
licentia dulcis vatis, quando una alia – subaudi flamma – que post ipsam veniebat, 
nos fecit volvere nostros oculos ad sui apicem vel cachumen propter unum confusum sonitum qui 
egrediebatur ex illa. Qualiter autem esset confusus ille sonus, exemplificando declarat dicens: Sicut 
bos siculus qui mugit primo cum planctu illius – et hoc fuit iustum, quia ipsum temperaverat 
lima sua – mugiebat cum voce afflicti, ita, licet cum toto quod esset ex ere, ipse – 
subaudi bos ereus – omnino videbatur a dolore trafixus; simili modo, quia non habebat viam 
nec foramen – subaudi illa flamma – per quam viam vel foramen possent exire verba 
a principio, idest ab apice ignis, verba dolorosa exibant et in suum convertebantur taliter ydioma. 
«O tu, ad quem dirigo meam vocem, et qui loquebaris modo lombarde dicendo: 
<emph><foreign lang="ita">Istra ten va</foreign></emph>, idest modo recede, <emph><foreign lang="ita">più non t'aizzo</foreign></emph>, idest plus fatigationem tibi ingerere nolo, quamvis 
ego venerim aliquantulum tarde, non te tedeat aliquantulum stare mecum; vides quod non tedet me 
et ardeo. Si tu modo solum in istum cecum mundum de illa dulci terra latina, de qua totam meam 
culpam porto, noviter cecidisti, dic michi si Romandioli habent pacem vel guerram, quia ego fui de 
illis montibus interioribus qui sunt inter Urbinum et iugum de quo fluvius egreditur 
Tiberinus». Tunc Virgilius, quia sibi loquebatur ille spiritus inflammatus, tetigit Dantem 
dicens: «Loquere tu, quia iste est latinus». Dantes autem, quia iam habebat 
responsionem in promptu, sine mora ei illico sic respondit: «O anima que inferius es 
absconsa, Romandiola tua non est, nec unquam fuit, sine guerra in suorum cordibus tyrannorum. 
Sed nullam manifestam modo ibidem dereliqui». Qui autem fuerint illi tyranni qui illo 
tempore in ipsa Romandiola tyrannidem exercebant, per ordinem autor in sua responsione subiungit 
dicens: «Ravenna stat sicut stetit multis annis; Aquila enim de Polenta taliter ipsam fovet 
quod Cerviam cooperit suis pennis. Terra autem illa que iam sustinuit longam obsidionem et de 
Gallis fecit cruentatum coadunamen, sub bracchiis viridibus invenitur. Et Mastinus vetus et novus 
de Verrucchio, qui fecerunt de Montagna malum gubernamen, ubi fit de dentibus suchium, idest 
sucum. Civitas autem Lamonii et Santerni conducunt leoninum de nido albo, qui mutat partem ab 
estate ad hyemen. Et illa – subaudi civitas – cui Savium undat latus, sicut ipsa sedet 
inter planum et montem, inter tyrannidem vivit in statu libero nunc ad presens. Nunc autem, quis tu 
sis edissere nobis rogo; non sis durus magis michi quam fuerim ego tibi, ut nomen tuum in mundo 
teneat altam frontem».</p>
</div4>

<div4>
<head>vv. 58-129</head>
	<p>Postquam vero ille ignis aliquantulum mugiit more suo, acutam cuspidem hac illacque 
commovit, et talem postea dedit flatum: «Si ego crederem quod mea responsio dirigeretur ad 
personam que unquam reverteretur ad mundum, ista flamma immobilis permaneret; sed quia de isto 
fundo nunquam reversus est aliquis vivus, si audio verum, responsionem sine timore infamie tibi 
do. Ego enim fui homo armorum et postea cordellerius, credendo sic cinctus omnia – 
subaudi que male feceram – emendare. Et certe meum credere integrum veniebat, nisi 
fuisset magnus sacerdos, cui male eveniat, qui me in primas culpas readiuvare coegit, et quomodo 
et quare volo quod intelligas. Quando osseus et pulpeus ego eram, que duo, scilicet ossa et pulpas, 
michi dederat mater mea, opera mea non fuerunt leonina breviter sed vulpina. Perpendimenta 
autem et coopertas vias protinus scivi omnes, et ita duxi artes ipsarum, quod ad fines terre exivit 
sonus eorum. Sed quando me vidi in illa parte mee etatis in qua quilibet deberet deponere vela et 
recolligere sartas, quicquid michi prius placuerat tunc displicuit, et penitentem me reddidi et 
confessum; ha me, miserum lapsum, et veraciter valuisset. Princeps autem novorum Phariseorum, 
habendo guerram prope Lateranum et non cum Sarracenis nec etiam cum Iudeis, quia quilibet suus 
inimicus erat protinus christianus, et nullus ex ipsis fuerat ad vincendum Achon, nec mercator in 
terra soldani; nec summum officium, nec ordines sacros consideravit in se, nec in me illum 
chamum qui solitus erat suos cinctos facere macriores; sed sicut Constantinus intra Siraptim 
Silvestrum consuluit pro sua lepra curanda, ita iste me, tanquam magistrum, consuluit ut curari 
posset a sua febre superba. Petivit enim a me consilium et ego tacui, quia sua verba michi ebria 
videbantur. Sed ille, hoc videns, statim intulit: «Cor tuum nullatenus suspicetur. Ex nunc te 
absolvo, et tu me doce quomodo Penestre ad terram deiciam et prosternam. Celum enim possum 
ego claudere et reserare, sicut tu scis. Ideo sunt due claves quas caras meus non habuit 
antecessor». Tunc me argumenta gravia impulerunt, unde tacere fuit michi visum peius, et 
dixi: «Pater, ex quo tu me lavas ab illo peccato in quo dicadere nunc debeo, longa promissio 
cum brevi observatione in alta sede te faciet triumphare». Franciscus venit postea pro me, 
statim quod fui mortuus, sed unus nigrorum cherubin illico sibi dixit: «Noli portare – 
subaudi istum – nec iniuriam facere michi velis. Venire debet inferius inter meos afflictos, 
quia dedit consilium fraudulentum, a quo citra semper sibi steti ad crines; quia absolvi non potest 
qui non penitet de commisso, nec penitere et velle insimul homo potest propter contradictoriam, 
que non consentit». Heu me dolentem, quomodo me concussi quando me rapuit dicens: 
«Forsitan tu non cogitabas quod ego logicus essem». Ad Minoem me portavit, et ille 
dorsum durum cum cauda octies circumdedit, et postquam ipsam cum magna rabie momordisset, 
ait: «Iste est de reis furis ignis». Unde, sicut vides, perditus hic existo et ita vestitus, 
eundo, deploro».</p>
</div4>

<div4>
<head>vv. 130-136</head>
	<p>Quando vero iste spiritus suum dicere sic complevit, flamma dolorando et se vibrando 
recessit. Nos autem transivimus ultra, ego scilicet et dux meus, super scopulum, idest pontem, 
usque super alium arcum qui operit fossam, in qua solvitur feudum illis qui scismata seminando 
gravamen acquirunt. Ideo dicitur in textu:

<quote rend="block">
<l><emph><foreign lang="ita">a quei che scommettendo acquistan 
carco.</foreign></emph></l>

</quote></p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-9</head>
<p><quote rend="block">
<l><emph><foreign lang="ita">Già era dricta in sù la fiamma et 
queta</foreign></emph></l>
<l><emph><foreign lang="ita">per non dir più, et già da noi sen 
gia,</foreign></emph></l>
<l><emph><foreign lang="ita">con la licentia del dolce 
poeta,</foreign></emph></l>
<l><emph><foreign lang="ita">quand'un'altra, che dietr'a lei 
venia,</foreign></emph></l>
<l><emph><foreign lang="ita">ne fece volger li occhi a la sua 
cima,</foreign></emph></l>
<l><emph><foreign lang="ita">per un confuso suon che fuor 
n'uscia.</foreign></emph></l>

</quote></p>
	<p>Verba sunt autoris in quibus tria breviter dicit: Primum est quod illa flamma in qua 
loquebatur Ulixes, finito suo sermone, se sursum erexit et quietavit, et hoc ne amplius loqueretur. 
Secundum est quod sic erecta et quietata, ab ipsis de licentia Virgilii recedebat. Tertium est quod, 
post ipsam flammam in qua erat Ulixes et Dyomedes, una alia flamma cum quodam confuso sonitu 
veniebat; ad quem sonitum Virgilius et Dantes se illico cum oculis converterunt. Qualis autem 
fuerit ille confusus sonitus exemplificando declarat, dicens:

<quote rend="block">
<l><emph><foreign lang="ita">come 'l bu' cicilian che mughiò 
prima</foreign></emph></l>
<l><emph><foreign lang="ita">col pianto di colui, et ciò fu 
dricto,</foreign></emph></l>
<l><emph><foreign lang="ita">che l'avea temperato con sua 
lima,</foreign></emph></l>

</quote></p>
	<p>Istam ystoriam describit Orosius in hunc modum: Dicit enim quod in regno Sicilie fuit 
antiquitus quidam rex, sive tyrannus, nomine Fallaris, qui cum multos innocentes dannaret ad 
mortem, quidam argentarius qui vocabatur Perillus, volens sue crudelitati placere, bovem ereum 
vacuum intus fecit. Cui bovi ex latere ianuam composuit, per quam damnati possent includi; 
obtulitque ipsum tyranno ad hoc ut quos exosos haberet, igne supposito, vivos intus includeret; et 
cum gemitus emitterent, non gemitus humanus sed bovinus potius videretur. Sed Fallaris, licet esset 
tyrannus crudelis, factum abhorruit ipsique Perillo mandavit ut ipse primus in bovem intraret, ut sic 
qualiter per os tauri mugitum emitteret scire posset. Exemplificat itaque autor et dicit quod talis 
mugitus confusus exibat de ista flamma, qualis exivit de bove siculo quando in eo suus artifex fuit 
missus. Et hoc fuit iustum et equum, ut iste Perillus in laqueum caderet quem aliis non erubuit 
preparare. Facienti enim vel danti iniquum consilium devolvitur super ipsum, ut habetur 
<title>Ecclesiastici</title>, XXVII capitulo. Et Psalmista: «Incidit in foveam quam 
fecit». Ideo dicit autor: «et ciò fu dricto, / perchè l'avea temperato con sua 
lima». De tyrannide autem istius Fallaris, licet in hoc facto fuerit valde iustus, scribit 
Ponticus, doctus vir, auditor et discipulus Platonis, sicut narrat Tullius in primo libro <title>De 
Divinatione</title>, quod mater istius Fallaris vidit in somnio simulacra multa, inter que vidit 
Mercurium, de cuius patera sive cuppa quam manu tenebat cruor callidus fundebatur; qui cruor 
cum terram attigisset refervescere videbatur, ita ut tota domus sanguine redundaret. Quod somnium 
crudelis filii crudelitas approbavit.</p>
	<p><emph><foreign lang="ita">Mughiava</foreign></emph> – subaudi bos ille ereus 
– <emph><foreign lang="ita">con la voce de l'afflicto</foreign></emph> – idest 
Perilli – <emph><foreign lang="ita">sì che con tutto che fosse di rame</foreign></emph> 
– ille scilicet taurus – <emph><foreign lang="ita">pur ei pareva dal dolor 
trafitto</foreign></emph> – lictera plana est – <emph><foreign lang="ita">così, per 
non aver via nè forame</foreign></emph>.</p>
</div4>

<div4>
<head>vv. 19-21</head>
<p>Lictera plana est usque ibi:

<quote rend="block">
<l><emph><foreign lang="ita">«O tu a cu'io 
drizzo</foreign></emph></l>
<l><emph><foreign lang="ita">la voce, et che parlavi mo 
lombardo,</foreign></emph></l>
<l><emph><foreign lang="ita">dicendo 'Istra ten va; più non 
t'aizzo'».</foreign></emph></l>

</quote></p>
	<p>Superius dixit autor in principio istius cantus quod Ulixes de Virgilii licentia recedebat; hic 
autem ponit quid sibi dixit cum ipsum abire permisit.</p>
	<p><emph><foreign lang="ita">Istra ten va, più non t'aizzo</foreign></emph>. Ista sunt 
proprie vocabula Lombardorum; et tantum sonant quantum in gramatica: &lt;Recede modo, plus te 
tenere nolo&gt;.</p>
</div4>

<div4>
<head>vv. 22-24</head>
<p><quote rend="block">
<l><emph><foreign lang="ita">«Perch'i' sia giunto forse alquanto 
tardo,</foreign></emph></l>
<l><emph><foreign lang="ita">non t'incresca di star a parlar 
meco:</foreign></emph></l>
<l><emph><foreign lang="ita">vedi che non incresce a me, et 
ardo!»</foreign></emph></l>

</quote></p>
	<p>Iste spiritus qui loquitur ad Virgilium modico tempore ante descenderat ad infernum. Ideo 
ait: «Perch'io sia giunto alquanto tardo». Quasi dicat: Ego video quod tu delectaris 
audire antiqua et maxime secreta, quia de nostro grege nullum interrogasti nisi antiquum Ulixem, 
de cuius morte homines diversimode opinantur. Sed licet ego sim novus et non antiquus, tamen in 
aliquo tibi potero complacere. Et ideo non te tedeat loqui mecum, quia me non tedet loqui tecum, 
licet crucier in hac flamma. Dic itaque michi, queso, si tu modo noviter de illa dulci terra latina 
descendis, si Romandioli habent pacem vel guerram.</p>
</div4>

<div4>
<head>vv. 28-30</head>
<p>Sed quia posset aliquis dicere qua re potius de Romandiola quam de alia terra latina tu queris, 
ait:

<quote rend="block">
<l><emph><foreign lang="ita">«ch'i' fui de' monti là intra 
Orbino</foreign></emph></l>
<l><emph><foreign lang="ita">e 'l giogo di che Tever si 
diserra».</foreign></emph></l>

</quote></p>
	<p>Quasi dicat: Quia ego fui de illa patria que est inter Urbinum et iuga Alpium, de quibus 
manat fluvius Tyberinus; ideo de Romandiola, que michi erat contermina dum vivebam et pro 
maiori parte subiecta. Iste est enim ille magnificus comes Guido de Monte Feretro, cuius ingenia et 
opera memoranda per universum mundum intonuerunt; qui in sua iuventute fuit homo mirabiliter 
sapiens et mirabiliter bellicosus, in sua autem senectute abrenuntiavit mundo et pompis eius et 
factus est frater minor. Feretrum vero est quidam nobilis comitatus in Ytalia, inter Romandiolam, 
Tusciam, et Marchiam Anconitanam. Urbinum autem est quedam civitas in montibus Romandiole 
quam iste comes possedit, et sui etiam nunc possident descendentes. Tyberis vero est fluvius 
Romanorum, qui dividit Tusciam a Campania, immo fluvius tuscus ab autoribus appellatur. Unde 
Virgilius, octavo libro <title>Eneydorum</title>, ubi loquitur de monte Palatino, ubi habitabat 
Evander: «Hinc», inquit, « tusco clauditur amni. Hinc – idest ex alia 
parte – Rutulus premit». Vocabatur autem iste fluvius antiquitus Albula, sed a 
quodam rege nomine Tybris in dicto fluvio suffocato dictus est Tybris, vel Tyberis, vel Tyberinus. 
Unde Virgilius in eodem libro:

<quote rend="block">
<l><emph>Tum reges asperque immani corpore Tybris,</emph></l>
<l><emph>A quo post Ytali fluvium cognominem Tybrim</emph></l>
<l><emph>Diximus; amisit verum vetus Albula nomen.</emph></l>
</quote>
</p>
</div4>

<div4>
<head>vv. 34-39</head>
<p><quote rend="block">
<l><emph><foreign lang="ita">«O anima che se' là giù 
nascosta,</foreign></emph></l>
<l><emph><foreign lang="ita">Romagna tua non è, nè fu 
giammai,</foreign></emph></l>
<l><emph><foreign lang="ita">sanza guerra nel cuor de' suoi 
tyranni;</foreign></emph></l>
<l><emph><foreign lang="ita">ma palese nessuna or vi 
lasciai».</foreign></emph></l>

</quote></p>
	<p>Volens autor et comitis desiderium adimplere qui dixit: «Dimmi se' Romagnuoli àn 
pace o guerra» et preceptis Virgilii obedire qui ipsum tangendo dixit: «Parla tu, questi 
è latino», sic ait: «O anima que includeris in hiis flammis, Romandiola tua non est 
nec unquam fuit sine guerra in suorum cordibus tyrannorum, sed modo nullam ibi manifestam 
dimisi». Quasi dicat: Cur queris de statu Romandiole, cum scire deberes quod sine guerra 
vel manifesta vel occulta stare non potest? Sed ut de regimine dicte provincie certam scientiam 
habeas, qualiter et per quos tirannos ipsa Romandiola gubernetur, tibi per ordinem enarrabo.</p>
</div4>

<div4>
<head>vv. 40-42</head>
<p><quote rend="block">
<l><emph><foreign lang="ita">Ravenna sta come stata è 
molt'anni:</foreign></emph></l>
<l><emph><foreign lang="ita">l'aquila da Polenta là si 
cova,</foreign></emph></l>
<l><emph><foreign lang="ita">sì che Cervia ricuopre co' suoi 
vanni.</foreign></emph></l>

</quote></p>
	<p>Describens autor statum Romandiole et per quos tyrannos, sive per que dominia ipsa 
Romandiola gubernabatur anno scilicet millesimo trecentesimo, quo scilicet anno istam composuit 
Comediam, incipit a prima terra, scilicet a Ravenna. Est autem Ravenna antiquissima et 
famosissima civitas inter omnes ytalicas civitates, et est metropolis in tota provincia Romandiole, 
ac etiam in quibusdam partibus provincie Lombardie; quam quidem civitatem regebant et 
gubernabant illo tempore quidam nobiles qui vocantur domini de Polenta, qui in vexillo aquilam 
gestant. Ideo ait:

<quote rend="block">
<l><emph><foreign lang="ita">l'aquila da Polenta là si 
cova,</foreign></emph></l>

</quote></p>
	<p>Cervia vero est una alia civitas prope Ravennam, que etiam regebatur per eosdem dominos 
de Polenta. Ideo sequitur:

<quote rend="block">
<l><emph><foreign lang="ita">sì che Cervia ricuopre co' suoi 
vanni.</foreign></emph></l>

</quote></p>
	<p><emph>Vannos</emph> vocant Romandioli primas pennas que sunt scilicet longiores in 
alis avium. Et est sensus: Ita fovet Ravennam aquila de Polenta, quod etiam Cerviam cooperit alis 
suis.</p>
</div4>

<div4>
<head>vv. 43-45</head>
<p><quote rend="block">
<l><emph><foreign lang="ita">La terra che fè già la lunga 
prova,</foreign></emph></l>
<l><emph><foreign lang="ita">et de' Franceschi sanguinoso 
mucchio,</foreign></emph></l>
<l><emph><foreign lang="ita">sotto le branche verdi si 
ritrova.</foreign></emph></l>

</quote></p>
	<p>Ista terra est quedam civitas in ipsa provincia Romandiole que dicitur Forlivium, que tunc 
temporis erat sub dominio quorumdam tirannorum qui habent in armis brancas virides leoninas. Ista 
enim civitas passa fuit longam obsidionem a Bononiensibus et a Guelfis. Ideo dicitur in textu: 
«che fè già la lunga prova». Sed iste comes Guido de Monte Feretro, qui in hoc loco 
loquitur cum autore, et ipsam obsidionem solvit et Gallos, qui in auxilium venerant Guelforum, 
crudeli strage prostravit. Ideo sequitur:

<quote rend="block">
<l><emph><foreign lang="ita">et de' Franceschi sanguinoso 
mucchio,</foreign></emph></l>

</quote></p>
	<p><emph><foreign lang="ita">Mucchio</foreign></emph>, idest montem; nam tanta fuit 
strages facta de Gallis, quod ossa coadunata quendam monticulum effecerunt.</p>
</div4>

<div4>
<head>vv. 46-48</head>
<p><emph><foreign lang="ita">E 'l mastim vecchio e 'l nuovo da Verrucchio,</foreign></emph> 
etc.</p>
	<p>Hic tangit autor sub quo dominio tunc temporis Ariminum regebatur, et dicit quod regebatur 
per duos tyrannos, dominum scilicet Malatestam et dominum Malatestinum, quos vocat 
<emph>mastinos</emph>, idest &lt;canes crudeles&gt;, qui ad modum canum fremebant caninis 
dentibus in subiectos. Ideo subdit: <emph><foreign lang="ita">là dove soglion, fan de' denti 
succhio</foreign></emph>, idest in Arimino dominabantur ubi soliti sunt fremere. Quod autem 
vocat ipsos de Verrucchio, est sciendum quod Verrucchium est quoddam castrum unde isti sunt 
nobiles oriundi. Quod vero sequitur: <emph><foreign lang="ita">che fecer di Montagna il mal 
governo</foreign></emph> est sciendum quod Montagna fuit quidam ipsorum inimicus quem 
dolo ceperunt, duro carcere afflixerunt, et tandem crudeli morte dannarunt.</p>
</div4>

<div4>
<head>vv. 49-51</head>
	<p><emph><foreign lang="ita">Le città di Lamone et di Santerno</foreign></emph>. Iste sunt 
due civitates quarum una Ymola, altera vero Faventia, nuncupatur, que a fluviis ipsarum hic poetice 
describuntur. Nam Amonium est fluvius Faventie; Santernum autem fluvius est Ymole. Iste vero 
duo civitates erant tunc temporis sub dominio Maghinardi de Susinana, cuius arma sunt campus 
albus et leo rubeus. Ideo dicitur in textu quod utramque istarum civitatum conducit leunculus 
albinidii, hoc autem dicit quia arma predicti Maghinardi sunt hec, videlicet unus leo rubeus in 
campo albo. Quod autem sequitur <emph><foreign lang="ita">che muta parte da la state al 
verno</foreign></emph> sic intellige: Iste enim Maghinardus erat in Tuscia Gibelinus in 
Romandiola vero Guelfus. Unde per estatem intellige Tusciam, que est in parte meridiana; per 
hiemem vero intellige Romandiolam, que est septentrionali, et ipse in medio habitabat. Sed cum 
veniebat in Tusciam erat Gibellinus, cum vero ibat in Romandiolam erat Guelfus. Ideo dicitur in 
textu:

<quote rend="block">
<l><emph><foreign lang="ita">conduce il leoncel dal nido 
bianco,</foreign></emph></l>
<l><emph><foreign lang="ita">che muta parte da la state al 
verno.</foreign></emph></l>

</quote></p></div4>

<div4>
<head>vv. 52-54</head>

	<p><emph><foreign lang="ita">Et quella</foreign></emph> – subaudi civitas – 
<emph><foreign lang="ita">cu' il Savio bagna il fianco</foreign></emph>. Ista civitas vocatur 
Cesena, cui ex latere vadit quidam fluvius qui Savium appellatur; que quidem civitas illo tempore 
sub nullius dominio tyranni degebat. Ideo ait:

<quote rend="block">
<l><emph><foreign lang="ita">così com'ella sie' tra 'l piano al 
monte,</foreign></emph></l>
<l><emph><foreign lang="ita">tra tirannia si vive et stato 
franco.</foreign></emph></l>

</quote></p>
	<p>Quasi dicat: Cesena autem, inter civitates Romandiole tirannis subiectas, sola statu fruitur 
libertatis.</p>
</div4>

<div4>
<head>vv. 55-57</head>
<p><quote rend="block">
<l><emph><foreign lang="ita">«Ora chi se', ti prego che 'nne 
conte:</foreign></emph></l>
<l><emph><foreign lang="ita">non esser duro più c'altri sia 
stato,</foreign></emph></l>
<l><emph><foreign lang="ita">se 'l nome tuo nel mondo tenga 
fronte».</foreign></emph></l>

</quote></p>
	<p>Postquam autor descripsit comiti statum et regimen totius Romandiole, ipsum rogat ut quis 
in mundo fuerit sibi dicat. Et circa hoc tria breviter in his tribus rithimis facit:</p>
	<p>Primo enim, ipsum rogat ut de se veram notitiam ei donet, ibi: <emph><foreign lang="ita">Ora chi se', ti prego che ne conte</foreign></emph>. Secundo, ipsum ad hoc inducit 
per illam curialitatem quam sibi tam liberaliter fecit, statum totius Romandiole exarando; ibi: 
<emph><foreign lang="ita">non esser duro più c'altri sia stato</foreign></emph>. Tertio, ut 
ipsum citius moveat, maiorem liberalitatem et curialitatem promittit eidem ipsum, scilicet suis in 
mundo rithimis honorare; ibi: <emph><foreign lang="ita">se 'l nome tuo nel mondo tenga 
fronte</foreign></emph>. Quasi dicat: Si michi dixeris nomen tuum, ipsum honorabo et 
notificabo superis stilo meo.</p>
</div4>

<div4>
<head>vv. 61-63</head>
<p>Quod audiens, comes ad istud ultimum suspirando respondit:

<quote rend="block">
<l><emph><foreign lang="ita">«S'i' credesse che mia risposta 
fosse</foreign></emph></l>
<l><emph><foreign lang="ita">a persona che mai tornass'al 
mondo,</foreign></emph></l>
<l><emph><foreign lang="ita">questa fiamma staria senza più 
scosse»;</foreign></emph></l>

</quote>
Quasi dicat: Ut tibi pandam citius nomen meum, me non solum per facta beneficia sed etiam per 
fienda sagaciter adiurasti, dicendo: <emph><foreign lang="ita">se 'l nome mio nel mondo tegna 
fronte</foreign></emph>. Sed ego dico tibi quod, si ego crederem respondere alicui qui 
reverteretur ad mundum, nichil tibi de meo statu manifestarem. Sed quia nunquam, si verum audio, 
aliquis de isto fundo ad superos est reversus, ideo tibi sine timore infamie respondebo.</p>
</div4>

<div4>
<head>vv. 67-69</head>
<p>Et ait:

<quote rend="block">
<l><emph><foreign lang="ita">I' fu' uom d'arme, et poi fu' 
cordelliero,</foreign></emph></l>
<l><emph><foreign lang="ita">credendomi sì cinto fare 
ammenda;</foreign></emph></l>
<l><emph><foreign lang="ita">et certo il creder mio veniva 
intero,</foreign></emph></l>

</quote>
– lictera plana est –</p>
</div4>

<div4>
<head>vv. 70-75</head>
<p><quote rend="block">
<l><emph><foreign lang="ita">se non fosse 'l gran prete, a cu' mal 
prenda!</foreign></emph></l>

</quote></p>
	<p>Iste magnus sacerdos fuit papa Bonifatius, sub quo iste comes arma mundumque reliquit et 
habitum penitentialem assumpsit. <emph><foreign lang="ita">A cui mal 
prenda</foreign></emph>, hoc dicit quia ipsum recidivare coegit. Ideo immediate subdit:

<quote rend="block">
<l><emph><foreign lang="ita">che mi rimise ne le prime 
colpe;</foreign></emph></l>
<l><emph><foreign lang="ita">et come et quare, voglio che 
m'intendi.</foreign></emph></l>
<l><emph><foreign lang="ita">Mentre ch'i' forma fui d'ossa e di 
polpe</foreign></emph></l>

</quote></p>
	<p>Dicit hic comes Guido quod quando ipse erat osseus et pelleus, idest vivus, opera sua non 
fuerunt leonina sed vulpina; hoc dicit quia ipse, licet fuerit bellicosus, plus viguit prudentia et 
astutia vulpina quam fortitudine et audacia leonina. Nam quicquid faciebat, versipelli astutia et 
sagaci prudentia faciebat. Ubi nota quod in actibus bellicis plus prodest astutia et prudentia quam 
fortitudo et audacia. Ideo Salomon ait: Melior est vir sapiens viro forti; et qui dominatur animo suo 
expugnatore urbium. Re vera, iste comes in actibus bellicis fuit mirabili astutia et prudentia 
decoratus; multas enim civitates et castra astutia sua cepit. Multos exercitus sola prudentia 
debellavit, et semper de inimicis victoriam reportavit.</p>
</div4>

<div4>
<head>vv. 76-78</head>
<p>Ideo ait subsequenter:

<quote rend="block">
<l><emph><foreign lang="ita">Li accorgimenti et le coverte 
vie</foreign></emph></l>
<l><emph><foreign lang="ita">io seppi tutte, et sì menai lor 
arte,</foreign></emph></l>
<l><emph><foreign lang="ita">c'al fine de la terra il suono 
uscie.</foreign></emph></l>

</quote></p>
	<p>Sed postquam toto tempore quo vixit in armis gloriosus et victoriosus fuit in mundo, tandem 
cum devenit ad senectutem se ipsum totum Deo et suo servitio dedicavit. Nam cuncta que prius sibi 
placuerant tunc despexit et, mundo valefaciens, habitum minorum assumpsit.</p>
</div4>

<div4>
<head>vv. 79-84</head>
<p>Ideo sequitur:

<quote rend="block">
<l><emph><foreign lang="ita">Quando mi vidi giunto in quella 
parte</foreign></emph></l>
<l><emph><foreign lang="ita">di mia età dove ciascun 
dovrebe</foreign></emph></l>
<l><emph><foreign lang="ita">calar le vele et raccollier le 
sarte,</foreign></emph></l>
<l><emph><foreign lang="ita">ciò che pria mi piacea, allor 
m'increbe,</foreign></emph></l>
<l><emph><foreign lang="ita">et pentuto et confesso mi 
rendei.</foreign></emph></l>

</quote></p>
	<p>Ecce vera peccatoris conversio: displicere sibi cuncta que ipsum attrahunt ad peccatum vel 
detinent in peccato; quia sicut per peccatum aversus est a Deo, ita per penitentiam convertatur ad 
Deum. Unde clamat Dominus per prophetam: Convertimini, convertimini filii revertentes. Quasi 
dicat: Sicut recessistis a me per peccati placentiam, ita revertamini ad me per eiusdem 
displicentiam. Postquam vero incipit homini displicere peccatum, statim conteritur et penitet de 
peccato, ideo post displicentiam peccati statim sequitur contritio, que sola valet ad salutem, si 
confessio et satisfactio sequi non possint, dum modo displicentia ipsius peccati precedat 
contritionem. Nam, ut scribit beatus Ieronimus in epistola ad rusticum monacum: Nisi oderimus 
malum, bonum amare non possumus. Comes autem, quando se vidit ad senectutem venisse, cuncta 
mundi placibilia dereliquit, et contritus et confessus, ut Deo satisfaceret de commissis, fratrum 
minorum ordinem introivit; in quo quidem salvus fuisset, nisi dedisset versipelle consilium.</p>
</div4>

<div4>
<head>vv. 85-87</head>
<p>Quod sic ex subsequentibus patet:</p>
	<p><emph><foreign lang="ita">Lo principe de' nuovi Pharisei</foreign></emph>, idest papa 
Bonifatius, caput romani collegii, idest cardinalium, quos Phariseos appellat quia ipsorum culpa, ut 
dicitur, perdita fuit civitas Achon, unde christianitas fuit debellata et sarracenica perfidia 
exaltata.</p>
	<p><emph><foreign lang="ita">Avendo guerra presso a Laterano</foreign></emph>. 
Lateranum est quedam pars urbis in qua Constantinus Augustus ecclesiam Christo Salvatori 
domino dedicavit, et ipsam caput omnium ecclesiarum urbis et orbis statuit et sancivit. Iuxta itaque 
Lateranensem ecclesiam habuisse dicitur Bonifatius guerram, inquantum cum Columnensibus 
luctabatur. Nam ipsos Columnenses papa ipse Bonifatius excomunicavit, duos cardinales privavit 
de domo predictorum et igni adiudicavit; omnia etiam ipsorum bona delevit et confiscavit. Et quia 
illo tempore soldanus Babilonie Christianitatem infestabat, contra quem pastor Ecclesie debebat 
insurgere, ideo in textu invehitur contra illum dicendo:

<quote rend="block">
<l><emph><foreign lang="ita">avendo guerra presso a 
Laterano,</foreign></emph></l>
<l><emph><foreign lang="ita">et non con saracin, nè con 
giudei,</foreign></emph></l>

</quote></p>
	<p>Quasi dicat: debebat facere guerram inimicis Christianitatis et non Christianis.</p>
</div4>

<div4>
<head>vv. 88-90</head>
<p>Ideo sequitur:

<quote rend="block">
<l><emph><foreign lang="ita">chè ciascun su' nimico era 
christiano,</foreign></emph></l>
<l><emph><foreign lang="ita">et nessun era stato a vincer 
Acri,</foreign></emph></l>
<l><emph><foreign lang="ita">nè mercatante in terra di 
Soldano.</foreign></emph></l>

</quote>
– Lictera plana est.</p>
	<p>Hac itaque perversa conscientia depravatus et arroganti superbia elevatus, cupiens tyrannica 
rabie ipsos Columnenses funditus extirpare, consuluit comitem memoratum qualiter posset 
civitatem quandam ipsorum Columnensium quam hostili Marte obsederat, que Penestre vocatur, 
terre planitiei equare. Et in hoc actu non habuit respectum ad se, qui erat vicarius illius regis 
pacifici qui pacem in mundum portavit, pacem nascendo adnuntiavit, vivendo predicavit, moriendo 
in testamento sue familie dereliquit, et resurgendo eisdem pacem obtulit atque dedit. Nec etiam 
habuit respectum ad ipsum comitem qui mundi guerras reliquerat, et religionis pacem quesierat, nec 
ad habitum suum, qui corda non ense precinctus, pacem amare et imitari videtur.</p>
</div4>

<div4>
<head>vv. 91-93</head>
<p>Ideo dicitur in textu:

<quote rend="block">
<l><emph><foreign lang="ita">nè sommo officio, nè ordini 
sacri,</foreign></emph></l>
<l><emph><foreign lang="ita">guardò in sè, nè in me quel 
capestro,</foreign></emph></l>
<l><emph><foreign lang="ita">che sole' far li suo' cinti più 
macri.</foreign></emph></l>

</quote></p>
	<p>Per cingulum in Sacra Scriptura continentiam accipimus, que religiosos maxime carnali et 
terreno desiderio cohibet et constringit. Unde ipsos admonet Christus dicens: Sint lumbi vestri 
precinti. Ubi dicit beatus Gregorius: Lumbos nostros precingimus cum carnis luxuriam per 
continentiam coartamus. Vult itaque hic dicere comes Guido quod fratres minores non sunt hodie 
ita a terrenis desideriis et actibus vacui sive macri, sicut in sue religionis exordio iam fuerunt.</p>
</div4>

<div4>
<head>vv. 94-99</head>
<p><quote rend="block">
<l><emph><foreign lang="ita">Ma come Costantin chiese 
Silvestro</foreign></emph></l>
<l><emph><foreign lang="ita">dentro Sirapti a guerir de le 
lebbre,</foreign></emph></l>

</quote></p>
	<p>Sirapti est quidam mons in Tuscia prope Romam, in quo monte beatus Silvester papa, 
tempore persecutionis, cum suis clericis latitabat. Cuius ystoria breviter ista est: Persequente 
Constantino imperatore crudeliter Christianos, beatus Silvester de urbe exivit ac in monte Sirapti 
sibi et suis clericis latibula adinvenit. Constantinus vero, propter sua scelera a Deo percutitur 
incurabili plaga lepre; qui ad consilium pontificum paganorum congregari mandavit tria milia 
puerorum ut se in ipsorum calido sanguine balnearet. Egrediente vero eo ad locum ubi balneum 
parari debebat, matres, sorores, atque nutrices dictorum puerorum ei obviant et, tunicis scissis et 
crinibus resolutis, querulosis vocibus ipsum pulsant. Constantinus autem iussit illico stare currum 
et, se erigens et manu silentium indicens, populum sic affatur: «Audite me, comites et 
commilitones mei, omnesque populi qui astatis. Dignitas romani imperii de fonte nascitur pietatis, 
que hanc etiam legem dedit ut capitali sententia puniretur quicunque in bello aliquem occidisset 
infantem. Quanta ergo crudelitas esset si hoc nostris filiis faceremus quod fieri prohibuimus 
alienis? Quid iuvat barbaros superasse, si a crudelitate vincamur? Nam vicisse extraneas nationes 
virtus est bellantium populorum. Vincere autem vitia et peccata virtus est morum. In illis ergo 
preliis fortiores nos extitimus illis. In hiis vero nobis ipsis sumus protinus fortiores. Qui enim in 
isto fuerit certamine superatus, victoriam obtinet victus; victor enim post triumphum vincitur si 
pietas ab impietate vincatur. Vincat ergo nos pietas in isto congressu. Bene enim adversantium 
omnium poterimus esse victores si a sola pietate vincamur. Omnium etenim se dominum 
comprobabit qui servum se monstraverit pietatis. Melius est ergo me mori, salva vita innocentium, 
quam per eorum interitum vitam recuperare crudelem, quam tamen recuperare incertum est, cum 
certum sit quod sic recuperata protinus sit crudelis». Et his dictis, iussit ut pueri suis 
matribus redderentur et dona plurima ac etiam vehicula preberentur. Sicque matres, que flendo 
vacue venerant ad loca sua, plene muneribus cum gaudio redierunt. Ipse autem imperator ad suum 
Lateranense palatium est regressus.</p>
	<p>Sequenti vero nocte beatissimi apostoli Petrus et Paulus sibi apparuerunt dicentes: Quoniam 
exhorruisti effusionem sanguinis innocentium, misit nos Dominus Ihesus Christus dare tibi 
recuperande consilium sanitatis. Silvestrum igitur episcopum urbis Rome, qui aput montem 
Siraptim latitat accersire hic tibi piscinam ostendet, in qua immersus tertio ab omni curaberis lepre 
morbo. Tu vero hanc vicissitudinem Christo reddas, ut ydolorum templa diruas, Christi restaures 
ecclesias, et eius deinceps cultor fias. Evigilans igitur Constantinus statim misit ad montem 
Syraptim milites pro Sylvestro. Videns autem Silvester milites, ad palmam martirii credidit se 
vocari; Domino autem se recommendans et socios deosculans et confortans, Constantino intrepidus 
presentatur. Cui assurgens Augustus: «Bene», inquit, «te venisse 
gratulemur». Cui Silvester respondit: «Pax tecum et de celo tibi victoria 
ministretur». Constantinus autem, postquam narravit eidem sui somnii visionem, ab ipso fuit 
cathecuminus factus. Et unius ebdomade completo, ieiuno et carceribus reseratis, in aquam 
baptismatis mox descendit. Et ecce splendor mirabilis de celo descendens ipsum cooperuit 
Constantinum, in quo splendore Christum asseruit se vidisse. Et sic de lavacro mundatus exiens et 
purgatus, Romanam Ecclesiam dotibus magnificis ampliavit. Quas dotes require supra, cantu 
XVIIII. Exemplificat itaque comes Guido quod, quemadmodum Constantinus pro sua lepra curanda 
ad montem Sirapti misit ut consuleret sanctum papam, ita Bonifatius e converso ad locum fratrum 
minorum misit, ut pro sua superba febre suo more curanda ipsum consuleret comitem memoratum. 
Ideo sequitur in textu:

<quote rend="block">
<l><emph><foreign lang="ita">così mi chiese questi per 
maestro</foreign></emph></l>
<l><emph><foreign lang="ita">a guerir de la sua superba 
febre;</foreign></emph></l>

</quote></p>
	<p>Consilium autem quod ab ipso petivit, fuit quomodo scilicet Penestre posset funditus 
extirpare. Est autem Penestre quedam antiqua civitas sita in montibus prope Romam: de qua VII 
libro <title>Eneidorum</title> facit Virgilius mentionem: «Nec Penestrine fundator defuit 
urbis». Loquitur enim de Ceculo, qui contra Eneam in auxilium venit Turno.</p>
</div4>

<div4>
<head>vv. 100-102</head>
<p>Sed quia comes Guido dare malum consilium titubavit, ideo ait ei Bonifatius:

<quote rend="block">
<l><emph><foreign lang="ita">finor t'assolvo, et tu m'insegna 
fare</foreign></emph></l>
<l><emph><foreign lang="ita">sì come Penestrino in terra 
getti.</foreign></emph></l>

</quote></p></div4>

<div4>
<head>vv. 103-111</head>

<p>Et ne de sua absolutione aliqualiter dubitaret, adiunxit:

<quote rend="block">
<l><emph><foreign lang="ita">«Lo ciel poss'io serrare et 
diserrare,</foreign></emph></l>
<l><emph><foreign lang="ita">come tu sai; però son due le 
chiavi,</foreign></emph></l>
<l><emph><foreign lang="ita">che 'l mio antecessor non ebe 
care».</foreign></emph></l>

</quote></p>
	<p>Loquitur hic de papa Celestino, qui papatui abrenuntiavit; de quo habetur supra, cantu tertio. 
Tunc comes Guido, quasi coactus, dedit sibi consilium versipelle, dicens ut habetur in textu:

<quote rend="block">
<l><emph><foreign lang="ita">«Padre, da che tu mi 
lavi</foreign></emph></l>
<l><emph><foreign lang="ita">di quel peccato ove mo cader 
deggio,</foreign></emph></l>
<l><emph><foreign lang="ita">lunga promessa con l'attender 
corto</foreign></emph></l>
<l><emph><foreign lang="ita">ti farà triumphar nell'alto 
seggio».</foreign></emph></l>

</quote></p>
	<p>Propter dolosa itaque ingenia et fraudulenta consilia in quibus iste comes studuit in hac vita, 
ideo hic exemplariter cum Ulixe et Dyomede ponitur ab autore. Existente etiam ipso comite inter 
fratres filius eius, scilicet Fredericus, quandam cepit in Marchia civitatem. Qua capta per ipsum 
misit ad patrem nuntium cum his verbis: Pater, talem meis viribus possideo civitatem; doce me per 
istum nuntium qua via et quo ordine regam ipsam. Quod cum comes Guido audisset, ob 
reverentiam habitus nichil sibi verbo respondit, sed ipsum nuntium in ortum velut spatiandi gratia 
secum duxit. Et cum in ortum intrasset, cepit evellere multos porros crossos, quidem detruncando, 
subtiles autem et parvos extra ortum proiciendo. Nuntius autem instabat ut sibi daret responsum ad 
filium portaturum. Comes vero nichil ei respondebat, sed porros, ut primitus, evellebat. Quod 
nuntius videns, affectus tedio ab ipso recessit et ad comitem Fredericum quantotius properavit, 
asserens patrem nichil sibi breviter respondisse. Quod cum ille admiraretur ait: «Quid fecit? 
quando sibi meam ambaxiatam et rogamina porrigebas?» Cui ille: «Ortum intravit, 
porros evulsit, crossos detruncavit, et subtiles extra proiecit». Ad quem filius: 
«Intelligo consilium patris mei. Consulit enim ut, si volo hanc tenere firmiter civitatem, 
quod magnos occidam et parvos expellam». Ecce ista sunt dolosa ingenia et fraudulenta 
consilia.</p>
	<p>Sed hic queritur unde, idest ex quo capitali peccato, ista ingenia et consilia oriantur. 
Respondeo: Si homo utitur istis dolosis ingeniis et fraudulentis consiliis ut humanum captet 
honorem, tunc oritur a superbia, que est appetitus propie excellentie. Si vero homo utitur ipsis 
dolosis ingeniis ut honorem vel statum obnubilet aliorum, tunc oritur ex invidia, que dolet de aliena 
felicitate. Si autem utatur ipsis ut vindictam capiat de inimicis, tunc oritur ex ira, que est appetitus 
vindicte; sicut Ulixes dolosum adinvenit ingenium ut se de Palamide vindicaret. Cuius ystoria talis 
est: Ulixes enim, ne cum aliis regibus veniret ad Troiam, se simulavit insanum; nam terram velut 
colonus arabat, et sal velut insanus spargebat. Palamedes autem, cum esset valde astutus, Ulixis 
insaniam fictam esse monstravit. Nam arante Ulixe, Palamedes filium ipsius Ulixis ante aratrum 
posuit; sed Ulixes quando venit ad filium aratrum substulit. Quod Palamedes comprehendens, 
ipsum Ulixem ad Troiam venire coegit. Ulixes autem in ipsa troyana obsidione de ipso Palamede se 
taliter suis dolosis ingeniis vindicavit. Furtive enim sub lecto ipsius Palamedis fecit fodi, et 
magnum auri pondus abscondi; et licteras falsas sub nomine et sigillo Priami regis fingens, que 
falso dirigebantur ad Palamidem, ad Grecorum consilium deportandas versipelliter ordinavit. 
Quibus licteris in publico recitatis, dum Palamedes se excusaret, Ulixes assurgens ait: «O 
reges et principes qui astatis, si licteris non creditis, mittatis ad tentorum Palamedis et sub lecto 
invenietis aurum, quo iste intendit prodere gentem nostram». Quod cum missum fuisset et 
inventum esset aurum, fuit Palamedes ad clamorem populi pellacis Ulixis ingenio lapidatus. Unde 
Ovidius, XIII libro <title>Meth.</title>:

<quote rend="block">
<l><emph>Prodere rem Danaam finxit fictumque probavit</emph></l>
<l><emph>Crimen et ostendit, quod iam prefoderat, aurum.</emph></l>
</quote>
</p>

	<p>Si vero quis utatur ipsis dolosis ingeniis vel fraudulentis consiliis propter emolumentum 
aliquod temporale, tunc oritur ex avaritia, sicut fecisse creditur comes Guido, qui dedit versipelle 
consilium ipsi Pape ut ipse dominus Papa civitates et castra que ipse dominus Guido comes 
usurpaverat, suo filio condonaret. Sed quia prius fuit absolutus quam peccasset, ideo in morte 
dannatus ponitur exemplariter vel figuraliter ab autore, ibi:</p>
</div4>

<div4>
<head>vv. 112-117</head>
<p><quote rend="block">
<l><emph><foreign lang="ita">Francesco venne poi, com'i' fu' 
morto,</foreign></emph></l>
<l><emph><foreign lang="ita">per me; ma un de' neri 
cherubini</foreign></emph></l>
<l><emph><foreign lang="ita">li disse: «Non portar: non mi far 
torto».</foreign></emph></l>

</quote></p>
	<p>Licet mortem istius comitis poetice fingat autor, tamen creditur, et sic in multis libris 
sanctorum autenticis reperitur, quod ad mortes hominum et boni angeli atque mali conveniunt. Nam 
beatus Nicholaus in hora mortis vidit ad se sanctos angelos venientes. Beatus autem Martinus in 
hora sue mortis vidit sibi dyabolum assistentem. Cui Martinus: «Quid hic astas, cruenta 
bestia? Nichil in me funestum reperies, Abrahe sinus me recipiet». Ad mortem autem beati 
Forosci episcopi, sicut scribit venerabilis doctor Beda, et boni et mali angeli advenerunt et multa 
prelia inter se pro habenda illa anima commiserunt. Isto itaque modo poetice hic fingitur ab autore 
ad mortem comitis Guidonis sanctum advenisse Franciscum; sed unus nigrorum cherubin ibi illico 
presto fuit dicens:

<quote rend="block">
<l><emph><foreign lang="ita">«Non portare – supple istum 
– Non mi far torto.</foreign></emph></l>
<l><emph><foreign lang="ita">Venir se ne dee giù tra' miei 
mischini</foreign></emph></l>
<l><emph><foreign lang="ita">perchè diede 'l consiglio 
frodolente,</foreign></emph></l>
<l><emph><foreign lang="ita">dal quale in qua stato li sono a' 
crini»;</foreign></emph></l>

</quote></p>
	<p>Queritur autem hic quare potius unus infernalis cherub quam aliquis de aliis ordinibus venit 
pro anima comitis Montis Feltri? Et dicendum quod sicut anime beatorum assummuntur ad 
diversos ordines angelorum, ita anime dannatorum trahuntur ad diversa supplicia demoniorum, ut 
cum illo ordine partem habeant quem imitati fuerant in vita. Boni itaque et virtuosi sapientes 
assumuntur ad ordinem cherubin, quorum scientie adheserunt. Mali vero et malitiosi sapientes 
trahuntur ad illa cherubin quorum sapientia in malitiam est mutata. Et ideo, quia iste comes 
fraudulentum consilium dedit, a fraudulento demone dicitur esse captus. <emph>Bonus 
cherub</emph> interpretatur &lt;plenitudo scientie&gt;; <emph>malus</emph> vero 
<emph>cherub</emph> &lt;plenitudo malitie&gt;.</p>
</div4>

<div4>
<head>vv. 118-123</head>
<p><quote rend="block">
<l><emph><foreign lang="ita">«c'assolver non si po' chi non si 
pente,</foreign></emph></l>
<l><emph><foreign lang="ita">nè pentere et voler inseme 
possi,</foreign></emph></l>
<l><emph><foreign lang="ita">per la contradiction che nol 
consente».</foreign></emph></l>

</quote></p>
	<p>Probat hic cherub comiti memorato quod absolutio quam fecerat ei papa Bonifatius nil 
valebat, quia absolvi non potest qui non penitet de peccato; nisi enim contritio confessionem in 
peccatore precedat, quamvis talis absolvatur etiam a Papa, absolutio nulla est. Et hoc satis patet per 
formam absolutionis qua utitur ecclesia dandam peccatores. Que quidem forma est ista: 
«Absolvo te», inquit sacerdos, «autoritate qua fungor ab istis peccatis et ab 
omnibus aliis quibus es confessus et contritus, etc.» Patet ergo manifeste quod, nisi contritio 
sit in peccatore, absolutio sacerdotis breviter nichil valet. Ideo bene ait iste cherub: 
«Assolver non si può chi non si pente». Sed quia posset aliquis dicere forte quod 
comes Guido in absolutione quam recepit a Papa fuit corde contritus, hoc manifeste apparet esse 
falsissimum, quia prius fuit absolutus quam ipse peccasset. Quod probatur per verba Pape ad ipsum 
cum ait:

<quote rend="block">
<l><emph><foreign lang="ita">finor t'assolvo, et tu m'insegna 
fare</foreign></emph></l>
<l><emph><foreign lang="ita">sì come Penestrino in terra 
getti.</foreign></emph></l>

</quote>
Nec etiam in actu illius peccati potuit contriri de peccato, quia duo contradictoria simul esse non 
possunt. Non enim potest quis simul peccare et penitere; et hoc patet per diffinitionem contritionis 
que talis est: &lt;Contritio est dolor voluntarie pro peccatis assumptus cum proposito confitendi, 
satisfaciendi, et deinceps a peccatis cavendi&gt;. Et nota quod in ista diffinitione quinque notabilia 
sunt notanda: Primum est quod contritio est dolor voluntarius; unde si coactus fuerit, dolor 
penitentialis non erit. Multi enim, cum ebrii sunt, plorant peccata sua. Secundum est quod talis 
dolor voluntarius debet assummi ratione peccati commissi et offense divine. Multi enim dolent cum 
infirmantur, non ratione peccati, sed ratione infirmitatis, vel timore pene eterne; et talis dolor nichil 
valet protinus ad salutem. Tertium est ut iste talis dolor voluntarie pro peccatis assumptus sit cum 
proposito confitendi – subaudi si possibilitas adsit – et copia sacerdotis. Quartum est 
ut sit cum proposito etiam satisfaciendi, ut scilicet ad arbitrium sacerdotis penitentiam faciat de 
commissis. Quintum est ut proponat de cetero non peccare, quia si intendit reverti ad vomitum, 
nichil sibi valet recepta ab ecclesia medicina. Cum itaque iste comes in dando malum consilium 
contritionem de ipso peccato simul cum dando ipsum habere non poterat, quia duo contradictoria 
simul esse non possunt, ut dictum est, hinc est quod absolutio quam habuit nichil fuit. Ideo ait 
cherub:

<quote rend="block">
<l><emph><foreign lang="ita">«nè penter et voler insieme 
puossi,</foreign></emph></l>
<l><emph><foreign lang="ita">per la contradiction che nol 
consente».</foreign></emph></l>
<l><emph><foreign lang="ita">O me dolente, come mi 
riscossi</foreign></emph></l>
<l><emph><foreign lang="ita">quando mi prese dicendomi: 
«Forse</foreign></emph></l>
<l><emph><foreign lang="ita">tu non pensavi ch'i' loyco 
fossi».</foreign></emph></l>

</quote></p>
	<p>Ad logicum enim spectat scire et docere ac etiam demonstrare quomodo duo contradictoria 
simul esse non possunt, sicut calor et frigus, album et nigrum, virtus et vitium. Cetera vero usque 
ad finem cantus sunt satis clara et aperta.</p>

	<p>In isto XXVII cantu continentur duo comparationes et duo notabilia.</p>
</div4>
</div3>

<div3 n="Comparationes">
<div4>
<head>vv. 7-15</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Come 'l bue cicilian che mughiò 
prima</foreign></emph></l>
<l><emph><foreign lang="ita">col pianto di colui, et ciò fu 
dritto,</foreign></emph></l>
<l><emph><foreign lang="ita">che l'avea temperato con sua 
lima,</foreign></emph></l>
<l><emph><foreign lang="ita">mughiava co' la voce 
dell'afflitto,</foreign></emph></l>
<l><emph><foreign lang="ita">sì che, con tutto che fosse di 
rame,</foreign></emph></l>
<l><emph><foreign lang="ita">pur ei pareva dal dolor 
trafitto;</foreign></emph></l>
<l><emph><foreign lang="ita">così, per non aver via nè 
forame,</foreign></emph></l>
<l><emph><foreign lang="ita">dal principio del foco, in suo 
linguaggio</foreign></emph></l>
<l><emph><foreign lang="ita">si convertivan le parole 
grame.</foreign></emph></l>

</quote>
Ista comparatio plana est.</p>
</div4>

<div4>
<head>vv. 94-99</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Ma come Costantin chiese 
Silvestro</foreign></emph></l>
<l><emph><foreign lang="ita">dentro Sirapti, a guerir de le 
lebre,</foreign></emph></l>
<l><emph><foreign lang="ita">così mi chiese questi per 
maestro,</foreign></emph></l>
<l><emph><foreign lang="ita">a guerir de la sua superba 
febre;</foreign></emph></l>

</quote>
Ista etiam plana est, et nichilominus ipsa et alia superius explanata.</p>
</div4>
</div3>

<div3 n="Notabilia">
<div4>
<head>vv. 79-84</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Quando mi vidi giunto in quella 
parte</foreign></emph></l>
<l><emph><foreign lang="ita">di mia età dove ciascun 
dovrebe</foreign></emph></l>
<l><emph><foreign lang="ita">calar le vele et raccollier le 
sarte,</foreign></emph></l>
<l><emph><foreign lang="ita">ciò che pria mi piaceva, allor 
m'increbe,</foreign></emph></l>
</quote>
</p>
	<p>In hoc notabili exemplariter declaratur quod, licet in qualibet etate sit bonum et pulcrum 
derelinquere mundum suasque pompas et vanitates abicere, tamen est quedam etas in homine que 
magis ad hoc apta videtur, ut est senecta vel senectus. Et ratio est quia, licet peccata nulli etati 
conveniant, peius tamen conveniunt senectuti. Unde dicit Aristotiles quod luxuria in iuvene luxuria 
est, in sene vero insania. Comes itaque iste Guido sui exemplo nos admonet ut, si in primis etatibus 
servivimus mundo, in ultimis tamen serviamus Deo. Unde ait autori:

<quote rend="block">
<l><emph><foreign lang="ita">Quando mi vidi giunto in quella 
parte</foreign></emph></l>
<l><emph><foreign lang="ita">di mia età ove ciascun 
dovrebe</foreign></emph></l>
<l><emph><foreign lang="ita">calar le vele et raccollier le 
sarte,</foreign></emph></l>
<l><emph><foreign lang="ita">ciò che pria mi piacea, allor 
m'increbbe,</foreign></emph></l>

</quote></p>
	<p>Ubi nota quod septem sunt etates hominis, videlicet infantia, pueritia, adolescentia, iuventus, 
senecta, senectus, et senium; tamen ad tres principaliter reducuntur. Est itaque prima etas infantia, 
que extenditur usque ad septimum annum; unde dicitur &lt;infans&gt;, idest &lt;non plene 
fans&gt;, eo quod plene fari, idest loqui, non potest dentibus non bene ordinatis, ut dicit Ysidorus. 
Secunda etas dicitur pueritia, que extenditur usque ad XIIII annum; et dicitur pueritia a pubertate, 
quia caret pilis in facie talis etas. Tertia etas dicitur adolescentia, que extenditur usque ad XXVIII 
annum, secundum Ysidorum. Secundum vero medicum, adolescentia extenditur usque ad 
tricesimum vel XXXV annum; et dicitur adolescentia eo quod apta sit ad gignendum, ut dicit 
Ysidorus. Quarta etas est iuventus; et ista inter omnes etates est media; ideoque fortissima, sapiens 
et robusta, et protenditur usque ad XLVIII annum; vel secundum quosdam usque ad 
quinquagesimum. Et tunc sequuntur alie tres etates; et est iuventus a iuvando dicta. Est enim 
iuvenis in suo termino positus incrementi; et in fine istius etatis incipit per alias etates subsequentes 
ad yma ruere. Quinta etas est senecta: in hac etate, scilicet senecte, est declinatio a iuventute in 
senectutem et protelatur usque ad septuagesimum annum. Sexta etas est senectus, que ab Ysidoro 
&lt;gravitas&gt; appellatur, que nullo annorum termino terminatur, et dicitur senectus, secundum 
Ysidorum, a sensus diminutione, eo quod in tali etate homines pre nimia vetustate desipiant et 
delirant. Septima etas est senium, que est ultima pars senectutis et terminus vite; imponit enim 
finem laboribus et cruminis et pergunt ad requiem paradisi. In etate igitur que sequitur iuventutem, 
sive sit senecta, sive senectus, sive senium, laudabile est mundum et peccata relinquere et Deo et 
virtutibus adherere. Et ideo bene de hac eadem materia iste idem autor in quadam inventione quam 
fecit de nobilitate sic ait:
<quote rend="block">
<lg>
	<l><emph><foreign lang="ita">L'anima cui addorna esta bontate non la si 
tiene ascosa,</foreign></emph></l>
<l><emph><foreign lang="ita">chè dal principio c'al corpo si 
sposa,</foreign></emph></l>
<l><emph><foreign lang="ita">la porta 'nfin la morte.</foreign></emph></l>
</lg>

<lg>
	<l><emph><foreign lang="ita">Ubidente, soave et vergognosa, et ne la 
prima etate,</foreign></emph></l>
<l><emph><foreign lang="ita">è sua persona acconcia di 
biltate,</foreign></emph></l>
<l><emph><foreign lang="ita">con le sue parti 
accorte:</foreign></emph></l>
</lg>

<lg>
	<l><emph><foreign lang="ita">e 'n giovinezza, temperata e 
forte,</foreign></emph></l>
<l><emph><foreign lang="ita">piena d'amore et di cortesi 
lode,</foreign></emph></l>
<l><emph><foreign lang="ita">et solo in lealtà far si 
diletta:</foreign></emph></l>
</lg>

<lg>
	<l><emph><foreign lang="ita">et ne la sua senecta, prudente et 
giusta,</foreign></emph></l>
<l><emph><foreign lang="ita">larghezza se n'ode, e 'n se medesma 
gode,</foreign></emph></l>
<l><emph><foreign lang="ita">d'udir et ragionar de l'altrui 
prode.</foreign></emph></l>
</lg>

<lg>
	<l><emph><foreign lang="ita">Poi ne la quarta parte de la 
vita</foreign></emph></l>
<l><emph><foreign lang="ita">a Dio si rimarita,</foreign></emph></l>
<l><emph><foreign lang="ita">contemplando la fine che 
l'aspetta,</foreign></emph></l>
<l><emph><foreign lang="ita">et benedice li tempi 
passati.</foreign></emph></l>
<l><emph><foreign lang="ita">Vedete omai quanti son 
l'ingannati.</foreign></emph></l>
</lg>
</quote></p>
	<p>Deinde in conclusionem predictorum subdit:
<quote rend="block">
	<l><emph><foreign lang="ita">Contra li erranti miei tu te 
n'andrai;</foreign></emph></l>
<l><emph><foreign lang="ita">et quando tu sarai</foreign></emph></l>
<l><emph><foreign lang="ita">in parte dove sia la donna 
nostra,</foreign></emph></l>
<l><emph><foreign lang="ita">non le tener lo tu' mistier 
coverto:</foreign></emph></l>
<l><emph><foreign lang="ita">tu le puoi dir per 
certo:</foreign></emph></l>
<l><emph><foreign lang="ita">«I' vo' dicendo de l'amica 
vostra».</foreign></emph></l>

</quote></p></div4>

<div4>
<head>vv. 118-120</head>

<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">c'assolver non si può chi non si 
pente,</foreign></emph></l>
<l><emph><foreign lang="ita">nè penter et voler insieme 
puossi,</foreign></emph></l>
<l><emph><foreign lang="ita">per la contradiction che nol 
consente».</foreign></emph></l>
</quote>
</p>
	<p>In hoc sententioso notabili continetur quod dua contradictoria simul esse non possunt. Cum 
autem ista duo contradictoria, scilicet velle peccare et de peccato penitere, insimul stare non 
possint, hinc est quod absolvi non potest qui non penitet de peccato.</p>

	<p>Et sic patet vigesimus septimus cantus prime cantice.</p>
</div4>
</div3>
</div2>

<div2>
<head>XXVIII</head>

<div3 n="Incipit">
<head>VIGESIMI OCTAVI CANTUS TITULUS TALIS EST.</head>
	<p>In isto XXVIII cantu autor tractat de nona bulgia, in qua ponit scismaticos et scandali 
seminatores; pena quorum est quod ab uno demone cum una spata per diversa membra diversimode 
inciduntur et lacerantur. Et incipit ista bulgia in principio huius cantus, ibi:

<quote rend="block">
<l><emph><foreign lang="ita">Chi poria mai pur con parole 
sciolte</foreign></emph></l>
<l><emph><foreign lang="ita">dicer del sangue et de le piaghe a 
pieno</foreign></emph></l>
<l><emph><foreign lang="ita">ch'i' ora vidi, per narrar più 
volte?</foreign></emph></l>
etc.
</quote></p>
	<p>Et facit hic mentionem specialiter de Macumeth, qui tantum scisma seminavit in mundo 
quod gentem Sarracenorum in suam sectam et heresim congregavit.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-21</head>
	<p>Quis posset unquam, inquit autor, cum verbis solummodo absolutis, dicere de sanguine 
atque plagis ad plenum quas nunc pluries ego vidi? Omnis lingua certe ad istud deficeret 
enarrandum, quia noster sermo ac etiam mens ad tantum comprehendendum modicum sinum 
habent. Quales autem plagas ibi conspexerit, exemplificando declarat. Si adunaretur adhuc, inquit, 
tota illa gens que in infortunata terra Apulie de suo sanguine fuit dolens per Romanos et per longam 
guerram que de anulis tam alta spolia reportavit, sicut scribit Livius, qui non errat, cum illa 
– subaudi gente – que sensit penas ictuum bellicorum quando Roberto Guiscardo se 
opponere fuit ausa; et altera – subaudi, si adunaretur – cum istis cuius ossa adhuc 
colliguntur apud Ciperanum, ubi quilibet Apulus fuit mendax, cum illa – subaudi etiam 
– que fuit ad Tagliacozzo, ubi sine armis vicit senex Alardus; et istarum gentium unus suum 
membrum perforatum et alius ostenderet mutilatum, ad adequandum modum none bulgie esset 
nichil.</p>
</div4>

<div4>
<head>vv. 22-63</head>
	<p>Postquam vero autor exempla induxit plagarum et vulnerum in bellis Apulis inflictorum, ad 
enarrandas plagas et vulnera istius none bulgie manum tendit. Iam, inquit, veges non sic perforatur 
vel aperitur quando perdit tympanum vel assidem lateralem, sicut ego vidi unum fractum et 
apertum a mento usque ad illam partem unde homo trullat. Inter tibias enim intestina pendebant, et 
tristis venter, qui saccus efficitur stercoris, videbatur. Et in tantum quod ego in eum totus intendo 
me respexit, et cum manibus aperiens sibi pectus ait: «Vide quomodo me dilanio. Vide 
quomodo divisus est Macumet; ante me vadit plangendo Ali, scissus a mento usque ad sinciput. Et 
omnes alii quos tu vides hic seminatores fuerunt scandali et scismatis dum vivebant; et ideo taliter 
scissi sunt. Unus diabolus est retro post nos qui ita crudeliter nos trucidat acie sui ensis, cuilibet 
istius cunei vulnera iterando. Et hoc quia quando completam habemus dolentem stratam, nostra 
vulnera sunt prius reclusa quam ante ipsum aliquis nostrum vadat». Postquam vero 
Machumet ista enarrasset autori, ipsum interrogat dicens: «Sed tu quis es, qui super 
scopulum quasi otiosando moraris, forte quia differs ire ad penam que super tuas accusationes 
noscitur iudicata?» Ad que verba Virgilius sic respondit: «Nec mors eum adhuc 
invasit, nec ad tormentandum culpa aliqua ipsum ducit. Sed ut dem illi plenam experientiam, michi 
qui sum mortuus convenit ipsum ducere per infernum huc inferius de giro in girum, et hoc est 
verum sicut est verum quod tibi loquor». Tunc plus quam centum anime que ista verba 
Virgilii audiverunt in illo fossato se firmarunt ad contemplandum autorem, pro quodam quasi 
mirabili sua martiria oblivioni tradendo. Audiens autem Macumeth responsionem a Virgilio sibi 
factam, ait ad Dantem: «Dicas ergo fratri Dulcino, o tu qui forte videbis solem in brevi, quod 
si non vult hic cito me sequi, quod victualibus sic se armet, quod coartatio nivis Noarensibus 
victoriam non reportet, quia aliter nequaquam acquirere leve esset». Et hoc dicto, Macumeth 
ab autore recessit.</p>
</div4>

<div4>
<head>vv. 64-102</head>
	<p>Post recessum vero Machumeth, unus alius qui habebat gulam perforatam, et nasum usque 
sub ciliis detruncatum, et qui non habebat nisi unam auriculam solam, firmatus cum aliis ad 
videndum admirative autorem, ante alios aperuit guttur quod erat ex omni parte exterius 
rubicundum, et ait: «Tu quem culpa non condemnat, et quem ego in terra latina conspexi, si 
similitudo nimia me non fallit, recordare Petri de Medicina, si unquam reverteris ad videndum 
dulce planum qui a Vercellis ad Marchabo declinat. Et facias notum duobus melioribus de Fano, 
domino scilicet Guidoni et Angelello, quia si previdere hic non est vanum, eiecti erunt de ipsorum 
vase et submersi prope Catholicam, proditione unius iniqui tyranni nequiter operante. Inter insulam 
certe Cypri et Maiorice nunquam vidit tam grande scelus Neptunus – subaudi perpetratum 
– non a pyratis, non a gente Argolica, idest Greca. Ille enim proditor, qui cum uno – 
subaudi oculo – videt solum, et tenet terram quam, talis est hic mecum ieiunus videndi 
protinus esse vellet, faciet ipsos ad colloquendum secum venire, postea faciet sic quod adventum 
Focarie non erit opus vota facere sive preces». Auditis autor verbis et vaticinio Petri de 
Medicina ait ad eum: «Demonstra michi, et me, queso, declara, si vis ut tua verba superius 
ego portem, quis est ille visionis amare». Tunc ille posuit manum ad mandibulam unius sui 
socii, et os illius aperiens exclamavit: «Iste», inquit, «est ille de quo – 
supple tibi dixeram – et non fatur. Iste expulsus – subaudi de Roma – dubitare 
submersit, idest fugavit, in Cesare, affirmando quod munitus cum danno semper sustinuit 
expectare». Et hic exclamat autor contra illum qui sibi fuerat demonstratus. O quantum, 
inquit, michi videbatur attonitus cum lingua in faucibus amputata Curio, qui ad dicendum adeo fuit 
audax.</p>
</div4>

<div4>
<head>vv. 103-142</head>
	<p>Et unus alius qui ambas manus habebat incisas, elevando per fuscum aerem brachia mutilata, 
ita quod sanguis faciem deturpabat, exclamavit ad Dantem: «Reminiscaris etiam de Musca, 
heu qui dixi &lt;Res facta caput habet&gt;; quod quidem dictum pro gente tusca fuit – 
subaudi exemplariter – malum semen». Et Dantes illico sic subiunxit: «Et 
mors etiam tue tribus». Unde ille Musca, accumulando dolorem cum dolore, recessit ab eo 
sicut persona tristis et victa. Sed ego – subaudi Dantes – remansi ad videndum 
exercitum – subaudi qui per illam bulgiam pertransibat – et vidi unam rem quam ego 
timerem solus sine pluri probatione – idest autentico testimonio – decantare, nisi 
quod meam conscientiam bona societas – subaudi Virgilii – assecurat, que quidem 
bona societas hominem facit francum sub lorica sentiendi se puram. Quid autem viderit, 
subiungendo declarat dicens: Ego vidi certe, et adhuc michi videtur ut videam, unum corpus 
humanum sine capite ita ire sicut ibant alii mesti gregis. Et caput truncum tenebat per crines 
suspensum cum manu ad modum laterne, et illud respiciebat nos et dicebat: «Heu 
michi». De se faciebat sibi ipsi lucernam, et erant duo in uno et unus in duobus. Quomodo 
istud potest esse, ille scit qui se gubernat. Quando autem ad pedem pontis fuit, brachium in altum 
cum toto capite elevavit, ut appropinquaret ad nos verba sua, que fuerunt: «Vide, queso, 
penam molestem, tu qui spirando vadis videndo defunctos. Vide si est grandis aliqua sicut ista. Et 
ad hoc ut tu de me nova reportes, scias quod ego sum Beltramus de Bornio, ille scilicet qui dedi 
regi Iohanni malas confortationes. Ego feci patrem et filium in se ipsos rebelles. Achitophel certe 
de Absalone et David cum iniquis persuasionibus non plus fecit. Et quia ego divisi ita coniunctas 
personas, ideo porto, heu me miserum, cerebrum meum a suo principio separatum; quod quidem 
principium in isto trunco consistit. Et sic in me observatur contrapassus». Ideo ait in textu:

<quote rend="block">
<l><emph><foreign lang="ita">così s'osserva in me lo 
contrapasso.</foreign></emph></l>

</quote></p></div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Chi poria mai pur con parole 
sciolte</foreign></emph></l>
<l><emph><foreign lang="ita">dicer del sangue et de le piaghe a 
pieno</foreign></emph></l>
<l><emph><foreign lang="ita">ch'i' ora vidi,</foreign></emph></l>
etc.
</quote></p>
	<p>Volens autor de nona bulgia, in qua sunt scismatici, pertractare, dicit quod nullus homo 
posset cum verbis simplicibus vel solutis ad plenum de plagis que vidit et sanguine pertractare. Et 
ista impossibilitas oritur ex duobus: Primum est novitas et diversitas pene qua ita sunt diversis 
plagis et vulneribus scismatici lacerati, quod nullus posset ad plenum illa veraciter enarrare. Ideo 
ait: Quis posset unquam enarrare ad plenum de plagis et sanguine quas et quem ego nunc vidi? 
Quasi dicat &lt;nullus&gt;. Secundum est insufficientia lingue et mentis. Nam in lingua multotiens 
est defectus narrandi, quia vocabula sepe sepius factis et operibus non respondent. Unde multotiens 
homo dicit: Ego non possem verbis exprimere mala et scelera que hic fecit, vel lamentationes et 
suspiria que audivi. Unde Ovidius, VIII <title>Meth.</title>, ubi loquitur de dolore et gemita 
sororum Meleagri, considerans insufficientiam lingue pariter atque mentis ait:

<quote rend="block">
<l><emph>Non michi si centum deus ora sonantia linguis</emph></l>
<l><emph>ingeniumque capax totumque Elicona dedisset,</emph></l>
<l><emph>tristia prosequerer miserarum vota sororum.</emph></l>
</quote>
Mens etiam non potest omnia, que videt oculus, retinere.</p>
</div4>

<div4>
<head>vv. 4-21</head>
<p>Ideo subsequitur in textu:

<quote rend="block">
<l><emph><foreign lang="ita">Ogni lingua per certo verria 
meno</foreign></emph></l>
<l><emph><foreign lang="ita">per lo nostro sermone et per la 
mente</foreign></emph></l>
<l><emph><foreign lang="ita">c'ànno a tanto comprender poco 
seno.</foreign></emph></l>
<l><emph><foreign lang="ita">S'e' s'aunass'ancor tutta la 
gente</foreign></emph></l>
<l><emph><foreign lang="ita">che già, in su la fortunata 
terra</foreign></emph></l>
<l><emph><foreign lang="ita">di Pullia, fu del su' sangue 
dolente</foreign></emph></l>
<l><emph><foreign lang="ita">per li Romani et per la lungha 
guerra</foreign></emph></l>
<l><emph><foreign lang="ita">che de l'anella fè sì alte 
spoglie,</foreign></emph></l>
<l><emph><foreign lang="ita">come Livio scrive, che non 
erra,</foreign></emph></l>
<l><emph><foreign lang="ita">con quella che sentì di colpi 
doglie</foreign></emph></l>
<l><emph><foreign lang="ita">per contastare a Ruberto 
Guiscardo;</foreign></emph></l>
<l><emph><foreign lang="ita">et l'altra il cui ossame ancor 
s'accollie</foreign></emph></l>
<l><emph><foreign lang="ita">a Ceperan, là dove fu 
bugiardo</foreign></emph></l>
<l><emph><foreign lang="ita">ciascun Pulliese, et là da 
Talliacozzo,</foreign></emph></l>
<l><emph><foreign lang="ita">ove sanz'arme vinse 'l vecchio 
Alardo;</foreign></emph></l>
<l><emph><foreign lang="ita">et qual forato su' membro et qual 
mozzo</foreign></emph></l>
<l><emph><foreign lang="ita">mostrasse, d'aequar sarebbe 
nulla</foreign></emph></l>
<l><emph><foreign lang="ita">il modo de la nona bolgia 
sozzo.</foreign></emph></l>

</quote></p>
	<p>In his XV rithimis autor duo facit: Primo, inducit omnia famosa bella et prelia, memorando, 
que in Apulia facta sunt a principio quasi urbis Rome usque ad tempora quasi nostra. Secundo, 
concludit dicens quod si omnes ille gentes que in dictis preliis ceciderunt adunarentur in unum, et 
quilibet suum membrum ostenderet, unus perforatum, alius detruncatum, illa talia vulnera atque 
plage nil quasi essent respectu vulnerum et plagarum quas in ista bulgia nona vidit. Prelia autem 
predicta sunt ista: In Apulia enim pugnarunt primo Romani cum multis populis bellicosis, et 
maxime, sicut scribit Titus Livius in prima sua decada, cum Equis, Sannitibus, et Lucanis; fuerunt 
enim iste tres gentes mirabiliter bellicose, quas omnes Romani diversis preliis debellarunt; et 
tandem ipsarum civitates et specialiter Sannii, propter verecundiam quam Romani apud furcas 
caudinas ab ipsis Sannitibus receperunt, funditus deleverunt. Cecidit autem in dictis bellis 
multitudo maxime Romanorum, sed multo plures de dictis Equis, Sannitibus, et Lucanis. Et ista 
prelia tangit autor in textu, ibi:

<quote rend="block">
<l><emph><foreign lang="ita">S'e' s'aunass'ancor tutta la 
gente</foreign></emph></l>
<l><emph><foreign lang="ita">che già, in su la fortunata 
terra</foreign></emph></l>
<l><emph><foreign lang="ita">di Pullia, fu del su' sangue 
dolente</foreign></emph></l>
<l><emph><foreign lang="ita">per li 
Romani</foreign></emph></l>
</quote></p>
	<p>Vere tota illa gens superius nominata de suo sanguine per Romanos fuso atque dileto fuit 
dolens. Postquam vero autor generalia prelia que fuerunt inter Apulos et Romanos sub quadam 
generalitate tetigit, sicco pede subsequenter ad specialia sic descendit, dicens:

<quote rend="block">
<l><emph><foreign lang="ita">et per la lunga 
guerra</foreign></emph></l>
<l><emph><foreign lang="ita">che de l'anella fè sì alte 
spollie,</foreign></emph></l>
<l><emph><foreign lang="ita">come Livio scrive, che non 
erra,</foreign></emph></l>

</quote></p>
	<p>Et tangit hic quatuor diversa prelia que sunt ista: Primum nanque fuit inter Romanos et 
Cartaginenses; Cartaginenses enim, duce Anibale, Ytaliam intraverunt. Fuerunt autem LXXX milia 
pedites et viginti milia equites, sicut scribit Livius <title>De Secundo Bello Punico</title>, libro 
primo. Et fecit guerram in dicta Ytalia dictus Anibal per annos sedecim cum Romanis, ut scribit 
idem Livius de eodem <title>Bello Punico</title>, libro X. Inter alia vero diversa bella que dictus 
Anibal habuit cum Romanis, fuit illud famosum bellum quod cum eisdem conseruit apud Cannas. 
Quod quidem bellum, ut scribit Livius de eodem <title>Bello Punico</title>, libro secundo, hoc 
ordine factum est: castrametante nempe Anibale in Apulia apud Cannas, duo consules romani, 
Paulus Emilius et Varro Terrentius, contra Anibalem cum multitudine maxima Romanorum exeunt 
pugnaturi. Romani stabant versi in meridie; Peni vero, idest Cartaginenses, in septentrione. Bellum 
contradicente Paulo, incipitur a Varrone. Ventus vulturnus oritur, pulverem levat, et in ora et oculos 
proicit Romanorum. Fit pugna valida inter Romanos et Penos. De Romanis occiduntur XI milia 
pedites, et duo milia septingenti milites. Capti vero sunt duo milia peditum et trecenti equites. 
Varro cum quinquaginta equitibus fugit Cannas. Paulus vero Emilius, alter consul, dum vulneratus 
sederet in saxo, fuit a quodam milite Lentulo Romano vocatus. «Paule Emili», 
Lentulus inquit, «quem unum insontem culpe cladis hodierne dici respicere dii deberent, 
cape hunc equum dum tibi virium aliquid superest. Comes itaque ego te tollere possum ac 
protegere, ne hanc pugnam Romanis funestam, Cartaginensibus vero claram, velis facere tua 
morte». Ad quem consul: «Lentule, vade Romam, annuntia publice patribus ut urbem 
Romanam muniant, ac prius quam hostis victor adveniat, presidiis firment ipsam. Privatimque 
Sabio maximo dicas preceptorum eius me memorem extitisse, sed ipsa die qua pugnatum est Verro 
tenebat imperium, meque inconsulto processit ad bellum». Et his dictis, recedente Lentulo 
supervenientibus Penis interfectus est ipse Varro. Peracta ista victoria apud Cannas, Maharbal 
prefectus equitum Anibalis ait ad ipsum: «Sine ulla mora perge Romam; die quinto in 
Capitolio epulaberis. Tolle moram, ascende equum, evola Romam; ut prius te Romani venisse 
sentiant quam audiant te venturum». Tunc Anibal ait ad Maharbalem: «Consilio opus 
est». Cui Maharbal: «Non omnia nimirum dii tibi dederunt. Vincere scis Anibal; 
victoria uti nescis». Ipsa die qua Anibal habuit victoriam de Romanis quievit, altera vero die 
ad spolia legenda consurgit. Quidam Romani inter mortuos reperti sunt vivi, qui cruribus amputatis, 
capita Penorum manibus detinebant, et eorum sanguinem manibus ore lambebant. Quidam autem 
Romanus inventus est, qui habens brachia amputata uni Numide nasum et aures dentibus 
detruncabat. Collectis autem spoliis, Anibal in signum victorie misit Cartaginem omnes anulos 
aureos et argenteos quos in digitis Romanorum invenit. Fuerunt autem isti anuli tres modii cum 
dimidio, idest tres cophyni et dimidium. Non enim accipitur hic modius pro modio qui habetur in 
Tuscia, qui est vigintiquatuor sextariorum frumenti, sed pro modio qui est quedam mensura 
librarum, scilicet quadraginta quatuor, ut dicit Ysidorus, XVI libro <title>Ethimologiarum</title>. 
Idcirco ait autor in textu:

<quote rend="block">
<l><emph><foreign lang="ita">come Livio scrive, che non 
erra,</foreign></emph></l>

</quote></p>
	<p>Bene dicit &lt;non erra&gt;, quia veridicus scriptor fuit, ut patet in suis 
<title>Decadis</title>. Scripsit enim veridico stilo omnia magnalia Romanorum, ab urbe condita 
usque ad tempora sua per decem decadas, et quidam dicunt duodecim. Est autem decada volumen 
continens decem libros. Fuit autem iste Titus Livius de Arpino, ut superius dictum est; et fuit tante 
autoritatis et tanta ystoriali eloquentia adornatus, quod a remotis partibus mundi ad ipsum 
videndum et audiendum multi magnates et nobiles concurrerunt. Unde beatus Ieronimus, in prologo 
galeato, sic ait: Ad Titum Livium eloquentie fonte manantem de yspaniarum galliarumque finibus 
quosdam nobiles Romam venisse legimus, et quos ad contemplationem sui Roma non traxit, unius 
hominis fama produxit. Secundum bellum fuit inter Robertum Guiscardum et Apulos, de quo dicit 
autor:

<quote rend="block">
<l><emph><foreign lang="ita">con quella che sentì di colpi 
doglie</foreign></emph></l>
<l><emph><foreign lang="ita">per contastare a Roberto 
Guiscardo;</foreign></emph></l>

</quote></p>
	<p>Iste Robertus Guiscardus fuit unus valens baro de Flandria, qui cum militia bellicosa Apulie 
regnum intravit, et ipsum dimicando perdomuit, non tamen sine magna strage contradicentium 
Apulorum. Tertium bellum fuit inter Manfredum, Sicilie et Apulie regem, et Carolum, olim 
comitem Andegavensem. Pugnarunt ambo prope Beneventum, in loco enim qui dicitur Ciperanum, 
in quo bello suum regem Apuli dimiserunt et Karolo adheserunt. Unde ipse Manfredus fuit cum 
multitudine sui exercitus trucidatus. Ideo ait autor in textu:

<quote rend="block">
<l><emph><foreign lang="ita">Et l'altra il cui ossame ancor 
s'accollie</foreign></emph></l>
<l><emph><foreign lang="ita">a Ceperan, là dove fu 
bugiardo</foreign></emph></l>
<l><emph><foreign lang="ita">ciascun Puglese,</foreign></emph></l>

</quote></p>
	<p>Quartum bellum fuit etiam in Apulia, in loco qui dicitur Talliacozzo, inter regem Corradum 
et Karolum antedictum. In quo bello dictus Karolus non armis, sed astutia unius sui militis, qui 
vocabatur Alardus, victoriam reportavit. Sed ut istius belli notitia habeatur, ipsam hic breviter et 
succinte ponemus. Corradinus enim dum esset in imperatorem electus, cum multitudine militum 
copiosa Ytaliam intravit, et volens prius cum inimicis certare quam coronam acciperet, in Apuliam 
contra Karolum pugnaturus accessit. Karolus autem obviam sibi venit, et videns potentiam 
Corradini, ad bellum procedere dubitabat. Cui Alardus ait: «Noli timere, sed fac id quod tibi 
dixero et bene tibi erit. Elige quidem unum militem tui habitus et stature et indue eum armis tuis, et 
ipsum tanquam regem cum tota gente tua mitte contra Theotonicos pugnaturum. Nos autem duo 
post talem montem cum quingentis militibus stabimus latitantes. Corradinus autem, dum videbit se 
esse potentiorem tua gente, contra tuos indisciplinate procedet; et dum tua gens adversariis terga 
dabit et Theotonici erunt ad spolia colligenda dispersi, nos uniti contra ipsos dispersos audacter et 
viriliter insurgemus». Quod cum omnia que ipse Alardus providerat evenissent, Corradinus 
a Karolo debellatus fugam iniit et ad quoddam castrum quod vocatur Asturi devenit. Intrans autem 
dictum oppidum, Corradinus ad quendam qui tenebat hospitium introivit et ait ad eum: 
«Quis est in hoc oppido maior homo?» Cui ille: «Ista terra est sub potestate et 
dominio duorum fratrum nobilium Romanorum, videlicet Iohannis et Iacobi de 
Frangepanis». Ad quem Corradinus: «Duc me, rogo, ad unum istorum». Ille 
autem continuo duxit illum ad Iacobum. Quem cum vidisset, Corradinus ait ad eum: 
«Domine, ego venio de exercitu Corradini et habeo in secreto aliqua vobis loqui». 
Quem ille apprehendens, in cameram suam duxit. Cui Corradinus; «Iacobe, ego scio te 
nobilem inter omnes esse Romanos, ideo tibi tanquam fideli principi Romani imperii manifestare 
me volo. Ego enim sum Corradinus, qui sicut Deus voluit de bello, licet debellatus, evasi. In tuis 
itaque manibus me committo». Ille autem illum recipiens dolose et callide sic respondit: 
«Domine mi, venisti ad servum tuum et ego te recipio tanquam dominum meum. Noli igitur 
timere et nec in aliquo contristeris, quia licet sis a Karolo debellatus, ex quo tua maiestas divina 
protegente gratia vivit illesa, adhuc poterimus exercitum instaurare et contra inimicos feliciter 
triumphare». Et his dictis, ipsum in quandam camaram introduxit, et ibi fecit eum occulte 
manere. Accipiensque unum nuntium ipsum cum suis licteris ad Karolum destinavit, significans 
sibi quomodo ad suum beneplacitum Corradinum habebat atque tenebat. Quod Karolus audiens, 
cum magna letitia cordis quingentos Gallos milites pro Corradino transmisit. Quem cum habuisset, 
statim una cum duce Austrie, comite Gerardo de Pisis et uno de Spinolis de Ianua vinculavit. Quos 
omnes post annum decapitari mandavit; quorum corpora iacent Neapolim apud locum nostrum 
ordinis de Carmelo. Et sic patet quomodo Carolus vicit Corradinum, non armis sed astutia senis 
Alardi, ut dictum est. Ideo dicitur in textu:
<quote rend="block">
<l><emph><foreign lang="ita">et là da Tagliacozzo</foreign></emph></l>
<l><emph><foreign lang="ita">ove sanz'arme vinse 'l vecchio 
Alardo;</foreign></emph></l>

</quote></p>

	<p>Sed quia mentionem fecimus de isto proditore romano, ideo remunerationes quas exinde 
habuit hic breviter explicemus. Mortuo itaque Corradino, immo potius immolato, ille proditor de 
Frangepanis, qui totum suum sanguinem maculavit, ad Karolum remunerationem sui sceleris 
expectans accessit. Quem Karolus in signum derisionis comitem sine comitatu effecit. Ille autem 
verecundia ductus in castro de Asturi, quia nemo ipsum videre volebat, viliter se inclusit. Germanus 
autem suus per medium castri unum murum fecit, ne viderent sui oculi proditorem. Mortuo autem 
illo proditore, fuit sepultus apud ecclesiam Sancte Marie Nove de Urbe, ubi omnes Frangepani ex 
consuetudine tumulantur. Uxor vero sua supra illud sepulcrum fecit pingi Virginem gloriosam 
suum filium in gremio baiulantem, et ad pedem ipsius Virginis fecit etiam pingi istum proditorem, 
genibus flexis et manibus iunctis ad Virginem elevatis; in qua pictura statim apparuit unum signum 
mirabiliter tremebundum. Nam ille manus scelerate que talem iuvenem in manus Karoli posuerunt 
statim in sua pictura effecte sunt nigerrime sicut carbo. Quod uxor illius proditoris audiens, statim 
pro pictore misit ut illas manus iterum dealbaret. Quas cum pictor colore superposito dealbasset, 
statim in pristinam nigredinem sunt reverse. Uxor autem dolens ac etiam verecundans, iterum et 
iterum ipsas manus dealbari mandavit; que semper in eandem nigredinem vertebantur. Ad ultimum 
autem pictor illas manus amputavit, colores et calcem usque ad muri parietem extrahendo, et de 
novo calcem candidam ibi ponens, illas manus sacrilegas colore quantum potuit niveo resarcivit. 
Que ut prius in nigredinem sunt mutate. Frater autem eius, quando venit ad mortem, in testamento 
suis heredibus sic precepit: Relinquo vos bonorum meorum heredes, hoc videlicet pacto, ut me in 
sepulcro proditoris me ponere nullatenus debeatis. Si vero ibi sepultus fuero, ex nunc mea 
hereditate vos privo. Et ustud testamentum omnis alii de dicta domo postea sunt secuti.</p>
</div4>

<div4>
<head>vv. 22-24</head>
<p><quote rend="block">
<l><emph><foreign lang="ita">Già veggia, per mezzul perdere o 
lulla,</foreign></emph></l>
<l><emph><foreign lang="ita">com'i' vid'un, così non si 
pertugia,</foreign></emph></l>
<l><emph><foreign lang="ita">rotto dal mento infin ove si 
trulla.</foreign></emph></l>

</quote>
</p>

	<p>Licteram sic construe: Iam veges, quando perdit tympanum sive axem collateralem, non sic 
perforatur vel aperitur sicut ego vidi apertum unum a mento usque ad anum. Ista tria nomina, 
scilicet <emph>veggia</emph>, <emph>mezzule</emph> et <emph>lulla</emph>, primum est 
vocabulum Lombardorum, reliqua vero duo sunt Florentinorum. <emph>Veggia</emph>, idest 
veges; <emph>mezzule</emph> est illa axis que est in medio fundi vegetis; <emph>lulla</emph> 
vero est axis collateralis, que formam medie lune habet.</p>
</div4>

<div4>
<head>vv. 25-27</head>
<p><quote rend="block">
<l><emph><foreign lang="ita">Tra le gambe pendevan le 
minugia;</foreign></emph></l>
<l><emph><foreign lang="ita">la curata pareva e 'l tristo 
sacco</foreign></emph></l>
<l><emph><foreign lang="ita">che merda fa di quel che si 
trangugia.</foreign></emph></l>

</quote></p>
	<p>Hic incipit de scismaticis exemplariter pertractare. Et primo facit mentionem de Machumeth, 
qui magnam divisionem seminavit in mundo. Scisma enim tantum valet quantum &lt;divisio&gt;. 
Ipse enim Macumeth magnam divisionem fecit in mundo quando tantam gentem que sarracenice 
vivit ab utero Ecclesie separavit. Et quia uterum violavit Ecclesie, ideo divisus in ventre a mento 
usque ad anum hic ponitur ab autore. Sed quia ystoriam ipsius Machumeth multi ignorare 
probantur, ideo ipsam hic elucidare proposui. Imperante enim Eraclito, quidam Saracenus de 
Arabia, falsus propheta et grandis magus, Agarenos sive Ismaelitas seu Sarracenos in suam sectam 
et heresim taliter congregavit. Nam tribus spetialiter nominibus nominantur, scilicet Agareni ab 
Agar, famula Abraham, de quo nati sunt, Ismaelite ab Ysmaele, filio Abrahe, quem de Agar genuit 
Abraham. Ipsi autem, se nobilitare volentes, dicunt se natos de Sarra, uxore Abraham; ideo se 
Sarracenos appellant. Quidam enim clericus valde sapiens et famosus, vel ut alii dicunt quidam 
monacus nomine Sergius, vel secundum alios quidam archidiaconus Anthyocenus, cum in curia 
Romana honorem quem cupiebat assequi non valeret, in Arabiam est profectus; ibique sua 
predicatione et simulata sanctitate innumerabiles populos ad se traxit. Hic itaque, sive clericus sive 
monacus, quendam Sarracenum puerum, Machumeth nomine, educavit; quem ad suos mores 
trahens, ipsum de Novo et Veteri Testamento instruxit. Et quandam columbam candidam ita 
nutrivit, quod nisi in aure Macumeth cibum nullatenus capiebat. Populisque predicans aiebat quod 
natus erat inter ipsos quidam summus propheta, in cuius nomine gens ipsa salvari debebat; et quod 
Deus sibi revelaverat quod in quadam sua predicatione populo adunato ipsum prophetam per 
descensum Spiritus Sancti in spetie columbe manifestaret. Sicque factum est ut, illo predicante, ista 
columba sicut iste clericus ordinaverat super populum est emissa. Que circumvolans super 
humerum Machumet, qui erat in populo, mox descendit, et iuxta morem suum rostrum in aurem 
illius infixit. Unde populus ludificatus Spiritum Sanctum esse credidit, et sibi tanquam vero Dei 
nunctio obedivit, intantum quod ipse Machumeth una cum ipsis Saracenis regnum Persidis ac 
orientalis imperii usque ad Alexandriam invaserunt. Macumeth igitur magistrum suum in secreto 
deinceps occulte tenebat, et secundum sua consilia in omnibus se habebat, ipsumque esse 
Michaelem Archangelum cum quo loqueretur fingebat, propriasque leges condens ipsas a Spiritu 
Sancto, qui in spetie columbe que sepe, vidente populo, super eum volabat, se recepisse 
mentiebatur; in quibus legibus quedam de utroque Testamento inseruit. Unde, secundum ritum 
Iudeorum, Sarraceni circunciduntur, carnesque porcinas non comedunt. Cuius rei rationem cum 
vellet Machumeth populo assignare, dixit quod ex fimo cameli porcus post diluvium fuerit 
procreatus; et ideo, tanquam immundus, a mundo populo est vitandus. Cum Christianis autem 
conveniunt, quia credunt unum solum Deum omnium creatorem. Asseruit etiam quod Moyses fuit 
magnus propheta, sed Christus maior, et summus omnium prophetarum, natus ex Maria Virgine 
virtute Dei, absque operatione humana. Ait etiam in suo <title>Alcorano</title> quod Christus, 
dum adhuc puer esset, volucres de limo terre creavit et ipsas volare fecit. Sed venenum immiscuit, 
quia Christum non vere passum nec vere resurrexisse dixit. Multas etiam leges promulgavit, 
quarum multas de mosayca lege accepit. Sepe nanque Sarraceni se lavant, et maxime cum orare 
debent. Verenda enim sua manus, brachia, faciem, et os et omnia membra corporis abluunt, ut 
mundius orent. Orantes autem unum confitentur Deum, qui nullum equalem vel similem habeat. In 
anno quoque integrum mensem ieiunant; ieiunantes autem nocturno tempore comedunt, diurno vero 
ieiunant. Sextam feriam solennizant, sicut Iudei sabbatum et Christiani diem dominicam 
venerantur. Et hoc quia tota gens Arabum ante Machumeth Venerem adorabant; hinc est quod 
usque hodie diem Veneris venerantur. Semel autem per singulos annos, causa recognitionis, ad 
domum Dei qui est in Meccha ire precipiuntur; quam domum dicunt Adam construxisse, 
omnibusque filiis eius et Abraham et Ismaeli locum orationis fuisse.</p>
	<p>Quatuor uxores legitimas ipsis habere licet, et quamlibet tertio repudiare et rursus recipere, 
ita tamen ut quaternarium numerum non transcendant. Macumeth autem dixit sibi a domino angelo 
Gabriele nuntiante fuisse concessum quod ad aliorum uxores posset accedere, ut viros virtuosos et 
prophetas in illo populo generaret. Quidam autem Sarracenus unam pulcram uxorem habebat quam 
Macumeth intime diligebat, quam quia Macumeth loquentem invenit, ipsam a se eiecit. Quam 
Macumeth recipiens, ipsam inter suas uxores alias manere mandavit. Timens vero ex hoc murmur 
populi, cartam sibi de celo delatam confinxit, in qua continebatur quod quilibet Sarracenus posset 
alienam uxorem a suo viro repudiatam pro sua recipere et tenere. Quod Sarraceni usque hodie pro 
lege observant. A vino autem semper abstinere iubentur. Servantibus vero hec et alia legis mandata 
promisit Deus ut asserunt paradisum, idest ortum delitiarum, aquis preter fluentibus irrigatum; in 
quo sedes habebunt perpetuas, nec frigore aut estu aliquo affligentur; omnibus ciborum vescentur 
generibus. Quicquid appetierunt statim invenient coram se; vestimentis sericis induentur, et 
speciosis virginibus coniungentur. In delitiis omnibus accubabunt, quibus angeli more pincernarum 
cum vasis aureis et argenteis ministrabunt. Hunc pseudo prophetam, scilicet Macumeth, Sarraceni 
tenebris involuti spiritum prophetie super omnes prophetas habuisse affirmant; et decem angelos 
sibi faventes et ipsum custodientes eum habere predicant. Aiunt quoque ipsi miserrimi Sarraceni 
quod antequam Deus celum et terram creasset, nomen Macumeth in conspectu Dei astabat, et nisi 
ipse Macumeth futurus fuisset, nec celum nec terram nec paradisum unquam fuisset. Venenum 
insuper sibi in carne agnina oblatum fuisse dicunt, agnus autem locutus est ei dicens: «Cave 
ne me comedas, quia in me venenum habeo». Et tamen post plures annos veneno vitam 
finivit.</p>
	<p>Propter scisma igitur quod seminavit in mundo, propter quod filii Agar a Christianitate sunt 
divisi, Macumeth a mento usque ad anum divisus in ista nona bulgia ponitur ab autore. Ideo ipse 
Macumet ait in subsequentibus ad autorem: «Vedi come scoppiato è Macometto!» et 
loquitur de se tanquam de alio.</p>
</div4>

<div4>
<head>vv. 31-33</head>
<p>Postquam vero Macumeth se per penam et per nomen manifestavit autori, ostendit sibi 
magistrum suum, cuius doctrina et consilio in illo scismate triumphavit, dicens:

<quote rend="block">
<l><emph><foreign lang="ita">Dinanzi a me sen va piangendo 
Alì,</foreign></emph></l>
<l><emph><foreign lang="ita">fesso dal mento infin sus'al 
ciuffetto.</foreign></emph></l>

</quote>
Iste enim Aly fuit magister Machumeth qui quomodocunque a Christianis dicatur clericus vel 
monacus extitisse, et secundum quosdom Sergius vocitetur, ab ipsis Sarracenis vocitatur Alì. De 
quo autor in lictera duo ponit: Primum est quod per illam bulgiam Macumet eiulando precedit, ibi: 
«Dinanz'a me sen va piangendo Alì». Secundum est quod est divisus in facie a mento 
usque ad sinciput, ibi: «fesso dal mento infin suso al ciuffetto». Ista enim duo culpam 
Alì mistice preostendunt. Nam iste Alì instruxit de erroribus Macumeth; et ideo sicut precessit 
ipsum in culpa, ita ipsum precedit in pena. Preterea, Aly Divinam Scripturam, que est facies Dei, 
quia per ipsam cognoscitur Deus, sicut per faciem cognoscitur homo erroris, ense divisit, idcirco 
divisam portat faciem in inferno.</p>
</div4>

<div4>
<head>vv. 34-36</head>
<p>Sequitur:

<quote rend="block">
<l><emph><foreign lang="ita">E tutti li altri che tu vedi 
qui,</foreign></emph></l>
<l><emph><foreign lang="ita">seminator di scandalo et di 
scisma</foreign></emph></l>
<l><emph><foreign lang="ita">fur tutti, però son fessi 
così.</foreign></emph></l>

</quote></p>
	<p>In hiis verbis dicit Macumeth quod omnes de ista bulgia fuerunt seminatores scandali et 
scismatis; et ideo omnes sunt ita divisi. Ubi nota quod in ista bulgia duo peccata poetice sunt locata, 
scilicet scisma et scandalum. Et est scisma peccatum quo quis aliquem vel aliquos ab unitate 
Ecclesie separat, vel seiungit. Scandalum vero est offensio qua quis verbo vel facto societatis vel 
amicitie dividit unitatem. <emph>Scandalum</emph> enim grece, latine dicitur 
&lt;offendiculum&gt;. Si autem queras unde ista duo oriuntur peccata, dico quod oriuntur a malitia. 
A propria enim hominis malitia procedit, que dyabolicam malitiam imitatur, scismata et scandala 
seminare.</p>
</div4>

<div4>
<head>vv. 37-39</head>
<p><emph><foreign lang="ita">Un diavol è qua dietro che n'accisma 
N'accisma</foreign></emph>, idest nos vocat, <emph><foreign lang="ita">al tallio de la 
spada</foreign></emph>. Nam <emph>accio, accis</emph>, tantum valet quantum &lt;voco, 
–as&gt;. <emph><foreign lang="ita">rimettendo ciascun di questa risma: 
Risma</foreign></emph>, idest &lt;acies&gt; sive &lt;cuneus&gt;.</p>
</div4>

<div4>
<head>vv. 40-54</head>
<p><emph><foreign lang="ita">quand'avem volta la dolente strada;</foreign></emph> Lictera 
plana est usque ibi:

<quote rend="block">
<l><emph><foreign lang="ita">per maravillia, obliando 'l 
martiro.</foreign></emph></l>

</quote></p>
</div4>

<div4>
<head>vv. 55-60</head>
<p>Sequitur:

<quote rend="block">
<l><emph><foreign lang="ita">«Or di' a fra Dolcin dunque che 
s'armi,</foreign></emph></l>
<l><emph><foreign lang="ita">tu che forse verdrai 'l sole in 
breve,</foreign></emph></l>
<l><emph><foreign lang="ita">s'elli non vol qui tosto 
seguitarmi,</foreign></emph></l>
<l><emph><foreign lang="ita">sì di vivanda, che stretta di 
neve</foreign></emph></l>
<l><emph><foreign lang="ita">non rechi la victoria al 
Navarrese,</foreign></emph></l>
<l><emph><foreign lang="ita">c'altramente acquistar non saria 
leve».</foreign></emph></l>

</quote></p>
	<p>Verba sunt Macumeth ad autorem. Et loquitur hic Macumeth de quodam scismatico valde 
magno, qui circa annos domini MCCC maximum scisma in Ecclesia voluit seminare. Sed operante 
clementia Salvatoris, qui suam Ecclesiam super firmam petram fundavit, ille scismaticus sua fuit 
intentione frustratus. Istoria talis est: Anno enim millesimo trecentesimo, tempore scilicet Bonifatii 
pape, fuit in provincia Lombardie quidam scismaticus nomine frater Dulcinus, qui in nigromantia 
plurimum prevalebat. Hic itaque in montibus Novarie, quia locus fortis erat, cum quibusdam suis 
complicibus ad habitandum se posuit; ibique quosdam clericos et laycos congregavit; quibus 
congregatis se papam fecit et cardinales aliquos ordinavit. Sibi autem et cuilibet cardinali ac etiam 
cuilibet clerico uxores singulas assignavit. Omnes etiam ad se venientes clericos recipiebat, et 
cuilibet uxorem propriam assignabat. Laycis autem stipendia ministrabat. Ab omni voto et omni 
peccato ad se venientes protinus absolvebat; montes vero in quibus habitabat diabolica custodia per 
artem magicam sic munivit, quod nullus vivens terminos ab ipso positos modo aliquo poterat 
pertransire. Pecunia autem quam suis stipendiariis dabat, aurea apparebat infra terminos montium 
predictorum. Sed si quis vellet ab eo recedere, statim quod terminos suos transibat, non de auro sed 
corio illa pecunia videbatur. Multos exercitus contra se venientes per artem magicam de suis 
terminis effugavit. Totam contratam per circuitum derobabat. Solummodo victualia et homines 
capiebat, quibus captis non pecuniam sed solum frumentum, vinum, oleum et cetera que ad victum 
pertinent imponebat. Et ideo ait Machumeth in verbis premissis autori: «Dicas fratri Dulcino 
quod si non vult hic cito me sequi, quod se muniat victualibus unde vivat, et hoc faciat antequam 
nives montes operiant; quia si nives impedient ipsum ne valeat suos milites pro victualibus mittere 
discurrendo, Novarienses qui montes obsident de ipso victoriam obtinebunt. Quod sic factum est. 
Nam mortuo Bonifatio ac etiam Benedicto, qui sibi in papatu successit, Clemens quintus, qui post 
Benedictum fuit pastor Ecclesie, misit in Ytaliam dominum Neapoleonem sancti Adriani 
cardinalem diaconum pro legato; qui quidem cardinalis cum potentia Lombardorum et balistariis 
Ianuensium scismaticum illum obsedit. Quem cum auxilio Dei cepisset, cum suis clericis 
concremavit.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">Poi che l'un piè per girsene 
sospese,</foreign></emph></l>
<l><emph><foreign lang="ita">Macometto mi disse esta 
parola;</foreign></emph></l>
<l><emph><foreign lang="ita">indi a partire in terra lo 
distese.</foreign></emph></l>

</quote></p>
	<p>Verba sunt autoris dicentis quod cum Macumeth vellet ab eo recedere, quod unum pedem ad 
terram suspendit et dixit sibi illa ultima verba, videlicet «Or di a fra Dolcin dunque che 
s'armi, etc.».</p>
</div4>

<div4>
<head>vv. 64-66</head>
<p>Sequitur:

<quote rend="block">
<l><emph><foreign lang="ita">Un altro, che forat'avea la 
gola</foreign></emph></l>
<l><emph><foreign lang="ita">et tronco 'l naso infin sotto le 
cillia,</foreign></emph></l>
<l><emph><foreign lang="ita">et non avea ma' c'una orecchia 
sola,</foreign></emph></l>

</quote></p>
	<p>Iste alius, qui habebat gulam perforatam, nasum detruncatum, et unam auriculam 
amputatam, fuit unus de comitatu Bononiensi, qui vocatus fuit in vita Petrus de Medicina. Est 
autem Medicina unum castrum in comitatu Bononie. Hic itaque Petrus delectabatur sussurando 
scandala seminare; et quotquot videbat aut consanguinitate aut benivolentia iunctos, dividere 
conabatur. Et quando audiebat scandala aliorum, summo gaudio exultabat. Idcirco in tribus partibus 
sui corporis est punitus: primo in gutture, unde sursurrum procedit et unde risus oritur fraudulentus; 
secundo in aure, quam scandalosis relationibus porrigebat; tertio in naso, quia de confusione que ex 
scandalis nascitur letabatur. Nam de nullo membro perdito faciei homi ita confunditur ut de naso. 
Et quia iste letabatur de confusione alterius, ideo suo est honore privatus. Iste igitur scandalosus, 
videns autorem et ipsum recognoscens, duo breviter sibi facit.</p>
</div4>

<div4>
<head>vv. 70-78</head>
<p>Nam primo se manifestat eidem, dicens:

<quote rend="block">
<l><emph><foreign lang="ita">«Tu cui colpa non 
condanna</foreign></emph></l>
<l><emph><foreign lang="ita">et cu' io vidi in su terra 
latina,</foreign></emph></l>
<l><emph><foreign lang="ita">se troppa simillianza non 
m'inganna,</foreign></emph></l>
<l><emph><foreign lang="ita">rimembriti di Pier da 
Medicina»,</foreign></emph></l>

</quote></p>
	<p>Secundo, imponit sibi unam ambaxiatam quam portet duobus nobilibus viris de Fano, qui 
adhuc vivebant, quorum unus vocabatur Guido et alius Angelellus, ibi:

<quote rend="block">
<l><emph><foreign lang="ita">se mai torni a veder lo dolce 
piano</foreign></emph></l>
<l><emph><foreign lang="ita">che da Vercelli a Marcabò 
dichina.</foreign></emph></l>
<l><emph><foreign lang="ita">Et fa sape' a' due millior da 
Fano,</foreign></emph></l>
<l><emph><foreign lang="ita">a messer Guido et anco ad 
Angiolello,</foreign></emph></l>

</quote></p>
	<p>Fanum est quedam civitas in Marchia Anconitana, iuxta Romandiolam, que quidem civitas 
est sita in medio duarum terrarum. Nam ex parte Marchie est Vercelli; ex parte vero Romandiole, in 
ipsa scilicet Romandiola, est Marcabò, et in planitie que est in medio istarum terrarum est Fanum. 
Dicit itaque vaticinando, idest futura predicendo, Petrus de Medicina ad autorem: «Si 
unquam redibis ad videndum Fanum, notifica duobus melioribus viris illius terre quod, si previdere 
hic non est vanum, ipsos iam video in mari submersos». Et modum et locum declarando 
subiunxit.</p>
</div4>

<div4>
<head>vv. 79-81</head>
<p>Locum quidem ibi:

<quote rend="block">
<l><emph><foreign lang="ita">gittati saran fuor di lor 
vasello,</foreign></emph></l>
<l><emph><foreign lang="ita">et mazzerati presso a la 
Catolica</foreign></emph></l>

</quote>
Catholica est quoddam castrum in mari Adriatico, positum in finibus Romandiole inter Ariminum 
et Fanum. Modum vero ponit ibi:

<quote rend="block">
<l><emph><foreign lang="ita">per tradimento d'un tiranno 
fello.</foreign></emph></l>

</quote></p></div4>

<div4>
<head>vv. 82-90</head>
<p>Quis vero fuerit iste tirannus, subiungendo declarat ibi:

<quote rend="block">
<l><emph><foreign lang="ita">Quel traditor che vede pur con 
l'uno,</foreign></emph></l>
<l><emph><foreign lang="ita">et tien la terra che tal è qui 
meco</foreign></emph></l>
<l><emph><foreign lang="ita">vorrebbe di veder esser 
digiuno,</foreign></emph></l>
<l><emph><foreign lang="ita">farà venirli a parlamento 
seco;</foreign></emph></l>
<l><emph><foreign lang="ita">poi farà sì, c'al vento di 
Focara</foreign></emph></l>
<l><emph><foreign lang="ita">non farà lor mistier voto nè 
preco.</foreign></emph></l>

</quote></p>
	<p>Istoria est ista: In Arimino enim dominabatur tunc temporis dominus Malatesta, qui solum 
unum oculum possidebat. Ideo dicitur in textu:

<quote rend="block">
<l><emph><foreign lang="ita">Quel traditor che vede pur con 
l'uno,</foreign></emph></l>

</quote>
Et quia dominatur in Arimino, sequitur:

<quote rend="block">
<l><emph><foreign lang="ita">et tien la terra che tal è qui 
meco</foreign></emph></l>
<l><emph><foreign lang="ita">vorrebbe di vedere esser 
digiuno,</foreign></emph></l>

</quote></p>
	<p>Loquitur enim hic de Arimino, ut paulo post clarius apparebit. Iste itaque dominus Malatesta 
duos nobiles de Fano, quorum unus dicebatur Guido et alius Angelellus, sub fraude et dolo secum 
ad colloquium convocavit. Quos cum convocasset, in mari Adriatico prope Catholicam submergi 
mandavit, in quodam scilicet loco qui Focaria appellatur. Et est Focaria quidam locus valde 
periculosus in illo mari ubi naves multotiens naufragium patiuntur. Et quia ille locus est ita nautis 
infestus, ideo naute inde transeuntes Deo et sanctis pro ipsorum liberatione preces et vota 
persolvunt. Ideo dicitur in textu:

<quote rend="block">
<l><emph><foreign lang="ita">farà venirli a parlamento 
seco;</foreign></emph></l>
<l><emph><foreign lang="ita">poi farà sì, c'al vento di 
Focara</foreign></emph></l>
<l><emph><foreign lang="ita">non sarà lor mistier voto nè 
preco.</foreign></emph></l>

</quote></p>
	<p>Et ad detestationem istius proditoris ponit hic Petrus de Medicina, quod nunquam Neptunus 
deus maris tam magnum malum in mari perpetrari conspexit a gente argolica vel pyrratis. Ideo ait 
in textu:

<quote rend="block">
<l><emph><foreign lang="ita">Tra l'isola di Cipri e di 
Maiolica</foreign></emph></l>
<l><emph><foreign lang="ita">non vide mai cotal fallo 
Neptuno,</foreign></emph></l>
<l><emph><foreign lang="ita">non da pirrate, non da gente 
argolica.</foreign></emph></l>

</quote></p>
	<p>Cyprus est insula in capite maris Mediterranei versus orientem posita, nobile quidem 
regnum et antiquitus valde dite. De quo ait Ysidorus, XIIII libro <title>Eth.</title>: Ciprus insula a 
civitate Cypro, que in ea est, dicta. Ipsa est et Pafon Veneri antiquitus consecrata. Hoc etiam 
testatur Ovidius, X libro <title>Meth.</title>: «Festa dies Veneris tota celeberrima 
Cypro». Fuit autem Cyprus famosa quondam divitiis et maxime eris. Ibi enim prima huius 
metalli inventio et utilitas fuit. Maiorice vero sunt due insule in eodem Mediterraneo mari versus 
occidentem site, que insule antiquitus Baleares dicte sunt, ut eodem libro dicit Ysidorus. In his 
insulis, secundum eundem Ysidorum, primo invente sunt funde ad lapides iaciendos. Unde Ovidius, 
secundo libro <title>Meth.</title>:

<quote rend="block">
<l><emph>Non secus exarsit, quam cum Balearia plumbum</emph></l>
<l><emph>funda iacit.</emph></l>
</quote>
Neptunus autem pro mari ponitur. Sed quia pagani in omnibus elementis deos ponebant, ideo 
Neptunum deum maris appellant. Et dicitur Neptunus quasi &lt;nube tonans&gt;, ut dicit Ysidorus, 
VIII libro <title>Eth.</title> Vult itaque dicere hic autor quod nunquam in toto mari Mediterraneo, 
quod est situm inter Cyprum et insulas Maioricanas, vidit Neptunus, idest visum fuit in mari, tam 
grande facinus sicut fecit dominus Malatesta; non certe a pyrratis vel gente argolica perpetratum. 
Pyrrate sunt maximi predones, et dicuntur a <emph>pyr</emph> quod est &lt;ignis&gt;, quia 
pyrrate ignem ad iaciendum primitus portaverunt, ut dicit Uguicio. Argolici vero sunt Greci qui 
mare pyrraticis antiquitus depredationibus infestabant. Et dicuntur Argolici a quadam civitate que 
dicitur Argos, secundum Ysidorum.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Et io a lui: «Dimostrami et 
dichiara,</foreign></emph></l>
<l><emph><foreign lang="ita">se vuo' ch'i' porti sù di te 
novelle,</foreign></emph></l>
<l><emph><foreign lang="ita">chi è colui de la vendetta 
amara».</foreign></emph></l>

</quote></p>
	<p>Verba sunt Dantis ad Petrum de Medicina. Dixerat enim Danti superius iste Petrus quod 
dominus Malatesta tenebat terram de Arimino quam unus qui secum erat nunquam voluisset suis 
oculis conspexisse. Unde Dantes, volens de illo notitiam reportare, ait ad dictum Petrum: «Si 
vis ut tuam ambaxiatam superius ego portem, demonstra michi illum qui ad suum opus Ariminum 
male vidit». Tunc Petrus de Medicina, ad maxillam unius sui socii manum extendens, ait: 
«Iste qui non loquitur ipse est». Causa autem propter quam non loquebatur erat quia 
linguam habebat radicitus extirpatam; et adiungens ait: «Iste expulsus – subaudi de 
Roma – dubitationem submersit in Cesare, affirmando quod ille qui est munitus semper ad 
suum dannum distulit quod intendit». Iste, re vera, fuit unus magnus iudex et advocatus 
romanus, qui Curio vocabatur, cuius ystoriam tangit Lucanus in primo. Que talis est: In civitate 
enim romana fuit quidam magnus advocatus, nomine Curio, qui linguam venalem habebat. Nam 
pro pecunia contra mores bonorum Romanorum cuncta iura vendebat. Hic itaque Curio illo 
tempore quo Iulius Cesar de partibus redierat gallicanis et in Arimino moraretur, erat totus 
contrarius ipsi Iulio, et nullo modo volebat quod Iulius in suo reditu triumphum more victoris 
haberet in urbe. Et in hoc conformabat se voluntati Pompei, Catonis, Marcelli, Bruti, et omnium 
bonorum, breviter, Romanorum. Iulius vero, dum esset in Arimino, non valens ad urbem cum armis 
et triumpho redire, quia hoc erat sibi a Romanis protinus interdictum, eo quod quinque annis 
steterat contra mandata senatus in Gallia, misit ad Curionem non modicum auri pondus et spolia 
gallicana, ut pro se apud populum de cetero allegaret ac etiam advocaret. Curio autem, viso auro, 
quod excecat etiam oculos sapientum, linguam mutavit et cepit pro Iulio advocare. Quod ut 
Pompeius animadvertit, statim cum quibusdam tribunis qui iam ad persuasionem Curionis favebant 
Iulio, de urbe fugavit. Isti autem expulsi, una cum Curione Ariminum ad Cesarem accesserunt. Ad 
quem audax Curio sic lingua venali profatur: «Dum tue partes, o Cesar, mea potuerunt voce 
iuvari, et tibi imperium procurabam et milites ut tibi faverent quantum poteram exhortabar. Sed 
postquam mee leges bello siluerunt, quia mandato Pompei plus tuam partem fovere nequibam 
pellimur e patriis laribus nunc coacte. Sed iam patimus libenter exilium, quia tua nos facies victoria 
cives. Et ideo, quia Romani milites trepidant, quia se firmare nesciunt utrum tibi faveant vel 
Pompeio:

<quote rend="block">
<l><emph>Tolle moras; semper nocuit differre paratis.</emph></l>
<l><emph>Par labor atque metus, pretio maiore petuntur.</emph></l>
<l><emph>Bellantem geminis tenuit te Gallia lustris,</emph></l>
<l><emph>Pars quota terrarum! facili si prelia pauca</emph></l>
<l><emph>Gesseris eventu, tibi Roma subegerit orbem.</emph></l>
<l><emph>Nunc neque te longi remeantem pompa triumphi,</emph></l>
<l><emph>Excipit aut sacras poscunt Capitolia lauros;</emph></l>
<l><emph>Livor edax tibi cuncta negat, gentesque subactas</emph></l>
<l><emph>Vix impune feres. Socerum depellere regno</emph></l>
<l><emph>Decretum est genero; partiri non potes orbem</emph></l>
<l><emph>Solus habere potes.</emph></l>
</quote>
</p>

	<p>Et ideo tolle moras et versus urbem dirige aquilarum victricia signa tua. Huius igitur 
Curionis verbis venalibus Cesar accensus, versus Romam concito gradu volavit, urbem armatus 
intravit, erarium spoliavit, populum trucidavit, patres conscriptos exulare coegit, et multa alia mala 
fecit.</p>
</div4>

<div4>
<head>vv. 100-102</head>
<p>Et ideo, quia tot mala Curio sua venali lingua commisit, idcirco autor facit hic quandam 
exclamationem more poetico dicens:

<quote rend="block">
<l><emph><foreign lang="ita">O quanto mi parea 
sbigottito</foreign></emph></l>
<l><emph><foreign lang="ita">co' la lingua tagliata ne la 
strozza</foreign></emph></l>
<l><emph><foreign lang="ita">Curio, c'a dir fu così 
ardito!</foreign></emph></l>

</quote></p>
	<p>Sed non credas, o Lucane, quod istum Curionem etiam in hac vita divina iustitia dimiserit 
impunitum. Nam, Lucano narrante, Iuba rex Libie ipsum Curionem quem Cesar in Siciliam miserat 
frumentatum ad Affricana litora, sicut Deus voluit applicantem, capite detruncavit, ipsumque 
insepultum tanquam canem in arena libica dereliquit. Unde Lucanus in quarto exclamans inquit: 
«Quid nunc tibi prosunt, o Curio, rostra forumque in quibus iura dabas populis? et in quibus 
arma eisdem contra socerum et generum ministrabas? Ante iaces quam dira Pharsalia videat tuos 
duces, tibique negatum est videre civile bellum quod tam anxie expectabas. Et ecce nunc nobile 
corpus tuum, o Curio, nullo contentus busto, libicas pascit aves. Gallorum captus spoliis et Cesaris 
auro». Hoc dicit quia Cesar emit, sed ille vendidit urbem.</p>
</div4>

<div4>
<head>vv. 103-108</head>
<p><quote rend="block">
<l><emph><foreign lang="ita">Et un c'avea l'una et l'altra man 
mozza,</foreign></emph></l>
<l><emph><foreign lang="ita">levando i moncherin per l'aura 
fosca,</foreign></emph></l>
<l><emph><foreign lang="ita">sì che 'l sangue facea la faccia 
sozza,</foreign></emph></l>
<l><emph><foreign lang="ita">gridò: «Ricorderatti anche del 
Mosca,</foreign></emph></l>
<l><emph><foreign lang="ita">che dissi, lasso! &lt;Capo à cosa 
facta!&gt;</foreign></emph></l>
<l><emph><foreign lang="ita">che fu 'l mal seme per la gente 
tosca».</foreign></emph></l>

</quote></p>
	<p>Iste fuit unus miles de Lambertis de Florentia, qui uno solo verbo tantam divisionem et 
tantum scandalum in Florentia seminavit, quod nunquam dicta Florentia postea quieta pace quievit. 
Suo enim tempore Guelfi et Gebellini in Florentia simul erant. Accidit autem quod Gebellini 
parentelam cum Guelfis contrahere voluerunt. Unde quandam nobilem puellam ex ipsis uni militi 
Guelfo, domino scilicet Buondelmonti de Buondelmontibus, in uxorem dederunt. Guelfi autem in 
tantum dictum dominum Buondelmontem contra Gebellinos incitaverunt, quod ipse dictam 
parentelam contra promissiones et pacta noluit observare. Qua propter Gebellini, rationabiliter 
indignati, de se ipsis consilium collegerunt. In quo quidem consilio, cum unus diceret vulneretur in 
facie dominus Buondelmonte, et alius diceret immo in maiorem suum vituperium detur sibi per 
faciem cum uno ventre stercore pleno castrati, predictus dominus Mosca de Lambertis surrexit in 
medium et ait: «Vos nescitis quicquam, nec cogitatis si de isto qui nostram parentelam tam 
viliter recusavit, iustam volumus excipere ulctionem; non cum gladio neque cum stercore ipsum 
vituperemus, sed illi protinus vitam auferamus; nam res facta caput habet». Isto igitur 
consilio ab omnibus acceptato, occiderunt dictum dominum Bondelmontem, sicut habetur infra in 
tertia cantica, cantu XVI. Occiso itaque domino Bondelmonte, nunquam postea civitas florentina 
quievit. Nam semper postea fuit seditionibus et bellis civilibus molestata. Ideo ait autori dominus 
Mosca:

<quote rend="block">
<l><emph><foreign lang="ita">«Io dissi, lasso! &lt;Capo à cosa 
fatta&gt;,</foreign></emph></l>
<l><emph><foreign lang="ita">che fu il mal seme per la gente 
tosca».</foreign></emph></l>

</quote></p>
<p>Nam Tusci postea, illud proverbium acceptantes, semper modicas iniurias mortibus vindicarunt. 
Audiens autem autor a domino Musca illud verbum quod dixit, quod suum consilium pro gente 
tusca fuerat malum semen, illi improperando subiunxit: <emph>et morte di tua schiatta</emph>. 
Quasi dicat: Illud tuum consilium fuit non solum malum semen pro Tuscis, sed etiam destructio tue 
gentis. Propter illud enim consilium domus sua de Lambertis ad nichilum est redacta.</p>
</div4>

<div4>
<head>vv. 112-114</head>
<p><quote rend="block">
<l><emph><foreign lang="ita">Ma io rimasi a riguardar lo 
stuolo,</foreign></emph></l>
<l><emph><foreign lang="ita">et vidi cosa, ch'io avrei 
paura</foreign></emph></l>
<l><emph><foreign lang="ita">sanza più prova, di contarla 
solo;</foreign></emph></l>

</quote></p>
	<p>Postquam vero autor fecit in precendentibus de pluribus scismaticis et scandali 
seminatoribus mentionem, nunc ad quendam vere demonem stilum vertit, cuius culpam per penam 
volens poetice enarrare, propter ipsius penam quasi incredibilem taliter se excusat dicens:

<quote rend="block">
<l><emph><foreign lang="ita">I' vidi cosa, ch'i' avrei 
paura</foreign></emph></l>
<l><emph><foreign lang="ita">sanza più prova, di cantarla 
solo;</foreign></emph></l>

</quote>
Quasi dicat: Si id quod narrare intendo ego solus vidissem, os ad illud narrandum nullatenus 
aperirem; sed quia non fui solus, immo socio veridico sociatus, que quidem societas meam 
conscientiam assecurat, ideo id quod vidi secure cantabo. Nam bona societas facit hominem 
francum, idest liberum et audacem, sicut arma bona et probata reddunt hominem probiorem.</p>
</div4>

<div4>
<head>vv. 115-117</head>
<p>Ideo ait in textu:

<quote rend="block">
<l><emph><foreign lang="ita">se non che conscientia 
m'asicura,</foreign></emph></l>
<l><emph><foreign lang="ita">la buona compagnia che l'om 
franchegia,</foreign></emph></l>
<l><emph><foreign lang="ita">sotto l'asbergo del sentirsi 
pura.</foreign></emph></l>

</quote></p>
	<p>Postquam vero autor dicit propter bonam societatem quam habebat id quod viderat cantare, 
secure illud quod vidit mirabile sic decantat. Ego, inquit, vidi unum bustum humani corporis sine 
capite per istam bulgiam pertransire. Et istud tale bustum caput suum detruncatum manibus 
baiulabat, cum quo capite admodum laterne lumen suis gressibus exhibebat. De se enim, idest de 
suo capite, sibi ipsi faciebat lucernam, et erant duo in uno – subaudi coniuncti – quia 
caput et corpus erant intantum coniuncta inquantum illud bustum caput manu tenebat; et unum in 
duobus inquantum, scilicet unus et idem homo, erat in duo divisus. Quomodo autem istud potest 
esse, ille novit qui se ipsum gubernat. Iste enim, de quo loquitur autor, filium divisit a patre; et ideo 
per suam penam novit quam grave peccatum sit inter patrem et filium guerram et discordiam 
seminare; quia sicut patrem separavit a filio, ita ipse caput suum separatum portat a corde. Sicut 
enim pater est principium filii, ita cor est principium capitis ceterorumque membrorum, ut in fine 
istius cantus clarius apparebit.</p>
</div4>

<div4>
<head>vv. 130-132</head>
<p><quote rend="block">
<l><emph><foreign lang="ita">«Or vedi la pena 
molesta</foreign></emph></l>
<l><emph><foreign lang="ita">tu che, spirando, vai vegendo i 
morti».</foreign></emph></l>

</quote></p>
	<p>Verba sunt istius qui cum manu portat caput ad autorem; in quibus quidem verbis se per duo 
signa manifestat autori. Et primo per nomen, ibi: «sappi ch'i' son Beltran dal 
Bornio».</p>
</div4>

<div4>
<head>vv. 133-135</head>
<p>Secundo per scelus abhominabile quod commisit, ibi:

<quote rend="block">
<l><emph><foreign lang="ita">quelli</foreign></emph></l>
<l><emph><foreign lang="ita">che diedi al Re Giovanni i ma' 
conforti.</foreign></emph></l>
<l><emph><foreign lang="ita">I' feci 'l padre e 'l figlio in sè 
ribelli.</foreign></emph></l>

</quote>
Iste siquidem Beltramus de Bornio fuit quidam magnus homo in curia Aduardi regis Anglorum qui, 
sua operante malitia, tantam discordiam et scandalum inter regem Aduardum et Iohannem eius 
filium seminavit, quod filius contra tam bonum et reverendum patrem publice arma movit. Et ad 
detestationem sue malitie declarandam, dicit quod Achitophel non plus peccavit quando Absalonem 
a David alienavit, quam ipse quando regem Iohannem a rege Aduardo tam nequiter separavit.</p>
</div4>

<div4>
<head>vv. 136-138</head>
	<p><emph><foreign lang="ita">Achitophèl non fe' più d'Absalone</foreign></emph>. Istoria 
ista est: Sicut enim legitur in secundo libro <title>Regum</title>, Achitophel fuit unus ex duobus 
maioribus consiliariis regis David, qui tanta prudentia plenus erat, quod quicumque consuluisset 
eum videbatur sibi consuluisse Deum. Sed ipsam prudentiam convertens in malitiam, tantam 
discordiam inter David et Absalonem eius filium seminavit, quod dictus Absalon, utens consilio 
dicti Achitophel, contra David patrem suum coniuravit, arma movit, exercitum congregavit, et ad 
ipsum expugnandum et debellandum Ierosolimam properavit; quod cum accepisset David, ait servis 
suis: «Egrediamur cito, ne veniens Absolon occupet nos et percutiat civitatem». Et 
egressus est rex et domus eius nudis pedibus, dimittens decem concubinas ad custodiam domus. 
Dum autem cum multa gente effugeret a facie Absalonis, ait David ad Sadoch sacerdotem: 
«Revertere in civitatem, cum archa ego vero abscondar in deserto; Achymaas autem filius 
tuus et Ioathan filius Abiathar sint vobiscum, per quos veniet ad me sermo a vobis». Et 
redierunt cum archa. Cumque ascendisset David clivium olivarum, occurrit ei Chusi Arachites, 
alter consiliarius eius, et ait: «David, revertere, et esto cum Absalon et dissipabis consilium 
Achitophel, et quod audieris in domo regis indicabis sacerdotibus, qui dirigent ad me filios 
suos». Recedente autem Cusi, oravit David ad Dominum dicens: «In fatua queso 
Domine consilium Achitophel». Cum autem venisset Cusi ad Absolonem, adoravit eum 
dicens: «Salve rex». Ad quem Absalon: «Quare non ivisti cum amico 
tuo?» Cui ait Cusi: «Illius ero quem Dominus elegit, et omnis Israel. Cui serviam 
nonne filio regis? Sicut patri tuo, sic parebo et tibi». Tunc ingressus est Absalon coram omni 
populo ad concubinas patris de consilio Achitophel, ut sic intelligeret omnis Israel quod ex animo 
persequeretur patrem et sic roboraretur populus cum eo.</p>
	<p>Post hec dixit Achitophel ad Absalonem: «Eligam michi duodecim milia virorum et 
persequar hac nocte David et percutiam eum, quia fessus est, et redibunt ad te universi quasi vir 
unus». Et ait Absalon: «Vocemus Cusi et consulamus eum». Et ait Cusi: 
«Non est bonum consilium istud hac vice. Nosti patrem tuum et viros eius esse fortissimos. 
Si modo percusserit aliquos de tuis, quicunque audierit dicet: &lt;Facta est plaga in populo qui 
sequebatur Absalon&gt;. Et timebunt esse tecum. Sed hoc est consilium bonum. Congregetur a te 
omnis Israel et irruamus super eum, et ubicunque fuerit operiemus eum». Et placuit omnibus 
consilium Chusi. Et dixit Chusi sacerdotibus ut nuntiarent David ne maneret in deserto nocte illa, 
sed transiret Iordanem. Et transivit David Iordanem cum suis prius quam dilucesceret. Porro 
Achitophel, sciens regnum redditurum ad David et timens incidere in manus eius, descendit in 
domum suam in gilo et laqueo se suspendit.</p>
</div4>

<div4>
<head>vv. 139-142</head>
	<p>Postquam vero Beltramus quid ad suum detestandum scelus Achitophelis malitiam 
introduxit, concludit quod quia tam coniunctas personas sicut est pater et filius separavit, ideo 
portat suum cerebrum a suo principio separatum, ibi:

<quote rend="block">
<l><emph><foreign lang="ita">Per ch'i' partì così giunte 
persone,</foreign></emph></l>
<l><emph><foreign lang="ita">partito porto 'l mi' cerebro, 
lasso!,</foreign></emph></l>
<l><emph><foreign lang="ita">dal su' principio, ch'è in questo 
troncone.</foreign></emph></l>

</quote>
Cor enim, ut dicunt physici, est primum membrum in principio generationis. Nam, ut dicitur in 
libro <title>De Generatione</title>, partium animalis, spiritus inclusus in semine maris perforat 
humorem mulieris in matrice, et factis sibi domiciliis in eo, idest facto corde hominis quod est 
domicilium spiritus, ab eo disgrediens cetera membra format. Idcirco cor dicitur principium esse 
membrorum. Quod vero sequitur: <emph><foreign lang="ita">Così s'osserva in me lo 
contrapasso</foreign></emph>, nil aliud vult dicere nisi quod sicut fecit, ita recepit.</p>

	<p>In isto cantu continetur una comparatio, unum vaticinium, et unum notabile.</p>
</div4>
</div3>

<div3 n="Comparatio">
<div4>
<head>vv. 22-24</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Già veggia, per mezzul perder o 
lulla,</foreign></emph></l>
<l><emph><foreign lang="ita">com'i' vid'un, così non si 
pertugia,</foreign></emph></l>
<l><emph><foreign lang="ita">rotto dal mento infin ove si 
trulla.</foreign></emph></l>

</quote>
Lictera est superius explanata.</p>
</div4>
</div3>

<div3 n="Vaticinium">
<div4>
<head>vv. 79-81</head>
<argument><p>VATICINIUM.</p></argument>
<p><quote rend="block">
<l><emph><foreign lang="ita">gittati saran fuor di lor 
vasello,</foreign></emph></l>
<l><emph><foreign lang="ita">et mazzerati press'a la 
Catolica,</foreign></emph></l>
<l><emph><foreign lang="ita">per tradimento d'un tiranno 
fello.</foreign></emph></l>

</quote>
Istud vaticinium, quia est superius explanatum, ideo hic repilogari non libet.</p>
</div4>
</div3>

<div3 n="Notabile">
<div4>
<head>vv. 139-142</head>
<argument><p>NOTABILE.</p></argument>
<p><quote rend="block">
<l><emph><foreign lang="ita">Per ch'i' partì così giunte 
persone,</foreign></emph></l>
<l><emph><foreign lang="ita">partito porto 'l mi' cerebro, 
lasso!,</foreign></emph></l>
<l><emph><foreign lang="ita">dal su' principio, ch'è in questo 
troncone:</foreign></emph></l>
<l><emph><foreign lang="ita">Così s'osserva in me lo 
contrapasso.</foreign></emph></l>
</quote>
</p>
	<p>Istud notabile dupliciter potest exponi. Primo licteraliter sic: Qui separat alios, seu amicitia 
seu parentela coniunctos, caput a corpore portat divisum, quia secundum leges talis est capite 
puniendus. Et sic observatur in eo contrapassus, quia debet recipere id quod fecit. Secundo potest 
exponi moraliter sic: Quicunque separat aliquem ab aliquo, unde parentela vel amicitia dissolvatur, 
portat caput a se divisum, quia rationem, que est caput anime, iam amisit</p>

	<p>Et sic patet XXVIII cantus prime cantice.</p>
</div4>
</div3>
</div2>

<div2>
<head>XXIX</head>

<div3 n="Incipit">
<head>INCIPIT XXIX CANTUS PRIME CANTICE COMEDIE.</head>
	<p>In isto XXVIIII cantu ac etiam in sequenti autor tractat de decima et ultima malabulgia, in 
qua ponit falsatores personarum, metallorum, scripturarum et cuiuslibet alterius rei; quorum pena 
est omnium membrorum leprosa corruptio.</p>
	<p>Incipit autem ista bulgia in isto cantu, ibi: <emph><foreign lang="ita">Quando noi fumo su 
l'ultima chiostra</foreign></emph>, etc., et finit in sequenti cantu, ibi: <emph><foreign lang="ita">chè ciò voler udire è bassa vollia</foreign></emph>.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-15</head>
	<p>Cantum enim istum autor cum precedenti taliter continuando coniungit. In superiori nanque 
cantu autor ipse de plagis scismaticorum et seminantium scandala pertractavit. Nunc autem in 
principio istius cantus dicit quod multitudo gentis atque diverse plage ipsius gentis ita inebriaverant 
suas luces, quod ad plangendum ibi, hoc est super pontem illius none bulgie, avide morabantur. Sed 
Virgilius inquit michi: «Quid tantum respicis? Quare tuus intuitus magis illuc inferius se 
ingerit, vel immittit, inter umbras tristes et detruncatas? Tu certe non sic fecisti in aliis bulgiis. 
Cogita bene, quod si tu ipsas numerare credis, quod viginti duobus miliaribus volvitur ista vallis, et 
iam luna est subtus nostros pedes, et tempus est adomodo modicum quod nobis est concessum, et 
aliud est a nobis videndum quod tu non vides». Tunc ego respondi dicens: «Si tu 
attendisses ad causam propter quam ego respiciebam, forsitan adhuc michi standi licentiam 
concessisses». Et sic finitur hic nona bulgia.</p>
</div4>

<div4>
<head>vv. 16-51</head>
	<p>Deinde, inquit autor, ab illa bulgia Virgilius recedebat et ego post ipsum ibam, iam sibi 
responsionem faciendo ac etiam subiungendo: «In illa enim cava in qua ego sic attente modo 
respiciebam, credo quod unus spiritus mei sanguinis plangat culpam, que illuc inferius tantum 
constat». Tunc dixit michi magister: «Non fatigetur tua cogitatio de cetero super 
illum; attende ad aliud, et ille ibi remaneat. Quia ego ad pedem ponticuli vidi eum te digito 
demonstrantem et tibi fortiter comminantem, ipsumque nominari audivi Geri del Bello. Tu eras 
tunc ita totaliter occupatus super illum qui iam tenuit Altamfrontem quod non respexisti illac, 
quousque ille inde recessit». Et ego inquit: «O mi dux, violenta sua mors, que adhuc 
non est per aliquem vindicata, qui huius dedecoris consors sit, fecit ipsum contra me taliter 
indignari; unde recessit nolens, ut estimo, michi loqui, et in hoc compatior sibi magis». Ita 
locuti fuimus usque ad locum primum, qui de scopulo aliam vallem monstrat. Et quando nos 
fuimus super ultimum claustrum malarum bulgiarum, ita quod sui conversi a nostro intuitu poterant 
contemplari, lamenta sagittaverunt me diversa, que suas hasticulas habebant pre dolore ferratas. Et 
sic incipit hic decima et ultima malabulgia. Intrans autem autor istam bulgiam, facit quandam 
comparationem, volens de pena istius bulgie pertractare, que talis est: Si omnia mala, idest 
infirmitates atque dolores omnium hospitalium Vallis Clane, Maritime et Sardinee que accidere 
solent inter iulium et septembrem, in una fossa adunarentur in unum, dolorosi clamores et putridi 
fetores inde sine dubio exalarent. Tales itaque dolorose lamentationes et marcidi fetores de ista 
decima bulgia procedebant.</p>
</div4>

<div4>
<head>vv. 52-139</head>
	<p>Inducta comparatione, dicit autor se in ultimam ripam ymi scopuli descendisse, et inde ea 
que narrat oculis conspexisse. Conspexit nanque in fundo illius fovee, quod infallibilis iustitia, que 
est alti Domini ministratrix, punit falsatores quos hic in hac vita registrat. Et adducit hic, 
comparative loquendo, illam famosam infirmitatem que fuit antiquitus in Egina; que talis et tanta 
fuit quod omnia animalia usque ad modicos vermes universaliter ceciderunt. Et postea gentes 
antique, idest homines, secundum quod poete tenent pro firmo, restaurate sunt semine formicarum. 
Igitur inquit autor: Non credo quod maior tristitia fuerit in Egina ad videndum totum populum sic 
infirmum, quam erat ad videndum per illam vallem obscuram spiritus per diversos cumulos sic 
languire. Quali autem modo isti languentes spiritus erant invicem cumulati, declarando subiungit, 
dicens quod unus super alium sic iacebat, quod de se ipsis cumulos sive monticulos faciebant. Et 
aliqui ex illis pronos per illum callem, quia surgere non poterant, se mutabant. Narrata vero 
conditione istorum in generali, autor ad particularia sic descendit. Nos, inquiens, pedetentim sine 
sermone ibamus, respiciendo et auscultando egrotos qui suas personas pre magnitudine morbi 
erigere non valebant. Et dum sic respicerem, vidi duos ita sibi invicem adherentes, sicut appodiatur 
ad ignem teghia cum teghia, a capite usque ad pedes scabie maculatos; et nunquam vidi a scutifero, 
a suo domino expectato, vel ab illo qui male libenter vigilat, strigilem sic deduci, sicut quilibet 
illorum duorum super se morsum unguium deducebat propter magnam rabiem pruritus, qui 
succursum alium habere non potest. Et sicut cultellus radit squamas a scaglia aut alium piscem qui 
squamas habeat largiores, ita isti duo cum unguibus scabiem deducebant. Quorum uni Virgilius 
inquit: «O tu, qui cum unguibus lanias te metipsum, et qui de eisdem unguibus forcipes 
aliquando facis, dic nobis si aliquis Latinus est inter istos qui sunt hic, si unguis ad istud tibi opus 
sufficiat in eternum». Cui unus istorum duorum plorando sic ait: «Latini sumus nos 
hic ambo, quos tu vides ita destructos. Sed tu quis es qui de nobis interrogasti?» Et Virgilius 
ad illum: «Ego», inquit, «sum unus qui cum isto vivo de valle in vallem 
inferius huc descendo, et cui infernum monstrare intendo». Tunc illorum duorum communis 
inherentia est soluta, et quilibet ad autorem cum tremitu se convertit, cum aliis qui ex incidenti 
verba Virgilii audierunt. Virgilius vero autori totus adherens ait: «Dic illis quicquid tu 
vis». Et tunc autor, secundum velle Virgilii, sic incepit: «Si vestra memoria in primo 
mundo de humanis mentibus non furetur, sed ut sub multis solibus ipsa vivat, dicite michi qui vos 
estis et de qua gente; vos vestraque inepta et fastidiosa pena michi palam facere non 
formidet». Tunc unus illorum: «Ego», inquit, «fui de Aretio, et Albarus 
de Senis me mitti fecit ad ignem; sed illud pro quo mortuus fui, in istam bulgiam non conducit. 
Verum est quod ego dixi illi – subaudi Albaro – ioco loquendo: &lt;Ego scirem per 
aerem volare, si vellem&gt;. Et ille qui vanitatem avidam et prudentiam modicam possidebat, 
voluit quod ego demonstrarem sibi artem – subaudi volandi –. Et solum quia non feci 
ipsum Dedalum, fecit a tali qui eum habebat pro filio me comburi. Sed in ultima decem bulgiarum 
pro alchimia, quam in mundo feci, me damnavit Minos, cui fallere nunquam licet». Audiens 
vero autor vanitatem Albari, ait ad Virgilium: «Fuitne unquam gens ita vana sicut Senensis? 
Certe non de satis gallica sicut ista». Unde alius leprosus verbo dantico yronice sic 
respondit: «Extrahe – supple de ipsorum Senensium consortio – Striccam, qui 
scivit expensas facere temperatas, et Nicholaum, qui morem divitem garofali primitus palam fecit 
in orto, in quo tale semen scilicet radicatur. Et extrahe adhuc de illorum consortio sive numero 
societatem in qua dispersit Caccia de Asciano vineam ac etiam grandem frondem; et in qua 
societate Abballiatus protulit suum sensum. Sed ut scias quis est ille qui contra Senenses 
secundario tibi fatur, acue tuum oculum versus me, ita quod mea facies bene tibi respondeat; et sic 
vedebis quod ego sum umbra Capochii, qui falsavi metalla cum alchimia. Et tu de hoc recordari 
debes, si bene oculo te cognosco, quomodo scilicet nature simia bona fui». Ideo dicit in 
textu:

<quote rend="block">
<l><emph><foreign lang="ita">«et te dee ricordar, se ben 
t'adocchio,</foreign></emph></l>
<l><emph><foreign lang="ita">com'i' fui di natura buona 
scimia».</foreign></emph></l>

</quote></p></div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">La molta gente et le diverse 
piaghe</foreign></emph></l>
<l><emph><foreign lang="ita">aven le luci mie sì 
inebriate,</foreign></emph></l>
<l><emph><foreign lang="ita">che de lo star a pianger eran 
vaghe.</foreign></emph></l>

</quote></p>
	<p>Dicit hic autor, quod propter multitudinem gentium et magnitudinem plagarum quas in ista 
bulgia vidit, quod ita erat pietate commotus quod a lacrimis non poterat abstinere, licet superius 
cantu XX, malabulgia quarta, de hac pietate a Virgilio sit reprehensus. Animus enim naturaliter 
bene dispositus abstinere non potest quin bonis rebus gaudeat et contrariis contristetur, licet 
utrumque in suis inimicis aliqualiter contempletur. Et tamen non movet eum persona talis, sed 
passio prospera nobis aversa. Unde moltotiens accidit quod homo, videns inimicum suum nimis 
depressum, pietate, licet non debita, commovetur, et erga ipsum aperit viscera pietatis. Et hoc 
spectat spetialiter ad magnanimos, qui de sui natura sunt faciles ad parcendum.</p>
</div4>

<div4>
<head>vv. 7-9</head>
<p><quote rend="block">
<l><emph><foreign lang="ita">Tu non ài fatto sì a l'altre 
bolge;</foreign></emph></l>
<l><emph><foreign lang="ita">pensa, se tu annoverar le 
credi,</foreign></emph></l>
<l><emph><foreign lang="ita">che miglia ventidue la valle 
volge.</foreign></emph></l>

</quote></p>
	<p>Quod ista vallis per spatium viginti duorum miliarum volvatur, poetice fictum est, et nulla 
indiget expositione, licet alie fictiones pro maiori parte mistice declarentur.</p>
</div4>

<div4>
<head>vv. 10-12</head>
<p><quote rend="block">
<l><emph><foreign lang="ita">Et già la luna è sotto i nostri 
piedi:</foreign></emph></l>
<l><emph><foreign lang="ita">lo tempo è poco omai che n'è 
concesso,</foreign></emph></l>
etc.
</quote></p>
	<p>Hic ponit Virgilius quod quando erant super nonam bulgiam, quod luna iam erat subtus 
pedes eorum; que, ut habetur superius canto XX, quando ipsi erant super quartam bulgiam, erat iam 
in finibus occidentis subtus Sobiliam; ibi:

<quote rend="block">
<l><emph><foreign lang="ita">Vienne omai; che già tiene 'l 
confine</foreign></emph></l>
<l><emph><foreign lang="ita">d'amendue li emisperi et tocca 
l'onda</foreign></emph></l>
<l><emph><foreign lang="ita">sotto Sobilia Caino et le 
spine;</foreign></emph></l>

</quote></p>
	<p><emph><foreign lang="ita">« Se tu avessi», rispos'io 
apresso</foreign></emph>, Lictera plana est usque ibi: <emph><foreign lang="ita">et udi' 'l 
nominar Geri del Bello</foreign></emph>.</p>
</div4>

<div4>
<head>vv. 28-30</head>
<p>Sequitur:

<quote rend="block">
<l><emph><foreign lang="ita">Tu eri allor sì del tutto 
impedito</foreign></emph></l>
<l><emph><foreign lang="ita">sovra colui che già tenne 
Altafronte,</foreign></emph></l>
etc.
</quote></p>
	<p>Loquitur hic Virgilius ad autorem de Beltramo de Bornio, qui in precedenti bulgia est 
damnatus, dicens: Quando ille tuus consors tibi digito minabatur, tu eras ita occupatus in videndo 
illum qui iam tenuit Altamfrontem, quod illum videre nequisti. Altafronte vero est quoddam 
castrum in Anglia, quod quidem castrum dictus Beltramus tenuit dum vivebat.</p>
</div4>

<div4>
<head>vv. 31-57</head>
	<p>Et io: <emph><foreign lang="ita">«O duca mio, la violenta morte / che non li è 
vendicata»</foreign></emph> etc. – usque ibi: <emph><foreign lang="ita">punisce 
i falsator che qui registra</foreign></emph>.</p>
	<p>Lictera istorum XXVII rithimorum plana est et aperta, et maxime cum adiutorio 
elucidationis, que in deductione de vulgari in latinum congrue continetur.</p>
</div4>

<div4>
<head>vv. 58-66</head>
<p><quote rend="block">
<l><emph><foreign lang="ita">Non credo c'a veder magior 
tristitia</foreign></emph></l>
<l><emph><foreign lang="ita">fosse in Egina il popol tutto 
'nfermo</foreign></emph></l>
<l><emph><foreign lang="ita">quando fu l'aer sì pien di 
malitia,</foreign></emph></l>
etc.
</quote></p>
	<p>In quadam provincia Grecie, que antiquitus dicebatur Egina, ut VII libro 
<title>Meth.</title> scribit Ovidius, fuit tanta epydimia et dira lues, propter iram Iunonis, que 
contra dictam provinciam fuerat inique commota, quod homines et omnia animalia hoc ordine 
perierunt. Aer enim spissa caligine terras pressit, et ignavos inclusit nubibus estus, et per quatuor 
menses continuos ventus australes pestilentiam in illam terram taliter ingesserunt, quod omnes 
fontes lacusque totaliter vitiarunt; multaque serpentum milia suis venenis fluvia corrumperunt, 
agrosque, quia per ipsorum presentiam coli non poterant, steriles reddiderunt. Corruptis itaque 
tribus in illa provincia elementis, aqua, aere, atque terra, prima facta est strages canum 
volucrumque aviumque boumque.

<quote rend="block">
<l><emph>Lanigerisque ovibus balatus dantibus egros</emph></l>
<l><emph>Sponte sua laneque cadunt et corpora tabent;</emph></l>
<l><emph>Omnia languor habet: silvisque, agrisque, viisque</emph></l>
<l><emph>Corpora feda iacent, vitiantur odoribus aure.</emph></l>
<l><emph>Mira loquor; non illa canes avideque volucres,</emph></l>
<l><emph>Non ea tetigere lupi; dilapsaque liquescunt</emph></l>
<l><emph>Afflatuque nocent, et agunt contagia late.</emph></l>
</quote>
</p>
	<p>Postquam vero omnia animalia sunt corrupta, talis corruptio pervenit ad viros. Ovidius:

<quote rend="block">
<l><emph>Pervenit ad miseros damno graviore colonos</emph></l>
<l><emph>Pestis, et in magne dominatur menibus urbis.</emph></l>
</quote>
</p>

	<p>Et tantum invaluit in homines ista pestis, quod nec in lectis poterant iacere, nec ulla 
velamina ferre. Ovidius:

<quote rend="block">
<l><emph>Non stratum, non ulla pati velamina possunt,</emph></l>
<l><emph>Dura sed in terra ponunt precordia; nec fit</emph></l>
<l><emph>Corpus humo gelidum, sed humus de corpore 
fervet.</emph></l>
</quote>
</p>

	<p>Et si medela aliqua dictis infirmis apponebatur, in contrarium se habebat. Unde totum 
vulgus ita cadebat, veluti motis ramis putrida poma, agitataque cadunt ylice glandes. Nec etiam 
deorum auxilia invocare valebat. Ovidius:

<quote rend="block">
<l><emph>quis non altaribus Iovis</emph></l>
<l><emph>Irrita thyra dedit? quotiens pro coniuge coniunx,</emph></l>
<l><emph>Pro nato genitor dum verba precantia dixit,</emph></l>
<l><emph>Non exoratis animam finivit in aris.</emph></l>
</quote>
</p>

	<p>Rex etiam ipsius provincie, nomine Eacus, sacra Iovi, pro se, patriaque, tribusque cum 
faceret natis, mugitus victima diros edidit. Multi autem de populo videntes talem pestem in 
populum desevire, humano et divino privati auxilio se ipsos protinus occidebant. Ovidius:

<quote rend="block">
<l><emph>Pars animam laqueo claudunt mortisque timorem</emph></l>
<l><emph>Morte fugant ultroque vocant venientia fata.</emph></l>
</quote>
</p>

	<p>Isto itaque modo Egina hominibus et animalibus vacuata, Eacus oravit ad Iovem ut aut sibi 
redderet populum aut ipsum morte mulctaret. Ovidius:

<quote rend="block">
<l><emph>Attonitus tanto miserarum turbine rerum,</emph></l>
<l><emph>«Aut michi redde meos, aut me quoque conde 
sepulcro!»</emph></l>
</quote>
</p>

	<p>Facta vero oratione ante templum Iovis, Eacus oculos elevavit in altum et vidit in quadam 
quercu que erat ipsi Iovi consacrata, innumerabilem multitudinem formicarum et ait ad Iovem:

<quote rend="block">
<l><emph>«Totidem, pater optime», queso</emph></l>
<l><emph>«Tu michi da cives et inania menia 
supple!»</emph></l>
</quote>
</p>

	<p>Sequenti autem nocte vidit in somnio Eacus dictam quercum, et omnes illas formicas in 
homines transmutari. Facta autem die, iste populus ex formicis in homines transmutatus, regem 
adeunt regemque salutant. Tunc Eacus Iovi vota persolvit populisque recentibus dividit regnum 
suum; Mirmidonesque ipsos appellat, eo quod ex formicis extiterunt oriundi; nam 
<emph><foreign lang="grc">mirmidon</foreign></emph> grece, latine &lt;formica&gt;.</p>
	<p>Visa fabula, veritatem ystorie videamus. In Egina enim, ut dictum est, fuit tanta epidimia 
atque pestis, quod totus populus et omnia animalia perierunt. Eacus autem, qui erat rex in Egina, 
populos aliunde venire fecit, quibus terram suam replevit. Et quia isti populi erant patientes 
laborum, et quod acquirebant custodi<add resp="ed">e</add>bant, et de acquisitis parce 
summebant, ideo Mirmidones, idest &lt;formicarum populus&gt; dicti sunt. Nam formica, inter 
alia, tria habet: Primum est quod est patiens laboris; nam continue laborat et onera magna portat. 
Secundum est quod ea que acquirit scit solerti custodia conservare: nam grana findit ne nascantur, 
et si pluvia fuerint madefacta, ad solem ponit. Tertium est quod in vivendo est parca et temperata; 
nam temperate accipit de quesitis. Et quia iste gentes, quibus replevit Eacus regnum suum, ista tria 
habebant, ideo Mirmidones dicti sunt. Ovidius:

<quote rend="block">
<l><emph>Parcum genus est patiensque laborum</emph></l>
<l><emph>Quesitis tenax, et quod quesita reservet.</emph></l>
</quote>
</p>

	<p>Istam ystoriam inducit hic autor, dicens quod non fuit maior tristitia ad videndum talem 
epydimiam in Egina, quam fuit videre corruptionem et putredinem quas in ista decima bulgia nunc 
conspexit. Ideo ait in textu:

<quote rend="block">
<l><emph><foreign lang="ita">Non credo c'a veder magior 
tristitia</foreign></emph></l>
<l><emph><foreign lang="ita">fosse in Egina il popol tutto 
'nfermo,</foreign></emph></l>
<l><emph><foreign lang="ita">quando fu l'aer sì pien di 
malitia,</foreign></emph></l>
<l><emph><foreign lang="ita">che li animali, infin al picciol 
vermo,</foreign></emph></l>
<l><emph><foreign lang="ita">cascaron tutti, et poi le genti 
antiche,</foreign></emph></l>
<l><emph><foreign lang="ita">secondo che ' poeti ànno per 
fermo,</foreign></emph></l>
<l><emph><foreign lang="ita">si ristorar di seme di 
formiche</foreign>;</emph></l>

</quote></p>
	<p>Poete enim pro firmo habent quod illi populi Mirmidones appellentur, et quod naturam 
habeant formicarum. Et sic habent pro firmo ystoriam, sed non fabulam. Sed ipsorum mos est 
ystorias fabulose narrare.</p>
</div4>

<div4>
<head>vv. 109-111</head>
<p>Cetera autem que continentur in lictera plana sunt usque ibi:

<quote rend="block">
<l><emph><foreign lang="ita">«I' fui d'Arezzo, et Albaro da 
Siena,»</foreign></emph></l>
<l><emph><foreign lang="ita">rispose l'un, «mi fè metter al 
foco;</foreign></emph></l>
<l><emph><foreign lang="ita">ma quel per ch'i' mori' qui non mi 
mena».</foreign></emph></l>

</quote></p>
	<p>Iste qui respondet Virgilio fuit magister Grifolus de Aretio, summus scriptor, qui adinvenit 
istam novam formam scribendi que hodie viget in mundo. Fuit etiam maximus alchimista, et ideo 
hic ponitur ab autore. Fuit autem combustus in Florentia, sed non pro alchimia. Ideo ait:

<quote rend="block">
<l><emph><foreign lang="ita">ma quel per ch'i' mori' qui non mi 
mena.</foreign></emph></l>

</quote></p>
	<p>Causa autem propter quam fuit combustus est ista, que etiam tangitur in lictera. Dum 
quodam tempore iste Grifolus moraretur in Senis, dixit uni Senensi qui vocabatur Albarus, causa 
ioci: «Ego scirem me levare per aerem et volare». Unde ille Albarus hec audiens, 
quia vanitate multa vigebat, rogavit eum ut sibi ostenderet illam artem. Quem postquam Griffolus 
multis diebus tenuisset in verbis, ille ad episcopum senensem, cuius filius iste Albarus dicebatur, 
accessit; et dictum Griffolum de heresi infamavit ac etiam accusavit. Episcopus autem istum 
Griffolum posuit in manibus inquisitoris heretice pravitatis. Qui inquisitor ipsum, secundum 
allegata et probata contra eum, cremari mandavit. Ideo ait ipse Griffolus:</p>
</div4>

<div4>
<head>vv. 115-117</head>
<p><quote rend="block">
<l><emph><foreign lang="ita">per ch'i' nol feci Dedalo, mi 
fece</foreign></emph></l>
<l><emph><foreign lang="ita">arder a tal che l'avea per 
filliuolo.</foreign></emph></l>

</quote>
Quasi dicat: Quia ipsum non feci volare sicut volavit Dedalus, ideo me fecit comburi. De isto 
Dedalo qualiter volaverit, require supra cantu XVII.</p>
</div4>

<div4>
<head>vv. 121-123</head>
<p><quote rend="block">
<l><emph><foreign lang="ita">Et io dissi al poeta: «Or fu già 
mai</foreign></emph></l>
<l><emph><foreign lang="ita">gente sì vana come la 
senese?</foreign></emph></l>
<l><emph><foreign lang="ita">Certo non la francesca sì 
d'assai!»</foreign></emph></l>

</quote></p>
	<p>Audiens autor causam propter quam iste Albarus magistrum Griffolum mitti fecit ad ignem, 
ait ad Virgilium: «Fuitne unquam gens aliqua ita vana sicut est gens senensis?» Et re 
vera verum dixit, quia Senenses naturaliter vani sunt. Quod probatur maxime per exempla que hic 
ponuntur in textu: Primum exemplum est istius Albari, qui ita vanus fuit quod credidit illi verbo: 
«Ego scirem volare per aera». Stultum est enim credere quod homo, qui est tante 
gravedinis, possit se per aerem sublevare. Et ex ista tali vanitate orta est tanta malitia, quod ipsum 
fecit igne comburi. Idcirco autor, considerata vanitate istius, dicit quod nulla gens est in mundo ita 
vana sicut communiter sunt Senenses. Ideo subiungit: «Certo non la francesca sì 
d'assai»; hoc est, gens gallica non est ita vana, sicut est ista senensis. Nam inter omnes 
nationes orbis, excepta greca, gens gallica vanior perhibetur; et adhuc senensis gens hic vanior 
demonstratur. Secundum exemplum, unius senensis civis qui vocabatur Stricca, qui ita vanus fuit in 
vivendo et in expendendo, quod omnia in vanitate consumpsit. Nam, ut de aliis suis vanitatibus 
taceam, duas ipsius vanitates breviter videamus. Prima fuit ista: Volens semel unum magnum 
convivium celebrare, mandavit quoquo ut cibos taliter prepararet, quod quodlibet ferculum 
cuiuslibet incisorii decem florenos auri valeret. Cui quoque ait: «Si vis ut quodlibet 
incisorium valeat decem florenos auri, facias ipsa incisoria de argento, ipsaque auro et pretiosis 
lapidibus facias adornari». Ad quem ille: «Ego dico tibi quod solum comestibilia 
valeant id quod dixi». Cui quoqus: «Ego nescirem aliquo modo comestibilia taliter 
preparare quod quodlibet incisorium decem florenos auri valeret, nisi per istum modum, quod tu 
scilicet habeas tot accipitres quot in isto convivio incisoria preparari disponis: et quilibet accipiter 
sit valoris decem florenorum auri». Tunc ille: «Vade», inquit, «et 
procura habere accipitres, et pro quolibet incisorio dabis unum». Quod sic factum est, et 
dedit inter duos convivantes unum accipitrem decem florenos auri valentem. Secunda vanitas fuit 
ista: Una enim vice dixit quoquo: «Ego mirabiliter delector caponum cerebra manducare, et 
quia nunquam ex ipsis me potui satiare, idcirco tot capones occide et quoque, quod ego ex inde 
unam magnam scutellam habeam cerebrorum». Ideo alius leprosus, socius scilicet Griffoli, 
audiens dictum Dantis: «Or fu già mai / gente sì vana come la senese?»</p>
</div4>

<div4>
<head>vv. 124-126</head>
<p>Huic dicto yronice respondens ait:

<quote rend="block">
<l><emph><foreign lang="ita">«Tra'mene 
Stricca</foreign></emph></l>
<l><emph><foreign lang="ita">che seppe far le temperate 
spese»,</foreign></emph></l>

</quote></p></div4>

<div4>
<head>vv. 127-129</head>

	<p>Tertium exemplum est domini Nicholai de Bonsignoribus, qui tanta vanitate plenus fuit 
quod gariofolis anguillas et alia cibaria impleri faciebat, et hoc non ad sanitatem, sed ad vanitatem 
fieri mandabat. Cuius mores vanos multi postea in Tuscia sunt secuti. Ideo dicitur in textu:

<quote rend="block">
<l><emph><foreign lang="ita">Et Nicholò che la costuma 
ricca</foreign></emph></l>
<l><emph><foreign lang="ita">del garofano prima 
discoperse</foreign></emph></l>
<l><emph><foreign lang="ita">ne l'orto dove tal seme 
s'apicca;</foreign></emph></l>

</quote></p>
	<p>Hoc est, extrahe adhuc de societate vana Senensium Nicholaum de Bonsignoribus, qui 
divitem morem gariofilorum primitus adinvenit; et istud tale semen in orto vanorum hominum 
pullulat atque crescit. Quartum exemplum est unius societatis senensis que vulgo dicebatur 
<emph><foreign lang="ita">la brigata spendareccia</foreign></emph>, idest societas que multum 
vane in expensis et moribus se habebat. In ista enim societate erant homines valde divites, qui 
propter vanas expensas omnes ad paupertatem breviter devenerunt. Inter quos erant principaliter 
duo: Caccia, scilicet, de Asciano, et Abballiatus de Camollia. Quorum primus unam magnam 
vineam et unam quercum pulcerrimam possidebat; quam vineam, propter vanas expensas quas cum 
sociis faciebat, vendidit, et illam famosam quercum, que totius contrate erat refugium contra estus, 
incidi mandavit.</p>
</div4>

<div4>
<head>vv. 130-132</head>
<p>Ideo ait in textu:

<quote rend="block">
<l><emph><foreign lang="ita">et tra'ne la brigata in che 
disperse</foreign></emph></l>
<l><emph><foreign lang="ita">Caccia d'Ascian la vigna et la gran 
fronda,</foreign></emph></l>

</quote></p>
	<p>Ascianum est quoddam castrum in comitatu senensi, unde oriundus fuerat iste Caccia. Alius 
vero... <add resp="ed">lacuna</add></p>
</div4>

<div4>
<head>vv. 133-139</head>
<p><quote rend="block">
<l><emph><foreign lang="ita">Ma perchè sappi chi sì ti 
seconda</foreign></emph></l>
<l><emph><foreign lang="ita">contra ' Senesi, aguzza ver me 
l'occhio,</foreign></emph></l>
<l><emph><foreign lang="ita">sì che la faccia mia ben ti 
risponda;</foreign></emph></l>
<l><emph><foreign lang="ita">sì vedrai ch'i' son l'ombra di 
Capocchio,</foreign></emph></l>

</quote></p>
	<p>Iste Capocchius qui loquitur ad autorem fuit de Florentia, et fuit maximus alchimista in 
tantum quod omnia que volebat facere breviter faciebat. Unde subiungit in textu:

<quote rend="block">
<l><emph><foreign lang="ita">che falsai metalli con 
alchimmia;</foreign></emph></l>
<l><emph><foreign lang="ita">et te de' ricordar, se ben 
t'adocchio,</foreign></emph></l>
<l><emph><foreign lang="ita">com'i' fui di natura buona 
scimmia.</foreign></emph></l>

</quote>
Quasi dicat: Sicut simia delectatur et conatur facere ea que ab hominibus videt fieri, ita ego 
delectabar et conabar facere illa que a natura procedunt. Nam sol, secundum philosophos, facit 
aurum; luna facit argentum verum; Mercurius, argentum vivum; Venus facit es; Mars, vero, ferrum; 
Iupiter, stagnum; Saturnus autem, plumbum. Et ego conabar omnia ista metalla alchimice 
operari.</p>

	<p>In isto cantu continentur VII comparationes et duo notabilia.</p>
</div4>
</div3>

<div3 n="Comparationes">
<div4>
<head>vv. 46-51</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Qual dolor fora, se delli 
spedali</foreign></emph></l>
<l><emph><foreign lang="ita">di Valdichiana tra 'l lullio e 'l 
settembre,</foreign></emph></l>
<l><emph><foreign lang="ita">et di Maremma et di Sardigna i 
mali</foreign></emph></l>
<l><emph><foreign lang="ita">fosser in una fossa tutti 
insembre;</foreign></emph></l>
<l><emph><foreign lang="ita">tal era quivi, et tal puzzo 
n'usciva,</foreign></emph></l>
<l><emph><foreign lang="ita">qual suol venir de le marcite 
membre.</foreign></emph></l>

</quote></p>
	<p>In ista comparatione ponit autor tres contratas que extivo tempore, et maxime in augusto, 
naturaliter sunt infirme. Prima est Vallis Clane. Est autem Clana quedam aqua in Tuscia, mortua, 
fetida, et valde corrupta; cuius castra et ville, estivo specialiter tempore, infirmantur. Secunda est 
Marittima Tuscie, que est hora maris ad austrum posita inter Romam scilicet et Pisas; que quidem 
contrata extivis diebus mirabiliter est infecta. Tertia est Sardinea, insula quidem in mari 
Mediterraneo posita, que propter malum aerem et aquas metallinas multum estivo tempore 
habitatoribus est infesta. De hac insula habes supra cantu XXII, malabulgia Va. Dicit itaque hic 
autor quod quales infirmitates sunt in hospitalibus Vallis Clane, Maritime, et Sardinee de mense 
augusti, tales in ista decima bulgia nunc aspexit.</p>
</div4>

<div4>
<head>vv. 58-60</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Non credo c'a veder magior 
tristitia</foreign></emph></l>
<l><emph><foreign lang="ita">fosse in Egina il popol tutto 
'nfermo,</foreign></emph></l>
<l><emph><foreign lang="ita">quando fu l'aer sì pien di 
malitia,</foreign></emph></l>
etc.
</quote>
Lictera plana est.</p>
</div4>

<div4>
<head>vv. 73-75</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">I' vidi due seder a sè 
pogiati,</foreign></emph></l>
<l><emph><foreign lang="ita">com'a scaldar si pogia teghia a 
teghia,</foreign></emph></l>
<l><emph><foreign lang="ita">dal cap'al piè di schianze 
maculati;</foreign></emph></l>

</quote></p>
	<p>In ista comparatione vult dicere autor, quod sicut teghia teghie appodiatur ad ignem, ita vidit 
duos leprosos sibi invicem adherentes. Est autem teghia testa qua olla operitur ad ignem. Et dicitur 
teghia a <emph>tego, –gis</emph>, quia una tegit aliam.</p>
</div4>

<div4>
<head>vv. 76-78</head>
<argument><p>QUARTA COMPARATIO SIMUL ET NOTABILE.</p></argument>
<p>
<quote rend="block">
<l><emph><foreign lang="ita">e non vidi già mai menare 
streghia</foreign></emph></l>
<l><emph><foreign lang="ita">da ragazzo aspectato dal 
signorso,</foreign></emph></l>
<l><emph><foreign lang="ita">nè da colui che mal volontier 
veghia,</foreign></emph></l>
</quote></p>

	<p>In his rithimis duo insimul continentur, scilicet comperatio et notabile. Comparatio talis est, 
quod nunquam aliquis scutifer, expectatus a domino suo, vel cum male libenter vigilat, ita velociter 
et festinanter duxit strigilem super equum, sicut illi duo leprosi super se ipsos ungues propter 
pruritus rabiem deducebant. Notabile vero est quod duo sunt illa principaliter que servum solicitum 
faciunt: primum est quando a suo domino expectatur; secundum vero, quando post servitium 
domini proprie utilitati intendit.</p>
</div4>

<div4>
<head>vv. 82-84</head>
<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">et sì traevan giù l'unghie la 
scabia,</foreign></emph></l>
<l><emph><foreign lang="ita">come coltel di scardoa le 
scaglie</foreign></emph></l>
<l><emph><foreign lang="ita">o d'altro pesce che più larghe 
l'abia.</foreign></emph></l>

</quote>
In hoc notabili ponit autor quod, quemadmodum cultellus elevat squamas a quodam pisce qui 
dicitur &lt;scaglia&gt;, vel ab illo qui squamas possidet largiores, ita illi duo leprosi cum unguibus 
a se scabiem elevabant.</p>
</div4>

<div4>
<head>vv. 85-87</head>
<argument><p>SEXTA COMPARATIO.</p></argument>
<p><quote rend="block">
<l><emph><foreign lang="ita">«O tu che co' le dita ti 
dismallie»,</foreign></emph></l>
<l><emph><foreign lang="ita">cominciò 'l duca mio a l'un di 
loro,</foreign></emph></l>
<l><emph><foreign lang="ita">«e che fai d'esse talvolta 
tanaglie»,</foreign></emph></l>

</quote></p>
	<p>Hic comparat autor ungues istorum leprosorum forcipibus fabrorum, que vulgo 
<emph><foreign lang="ita">tanaglie</foreign></emph> dicuntur. Quia sicut cum forcipibus 
evellitur, seu extrahitur, clavus a ligno, ita cum unguibus isti leprosi duram scabiem de carnibus 
extrahebant. Et nota quod inveniuntur forcipes, forfices, et forpices. Forcipes sunt fabrorum, et 
dicuntur ab accipiendo, eo quod formum, idest calidum, capiant; <emph>formum</emph> enim 
antiqui dixerunt <emph>calidum</emph>; inde formosus, ut ait Ysidorus libro XX 
<title>Eth.</title>. Forfices vero sunt sartorum et dicuntur a filo. Forcipes autem sunt tonsorum, et 
dicuntur a pilo.</p>
</div4>

<div4>
<head>vv. 136-139</head>
<argument><p>SEPTIMA COMPARATIO.</p></argument>
<p><quote rend="block">
<l><emph><foreign lang="ita">et te de' ricordar, se ben 
t'adocchio,</foreign></emph></l>
<l><emph><foreign lang="ita">com'i' fui di natura buona 
scimmia.</foreign></emph></l>

</quote></p>
	<p>In ista comparatione ponit autor quod, quemadmodum symia imitatur artem, quia quecunque 
videt, facere conatur, ita iste Capocchius imitatus est naturam in falsificando metalla.</p>
</div4>
</div3>

<div3 n="Notabilia">
<div4>
<head>vv. 43-45</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">lamenti saettaron me 
diversi,</foreign></emph></l>
<l><emph><foreign lang="ita">che di pietà ferrat'aven li 
strali;</foreign></emph></l>
</quote>
</p>
	<p>Hoc notabile moraliter nobis innuit et demonstrat quod angustie proximorum velut sagitte 
penetrare nos debent, et sic erga ipsos aperire viscera pietatis. Ideo contra crudeles Divina Pagina 
sic exclamat: Qui obturat aurem suam ad clamorem pauperis, ipse clamabit et non exaudietur. 
SECUNDUM NOTABILE continetur in quarta comparatione.</p>

	<p>Et sic patet XXVIIII. cantus prime cantice.</p>
</div4>
</div3>
</div2>

<div2>
<head>XXX</head>

<div3 n="Incipit">
<head>TRIGESIMI CANTUS PRIME CANTICE TITULUS TALIS EST: INCIPIT XXX 
CANTUS PRIME CANTICE COMEDIE.</head>
	<p>In isto XXX cantu autor tractat de ipsa eadem malabulgia de qua in cantu precedenti 
tractavit. Et ponit in isto cantu duas animas furiosas, que per istam bulgiam egrotos mordendo 
furiose discurrunt.</p>
</div3>

<div3 n="Deductio">
<head>DEDUCTIO TEXTUS DE VULGARE IN LATINUM.</head>
<div4>
<head>vv. 1-90</head>
	<p>In precedenti nanque cantu autor incepit de falsariis pertractare, et in fine ipsius cantus ponit 
quod quidam ex ipsis, nomine Capochius, multas vanitates sibi de Senensibus enarravit. Nunc 
autem in isto cantu sic continuando procedit. Dicit enim quod, dum sibi Capochius loquebatur, 
quod due anime pallide atque nude ita per istam bulgiam egrotos detruncando rabiose currebant, 
sicut porcus quando de stabulo se excludit. Et una istarum ad Capochium perveniens, ipsum in 
nodo colli adeo dente perfodit, quod ille terram ventre percussit. Et ad declarandum istarum furias 
animarum, inducit in principio cantus exemplum Furiarum que agitaverunt Athamantem, regem 
Thebarum, et Eucubam, reginam troyanam, sic inchoans istum cantum:</p>
	<p>Illo tempore quo Iuno erat turbata propter Semelem contra sanguinem Thebanorum, sicut 
una vice et alia demonstravit, Athamas in tantam insaniam devenit quod videndo uxorem suam 
utraque manu duobus filiis oneratam, furiose clamavit: «Tendamus retia, ad hoc ut ego 
capiam leenam et leunculos ad transitum ad quod tendunt». Et hoc dicto, impios ungues 
extendit, arripiendo unum ex filiis qui vocabatur Learcus, quem rotando per aerem percussit ad 
saxum; et illa – subaudi regina – cum alio onere, idest filio, se submersit in mare. Et 
quando fortuna Troianorum altitudinem, idest Ylion, flamma comburente devolvit ad yma, ita quod 
rex una cum regno defecit, Eucuba tristis, misera et captiva, postquam vidit Polixenam mortuam et 
sui Polidori in ripa maris, dolorosa perpendit, extra memoriam facta, latravit ut canis, tantum 
nempe suam mentem dolore mutante. Sed nunquam Troyanorum furie vel Thebarum bestias 
stimulando nedum membra humana vise sunt in aliquem tantum crude, quantum ego vidi duas 
umbras pallidas atque nudas que mordendo currebant, illo modo quo porcus quando de stabulo se 
excludit. Una quarum venit ad Capochium et ipsum in nodo colli dentibus sic momordit, quod 
morsum ad se trahendo illum cum ventre terram fricare coegit. Et Aretinus qui tremando remansit 
dixit michi: «Ille follettus est Iohannes Schicchi et vadit rabiosus alios sic aptando». 
Ad quem ego: «Si alius non immittat in te modo simili suos dentes, queso ne tibi tedium 
videatur michi dicere quis est ille ante quam hinc a meis – subaudi oculis – 
elongetur». Et ille: «Illa esta anima antiqua Mirre scelerate, que patri suo contra 
amorem debitum amica devenit. Ista nempe ad peccandum cum ipso ita venit, falsificando se in 
alterius formam, sicut alius – subaudi socius suus – qui cum ipsa sic furiose decurrit, 
sustinuit, ut turme dominam lucraretur, falsificare in se Buosum Donati, testando et testamento 
pariter dando normam». Et postquam illi duo rabiosi ulterius processerunt, oculum quem 
ego super Aretinum tenueram revolvi ad videndum alios male natos. Et dum sic respicerem, vidi 
inter eos unum factum ad modum leiuti, sicut si habuisset inguinem protinus detruncatum, in illa 
scilicet parte in qua homo forcutus existit. Gravis enim ydropisis, que humore male converso ita 
disparia membra facit quod ventri facies non respondet, faciebat illi tenere labia sic aperta sicut 
ethycus facit, qui propter sitim unum labium versus mentim et aliud vertit superius versus nasum. 
«O vos», inquit iste ad nos, «qui in mundo doloroso sine aliqua pena estis, et, 
nescio ego quare, respicite et attendite ad miseriam magistri Adami, ego habui vivus satis de eo 
quod volui; et modo, heu miser, unam guttam aque habere non possum. Torrenticuli enim qui de 
viridibus collibus Casentini in Arnum ad yma descendunt, sua canalia frigida et humida faciendo, 
semper stant ante me, et non frustra; quia ymago ipsorum satis plus me desiccat quam malum unde 
sum ita in facie macilentus. Rigida enim iustitia que me stimulat, trahit causam de loco in quo 
peccavi, ad mittendum mea suspiria plus in cursum. Ibi est Romena, ubi ego falsavi legam 
sigillatam Baptiste, propter quod meum corpus superius dimisi combustum. Sed si ego viderem hic 
animam tristem Guidonis, seu Alexandri, seu eorum fratris, pro fonte Branda talem visionem non 
darem. Intus enim in ista bulgia iam est una, si rabiose umbre que vadunt in circuitu dicunt verum; 
sed quid michi valet, ex quo membra habeo sic ligata? Si ego tantum agilis adhuc essem quod ego 
possem in centum annis una uncia peragrare, iam incepissem per istam semitam iter meum, 
scrutando ipsam inter istam gentem turpem, quamvis ista bulgia XI miliariis in suo circuitu longa 
sit. Ego sum per eos inter talem familiam ut videtis; ipsi me induxerunt ad cudendum florenos qui 
habebant bene tria carata mondiglie, idest scorie».</p>
</div4>

<div4>
<head>vv. 91-129</head>
	<p>Tunc ego aio ad eum: «Qui sunt illi duo miseri qui fumant sicut manus balneata in 
hyeme, iacendo a tuis dexteris confinibus ita stricti?» Et ille: «Hic eos inveni quando 
huc veni, et se postea non volverunt, et non credo quod se volvant in sempiternum. Unus quorum 
est illa falsa que accusavit Ioseph; alius vero est falsus Synon grecus de Troya; pro febre acuta 
tantam putredinem sic exalant». Tunc unus illorum duorum, habens pro malo se ita obscure 
ab illo forsitan nominari, ventrem illius rigidum pugillo percussit. Venter autem illius sonuit velut 
si timpanum extitisset. Et magister Adamus, brachio non minus duro, Synonem percussit in vultu 
dicendo: «Quamvis motus sit michi corporis propter membra que sunt gravia denegatus, 
habeo egro brachium ad tale ministerium sic solutum». Unde Synon respondit: 
«Quando tu ibas ad ignem, tu non habebas illud taliter expeditum, sed sic et plus habebas 
quando cudebas». Et ydropicus: «Tu dicis bene verum de isto; sed tu non fuisti ita 
verus testis quando de vero apud Troyam requisitus fuisti». Ad quem Synon: «Si ego 
dixi falsum, tu falsificasti conium; et sum hic ego pro uno defectu et tu pro pluri quam aliquis alius 
demon». «Recordare, periure, de equo», respondit ille qui ventrem habebat 
inflatum, «et sit tibi hoc reum, quia totus mundus hoc novit». «Et tibi sit 
reum», dixit Grecus, «unde lingua tibi crepat, ac etiam aqua marcida que de ventre 
tuis oculis facit sepem». Tunc monetarius inquit: «Ita dilatatur os tuum pro tuo malo 
sicut solet, quia si ego sitio, sum tamen humore repletus. Tu habes arsuram – subaudi febris 
– et caput dolentem, et ad lambendum speculum Narcissi iam non multa rogamina 
expectares».</p>
</div4>

<div4>
<head>vv. 130-148</head>
	<p>Ad auscultandum istos eram ego totus intentus quando magister meus dixit michi: 
«Respice bene quod pro modico est quod tecum non irascor». Quando sensi ipsum 
michi loqui cum ira, versus eum cum tali verecundia me converti, quod per memoriam adhuc 
volvitur ipsa michi. Et qualis est ille qui somniat suum dannum, qui somniando desiderat somniare, 
ita quod id quod est sicut non esset optat, talem me feci non valendo loqui, quia desiderabam me 
excusare et me nichilominus excusabam, sed tamen hoc facere non credebam. «Maiorem 
defectum minor verecundia lavat», dixi<add resp="ed">t</add> magister, «quam 
fuerit iste tuus. Ideoque ab omni tristitia exonera te metipsum. Et cogita quod ego sim tibi semper 
ad latus, si plus accidit quod infortunium te conducat in locum ubi gentes in simili causa sint. Quia 
talia velle audire est yma voluntas». Ideo ait in textu: «chè ciò voler udir è bassa 
vollia».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">Nel tempo che Iunon era 
crucciata</foreign></emph></l>
<l><emph><foreign lang="ita">per Semelè contra 'l sangue 
tebano,</foreign></emph></l>
<l><emph><foreign lang="ita">come mostrò una et altra 
fiata,</foreign></emph></l>

</quote></p>
	<p>Iupiter, secundum fabulas poetarum, cum Semelè filia Cadmi primi regis Thebarum iacuit et 
ipsa ex eo concepit. Quod ut Iuno, uxor Iovis, comperit, indoluit; et se transformans in anum, 
formam nutricis ipsius Semeles sic assumpsit quod iam non Iuno, sed ipsa nutrix vetula videbatur, 
et accedens ad Semelem, sic ore profatur: «Scio, dulcis filia, quod de semine magni Iovis 
diceris concepisse. Sed dubito valde ne tu, sicut multe alie, sis decepta. Multi enim homines 
impudici, sub nomine deorum, thalamos intravere pudicos. Et idcirco quando Iupiter ad te intrat, 
proba eum per istum modum ut scias si est vere Iupiter, sive homo in ipsius effigiem transformatus. 
Postula nanque ab ipso ut in illa forma ac etiam maiestate tibi appareat, tecumque iaceat, in qua 
cum alta Iunone est solitus commanere». Talibus itaque persuasionibus ignara Semele 
informata, cum primum Iupiter ad se venit rogavit ipsum ut sibi quamcunque gratiam peteret 
largiretur. Cui Iupiter: «Elige», ait «quodcunque munus; nullam patiere 
repulsam». Illa suo leta malo ait: «Rogo ut te talem michi exhibeas qualem in 
amplexu amoris exhibes te Iunoni». Tunc Iupiter de illius petitione et de sua promissione 
ingemuit. Sed quia non poterat facere quod illa non petisset et quod ipse non promisisset, in celum 
ascendit, depositaque humana forma divinaque assumpta, in illo splendore fulgureo venit ad 
Semelem in quo erat solitus cum Iunone misceri. Illa autem, divinum fulgorem oculo mortali 
sufferre non valens, divino fuit igne cremata. Infans vero, qui iam erat conceptus in utero, ab alvo 
genitricis eripitur. Et quia imperfectus erat, patrio tener insuitur femori maternaque tempora 
complet. Ino autem, soror Semeles et uxor Athamantis, puerum completum Baccumque vocatum 
furtim primo aluit et postea ipsum Nescydis nimphis in monte Parnaso tradidit educandum. Istis 
igitur duabus de causis, quia scilicet Semele ex Iove concepit et quia Ino sororis filium educavit, 
Iuno fuit irata contra sanguinem Thebanorum. Ideo ait autor:

<quote rend="block">
<l><emph><foreign lang="ita">Nel tempo che Iunone era 
crucciata</foreign></emph></l>
<l><emph><foreign lang="ita">per Semelè contra 'l sangue 
tebano,</foreign></emph></l>
<l><emph><foreign lang="ita">come mostrò una et altra 
fiata,</foreign></emph></l>
<l><emph><foreign lang="ita">Athamante divenne tanto 
insano,</foreign></emph></l>
etc.
</quote></p>
	<p>Non contenta Iuno quod Semelem combusserat, ad Inonem sororem ipsius, quia Bachum 
nutrierat, ut quarto libro <title>Meth.</title> ponit Ovidius, se convertit. Vidensque in aula thebana 
Athamantem cum sua uxore in magna gloria residere, contra ipsos propter ipsam Semelem invidia 
odioque commota ivit ad infernum, celesti sede relicta, et advocans Furias infernales, ipsas rogat ut 
furorem talem immittant in pectus Athamantis, quod tota domus regia deficiat una hora. Ad cuius 
vocem Thesifone surgens ait: «Facta puta quecunque iubes, Saturnia Iuno». Et statim 
egrediens de inferno ad civitatem Thebanam accessit, et sparso infernali quodam veneno in aula 
regia Thebanorum, factus est ipse Athamas illico furiosus. Vidensque reginam Inonem per aulam 
regiam gradientem, media furibundus in aula clamat ad familiam suam dicens:

<quote rend="block">
<l><emph>«Accedite, io, comites, his retia tendite silvis!</emph></l>
<l><emph>Hic modo cum gemina visa est michi prole 
leena».</emph></l>
</quote>
Et hoc dicto, insequitur vestigia coniugis amens, credens insequi vestigia leene fugientis.

<quote rend="block">
<l><emph>Deque sinu matris ridentem et parva Learcum</emph></l>
<l><emph>Brachia tendentem rapit, et bis terque per auras</emph></l>
<l><emph>More rotat funde, rigidoque infantia saxo</emph></l>
<l><emph>Discutit ora ferox; tunc denique concita mater,</emph></l>
<l><emph>Seu dolor hoc fecit seu sparsi causa veneni,</emph></l>
<l><emph>Exullulat, sparsisque fugis male sana capillis</emph></l>
<l><emph>Teque ferens parvum nudis, Milicerta, lacertis</emph></l>
<l><emph>Seque super pontum nullo tardata timore</emph></l>
<l><emph>Mittit onusque suum;</emph></l>
</quote>
– idest se cum filio demersit in mare.</p>
</div4>

<div4>
<head>vv. 4-12</head>
<p>Ideo ait autor in textu:

<quote rend="block">
<l><emph><foreign lang="ita">Athamante divenne tanto 
insano,</foreign></emph></l>
<l><emph><foreign lang="ita">che vegendo la mollie cho' due 
figli</foreign></emph></l>
<l><emph><foreign lang="ita">venir carcata da ciascuna 
mano,</foreign></emph></l>
<l><emph><foreign lang="ita">gridò: «Tendiam le reti, sì ch'i' 
pigli</foreign></emph></l>
<l><emph><foreign lang="ita">la leonessa e' leoncini al 
varco»;</foreign></emph></l>
<l><emph><foreign lang="ita">et poi distese i dispietati 
artigli,</foreign></emph></l>
<l><emph><foreign lang="ita">prendendo l'un c'avea nome 
Learco,</foreign></emph></l>
<l><emph><foreign lang="ita">et rotollo et percosselo ad un 
sasso:</foreign></emph></l>
<l><emph><foreign lang="ita">et quella s'annegò con l'altro 
carco.</foreign></emph></l>

</quote></p>
	<p>Sed quia predicte due ystorie, scilicet Semelis et Inonis, fabulose videntur, ideo ipsarum est 
veritas exquirenda. Prima enim ystoria partim est tota fabulosa et partim in aliquo vera. Fabula 
enim est, immo philosophica ratio, quod Iupiter cum Iunone misceatur, quod ex tali mixtione fulgur 
oriatur, et quod quando in illa eadem forma sive fulgore cum Semele conveniat, quod ipsa Semeles 
gravida efficiatur, et quod ex tale gravedine fulmine comburatur, ac etiam quod ex tali conceptu 
Bachus oriatur. Iupitur enim, secundum poetas, ut VIII libro <title>Eth.</title> scribit Ysidorus, 
accipitur pro igne et ethere, idest aere superiori; Iuno vero accipitur pro aqua et aere inferiori. Cum 
enim aer superior igne commixtus ad inferiora descendit et aer inferior commixtus cum aqua ad alta 
conscendit, ether ignitus cum aere aquoso, ex obviatione, miscetur, et ex tali commixtione nubes 
fiunt. Nubes vero, ex obviatione, ad invicem se collidunt. Ex collisione autem ista, fulgura simul et 
tonitrua oriuntur. Unde beatus Ieronimus, in libro <title>De Tribus Virtutibus</title>, ait: 
«Aiunt naturalium causarum scriptores quod fulgura ex nubium collisione fiunt, ad modum 
duarum petrarum quas, cum ad invicem percusseris, ignis ex his medius generatur». Isto 
itaque modo ex collisione nubium oritur fulgur, idest lumen et tonitruum.</p>
	<p>Per Semelem vero accipimus terram et aquam. Aquosus enim humor, cum terra commixtus, 
cum ad alta vaporose conscendit, a Iove, idest ab igne, inflammatur, et si ibi hoc est, in illo vapore 
est, multum de terra generatur fulmen, quod quidem fulmen ad yma descendens urit aliquando 
quicquid tangit. Quod vero de Semele ex commixtione Iovis Bachus fingitur esse natus, talis etiam 
fictio philosophicam respicit rationem. Per Semelem enim, ut dictum, accipimus terram et aquam, 
ex quibus duobus elementis oritur omnis humor; per Iovem vero accipimus ignem. Cum autem 
ignis, idest calor, in humorem vitis agit, oritur inde Bachus, qui quia apud gentiles primum 
plantavit vineam, sicut apud Ebreos Noe, ideo pro deo vini philosophice ponitur a poetis. Vinum 
vero, secundum philosophos, nil aliud est quam aqua putrefacta in vite, virtute solis mutata in 
vinum. Ideo est calidum et humidum; calidum a sole, humidum vero ab aqua. Veritas autem fuit 
quod ex Semele filia Cadmi natus est Bachus, qui alio nomine dicitur liber pater; et quod concepto 
Baccho Semeles mortua est. Quod vero ponitur ipso concepto, ipsa fuisse combusta, fabulosum et 
fictum est. Et hoc ideo quia vinum inordinate potatum, propter sui fervorem est causa mortis. Et 
ideo antiqui vinum vocabant venenum, sicut XX libro <title>Eth.</title> scribit Ysidorus. Ystoria 
vero Athamantis atque Iunonis tota vera est, nisi in eo quod Iuno ponitur ad Tesiphonem 
descendisse, et quod ipsa Thesiphon venena infernalia sparserit in aula regia Thebanorum. Sed hoc 
ideo fingitur quia ita facti sunt furiosi Athamas atque Iuno, ut in ystoria continetur.</p>
</div4>

<div4>
<head>vv. 13-21</head>
<p><quote rend="block">
<l><emph><foreign lang="ita">Et quando la fortuna volse in 
basso</foreign></emph></l>
<l><emph><foreign lang="ita">l'altezza de' Troian che tutto 
ardiva,</foreign></emph></l>
<l><emph><foreign lang="ita">sì che insieme col regno il re fu 
casso,</foreign></emph></l>
<l><emph><foreign lang="ita">Echuba trista, misera et 
cattiva,</foreign></emph></l>
<l><emph><foreign lang="ita">poscia che vide Polixena 
morta,</foreign></emph></l>
<l><emph><foreign lang="ita">et del suo Polidoro in su la 
riva</foreign></emph></l>
<l><emph><foreign lang="ita">del mar si fu la 
doloros'accorta,</foreign></emph></l>
<l><emph><foreign lang="ita">forsennata latrò sì come 
cane;</foreign></emph></l>
<l><emph><foreign lang="ita">tanto le fè il dolor la mente 
torta.</foreign></emph></l>

</quote></p>
	<p>Hic tangit autor ystoriam Hecube regine troyane, que fuit in furiam ita versa, quod latravit ut 
canis. Et ponit hic autor tria in textu propter que sic facta est furialiter furibunda. Primum fuit 
captio Troye, quando scilicet vir suus rex Priamus una nocte regnum perdidit atque vitam. 
Secundum fuit mors Polixene filie sue, quam Pyrrus filius Achillis de ipsius gremio matris traxit, et 
supra sui patris Achillis tumulum immolavit. Tertium fuit avara proditio et crudele homicidium 
Polinestoris regis Tracie, qui filium suum Polidorum sic crudeliter interfecit. Primam historiam sive 
factum tangit Virgilius secundo libro <title>Eneydorum</title>. Secundam tangit Ovidius XIII 
libro <title>Meth.</title> Tertiam vero tangit Virgilius tertio <title>Eneydorum</title>, et Ovidius 
XIII <title>Meth.</title> Prima ystoria est ista: Illa nanque nocte qua Greci Troyam ceperunt, 
Pyrrus filius Achillis cum multitudine militum robustorum in arcem troyanam, que Ylion dicebatur, 
potenter intravit, Priamumque regem tenentem altaria, coram uxore et centum nuribus interfecit; 
ipsumque vita regnoque privavit. Virgilius secundo <title>Eneydorum</title>:
<quote rend="block">
<l><emph>Hic finis Priami fatorum, hic exitus illum</emph></l>
<l><emph>Sorte tulit, Troiam incensam et prolapsa videntem</emph></l>
<l><emph>Pergama, tot quondam populis terrisque superbum</emph></l>
<l><emph>Regnatorem Asie. Iacet ingens litore truncus.</emph></l>
<l><emph>Avulsumque humeris caput et sine nomine corpus.</emph></l>
</quote></p>
	<p>Secundam istoriam, qualiter scilicet Pirrus Polixenam immolavit, quere supra cantu XII. 
Tertia vero istoria ista est: Narrant enim Virgilius et Ovidius quod, cum Priamus adhuc viveret, 
timens ne civitas caperetur, misit ad Polinestorem, regem Tracie, qui erat amicus suus, quendam 
filium suum parvulum, qui dicebatur Polidorus, cum multitudine thesaurorum, ut ipsum aleret, 
custodiret, et instrueret; et quod, si regnum Troye deficeret, thesaurum illi parvulo assignaret. 
Polinestor vero, audiens Troyam captam et Priamum interfectum, amicitia oblitus et auro 
excecatus, illum parvulum Polidorum occidit et corpus in ripa maris proecit. Virgilius tertio 
<title>Eneidorum</title>:

<quote rend="block">
<l><emph>Hunc Polidorum auri quondam cum pondere magno</emph></l>
<l><emph>Infelix Priamus furtim mandarat alendum</emph></l>
<l><emph>Treicio regi, cum iam diffideret armis</emph></l>
<l><emph>Dardanie cingique urbem obsidione videret.</emph></l>
<l><emph>Ille, ut opes fracte Teucrum et fortuna recessit,</emph></l>
<l><emph>Res Agamenonias victriciaque arma secutus</emph></l>
<l><emph>Fas omne obrupit; Polidorum obtruncat, et auro</emph></l>
<l><emph>Vi potitur. Quid non mortalia pectora cogis,</emph></l>
<l><emph>Auri sacra fames?</emph></l>
</quote>
</p>

	<p>Euchuba vero, capta et incensa Troya, Priamo detruncato, Polixenaque defuncta, dum a 
Troya recederet, iuxta mare deambulans, invenit corpus sui filii detruncatum. Quod matrone que 
cum Eucuba erant vidissent, ullulare ceperunt. Eucuba vero, simillima saxo facta, ivit ad 
Polinestorem, tacens filium mortuum invenisse, et ait ad eum: «Sicut fortune placuit, 
Priamus vir meus simul cum regno defecit. Ego autem tanto viro tantisque filiis ut cernis orbata, ad 
te venio volens tibi thesaurum maximum revelare, ut illud pro meo filio quem tibi misit pater 
custodias et conserves». Quod audiens Polinestor, desiderio potiundi thesauri, Heucubam in 
cameram introduxit. Illa vero, ut locum vidit et tempus, in Polinestorem irruit furibunda illumque 
unguibus excecavit et totam faciem depilavit. Propter ista itaque tria dolorosa infortunia Heucuba in 
tantam furiam est conversa, quod in canem fingitur transmutata. Ovidius XIII <title>Meth.</title>:

<quote rend="block">
<l><emph>Troia simul Priamusque cadunt. Priameia coniunx</emph></l>
<l><emph>Perdidit infelix hominis post omnia formam</emph></l>
<l><emph>Externasque novo latratu terruit auras.</emph></l>
</quote>
Et Seneca VIII Tragediarum: Heucuba illa tot regum mater et regimen frigum induit vultus feros et 
circa ruinas suas rabida latravit ut canis. Postquam igitur autor furibundas furias Thebarum et Troye 
posuit in exemplum, concludit quod nulle unquam furie neque in Thebis neque in Troia ita crude 
vise fuerunt, sicut ipse vidit in ista bulgia duas furiosas umbras, idest animas, illos miseros 
crudeliter lacerare. Ideo ait in textu:</p>
</div4>

<div4>
<head>vv. 22-30</head>
<p><quote rend="block">
<l><emph><foreign lang="ita">Ma nè di Tebe furie nè 
troiane</foreign></emph></l>
<l><emph><foreign lang="ita">si vider mai in nessun tanto 
crude,</foreign></emph></l>
<l><emph><foreign lang="ita">non punger bestie, nonchè membra 
humane,</foreign></emph></l>

</quote>
Usque ibi: «grattar li fece 'l ventre al fondo sodo», lictera plana est.</p>
</div4>

<div4>
<head>vv. 31-45</head>
<p><quote rend="block">
<l><emph><foreign lang="ita">E l'Aretin, che rimase, 
tremando,</foreign></emph></l>
<l><emph><foreign lang="ita">mi disse: «Quel folletto è Gianni 
Schicchi;</foreign></emph></l>
<l><emph><foreign lang="ita">et va rabios'altrui così 
conciando,</foreign></emph></l>
etc.
</quote>
Usque ibi: «testando et dando al testamento norma».</p>
	<p>Verba sunt magistri Griffoli ad autorem; in quibus quidem verbis dicit illas umbras adeo 
furiosas unam esse Iohannem Schicchi de Florentia, aliam vero Mirram. Que ideo simul una 
societate et uno actu coniuncte ponuntur, quia utraque istarum duarum umbrarum operate sunt in 
lecto maximam falsitatem. Quod sic de primo patet: In Florentia enim fuit quidam nobilis miles de 
Donatis, nomine Symon, qui dum pater suus, qui vocabatur dominus Buosus, venisset ad mortem, 
timens ne testamentum faceret quod in suum periculum verteretur, nullum sibi permisit condere 
testamentum. Mortuo vero dicto domino Buoso, ante quam manifesta fieret mors ipsius, corpus 
dicti sui patris iste dominus Symon sub lecto abscondit. Et cum quodam Florentino, qui vocabatur 
Gianni Schicchi, composuit ut ipse domini Buosi lectum intraret et vice et nomine ipsius domini 
Buosi conderet testamentum. Ille vero Gianni Schicchi, ut erat homo falsarius, lectum intrare et 
testamentum condere ad voluntatem istius domini Symonis ista conditione spopondit, ut una 
pulcerrima equa que fuerat dicti domini Buosi sibi testamentaliter remaneret. Quod cum dominus 
Symon hoc sibi protinus annuisset, ille lectum intravit, et vice et nomine domini Buosi, qui mortuus 
sub eodem lecto iacebat, condidit testamentum. Ideo dicitur in textu:

<quote rend="block">
<l><emph><foreign lang="ita">per guadagnar la donna de la 
torma,</foreign></emph></l>
<l><emph><foreign lang="ita">falsificar in sè Buoso 
Donati,</foreign></emph></l>
<l><emph><foreign lang="ita">testando et dando al testamento 
norma,</foreign></emph></l>

</quote>
– idest ut lucraret equam que turme, idest aliarum equarum domina, dicebatur, sustinuit 
– subaudi in lecto – in se falsificare dominum Buosum predictum.</p>
	<p>De secunda autem, idest de Mirra, patet per Ovidium X libro <title>Meth.</title> Fuit enim 
in partibus orientis antiquitus quidam homo pulcherrimus qui Cinnara vocabatur. Hic habebat unam 
filiam mirabiliter speciosam que, maligno igne vexata, patris incidit in amorem. Ideo Ovidius istam 
ystoriam descripturus ait: <emph><foreign lang="ita">Dira canam; procul hinc nate, procul este 
parentes,</foreign></emph></p>

	<p>Amans itaque Mirra Cinaram patrem suum, cogitavit in principio sui amoris quam turpe et 
abominabile erat quod filia patrem amorem polluto diligeret. Et tam fedo ut poterat amori 
repugnans, secum colloquens sic aiebat: «Heu misera, quo mente feror, quid facere 
tento?» Tandem, cum execrabiles flammas extinguere non valeret, una nocte laqueum 
preparavit in quod, collum immittens, sussurrando protulit istam vocem: «Care, vale 
Cinnara, causamque intellige mortis». Cuius sussurrum cum ad sue nutricis aures fidissimas 
pervenisset, surgit anus reseratque fores mortisque parate, instrumenta videns, pectora dilaniat 
Mirramque deponere curat. Quam cum de mortis laqueo extraxisset, causam sue desperationis sibi 
rogitat revelari. Cui illa verecunda tandem, facie et verbis tremulis, sic respondit: «Amo, heu 
misera, Ci<add resp="ed">n</add>naram patrem meum». Quod cum anus audisset, ipsam 
suo gremio lacrimante recepit, sibique promisit operam se daturam quod ipsa in brevi in amplexus 
Cinnare deveniret. Et accedens ad Cinnaram sic ore ficto mentitur: «Inveni puellam 
virginem etatis et pulcritudinis filie tue Mirre, que in tuos amplexus venire desiderat una 
nocte». Cui ille mandavit ut nocte sequenti in suum thalamum illam ducat. Factis itaque 
tenebris, anus Mirram ad Cinnaram introduxit; cui cum in thalamum introiret, duo sibi mala auguria 
evenerunt. Primum fuit quod pede limen hostii ter percussit. Secundum vero, quod supra tectum 
camare ter cecinit unus bubo. Ovidius:

<quote rend="block">
<l><emph>Ter pedis offensi signo est revocata, ter omen</emph></l>
<l><emph>funereus bubo letali carmine fecit.</emph></l>
</quote>
</p>

	<p>Ipsa vero, non obstantibus istis signis, cameram introivit, lectum patris ascendit, cum patre 
concubuit, et ex eo, scelerata, concepit. Ideo ait autor in textu:

<quote rend="block">
<l><emph><foreign lang="ita">«Quell'è 
l'anim'antica</foreign></emph></l>
<l><emph><foreign lang="ita">di Mirra scellerata, che 
divenne</foreign></emph></l>
<l><emph><foreign lang="ita">al padre fuor del dricto amore 
amica.</foreign></emph></l>

</quote></p>
	<p>Postquam vero autor in precedentibus de duobus lecti falsatoribus pertractavit, nunc intendit 
in sequentibus de quibusdam aliis falsariis pertractare, et specialiter de magistro Adamo, qui ad 
petitionem quorundam comitum de Tuscia florenos auri falsificavit; et de illa muliere egyptiaca, 
que viro suo falsum retulit de Ioseph. Ac etiam de Sinone greco, qui ad petitionem Grecorum, de 
requisitione equi falsum dixit in Troia.</p>
</div4>

<div4>
<head>vv. 49-51</head>
<p>De primo, hoc est de magistro Adamo, tangitur ibi:

<quote rend="block">
<l><emph><foreign lang="ita">I' vidi un, facto a guisa di 
leuto,</foreign></emph></l>
<l><emph><foreign lang="ita">pur ch'elli avess'avuta 
l'anguinaia</foreign></emph></l>
<l><emph><foreign lang="ita">tronca dal lato che l'uomo è 
forcuto.</foreign></emph></l>

</quote></p>
	<p>Verba sunt autoris ad nos loquentis atque dicentis quod vidit unum in ista bulgia ad modum 
leiuti factum; hoc est quod habebat ventrem valde inflatum ad modum leiuti. Leiutum est illud 
instrumentum quod inter omnia musica instrumenta ventrem obtinet grossiorem; et vocatur pater 
omnium musicorum. Et propter gravem ydropisim que sic disparia membra facit, dicit autor quod 
iste inflatus tenebat labia sic aperta sicut facit ethycus propter sitim. Est autem ydropisis defectus 
virtutis digestive in epate, inflationem membrorum generans. Prima nanque digestio fit in stomaco, 
ubi separatur malum a bono; secunda in epate, et inde transmittitur nutrimentum ad alia membra. Et 
dicitur ydropisis ab <emph>ydor</emph>, quod est &lt;aqua&gt;. Sunt autem quatuor eius speties: 
Prima dicitur leuto flegmatica, que est totius corporis mollis inflatio, cedens digitorum impressioni. 
Et dicitur sic ab albo colore et humido humore. <emph><foreign lang="grc">Leuton</foreign></emph> enim grece, latine 
&lt;album&gt;; <emph>flegma</emph> vero est &lt;humor&gt;. Secunda dicitur yposarcha, ab 
<emph>ypo</emph> quod est &lt;sub&gt;, et <emph>sarchos</emph> quod est &lt;caro&gt;; 
quasi infirmitas sub carne latens. Est enim consumptio carnium cum respiratione mali odoris. Tertia 
vocatur aschytes, ab <emph>aschos</emph> quod est &lt;uter&gt;, eo quod venter percussus 
sonat ad modum utris semipleni. Quarta dicitur tympanites, eo quod venter percussus sonat ad 
modum tympani; et hoc facit ventositas que est inclusa in ventre, que propter sui siccitatem generat 
magnam sitim. Ista ultima spetie magister laborabat Adamus. Ideo sequitur in textu: 
<emph><foreign lang="ita">La grave ydropisì, che sì dispaia</foreign></emph>, etc., – 
idest ista ultima que dicitur tympanites, que ita disparia membra facit. <emph><foreign lang="ita">Con l'omor che mal converte</foreign></emph>, – quia bona digestio in epate 
non est facta. <emph><foreign lang="ita">Che 'l viso non risponde a la 
ventraia</foreign></emph>, – quia venter mala pinguedine pinguis et facies erat macra. 
<emph><foreign lang="ita">Faceva a lui</foreign></emph>, idest illi ydropico, – 
<emph><foreign lang="ita">tenere le labra aperte / come l'etico fa, che per la sete / – l'un 
verso 'l mento</foreign></emph>, – subaudi labium – <emph><foreign lang="ita">et l'altro in sù riverte</foreign></emph>. Ethyca est febris que consumit naturalem 
humiditatem in corpore et totam cutem facit aridam et duram, et quasi dissolvit compages 
membrorum. Nascitur enim, secundum physicos, ex ipsorum distemperantia; et ideo quanto plus 
bibunt, plus sitiunt. Unde Ovidius, in primo libro <title>De Faustis</title>.

<quote rend="block">
<l><emph>Sic quibus intumuit suffusa venter ab unda,</emph></l>
<l><emph>Quo plus sunt pote, plus sitiuntur aque.</emph></l>
</quote>
</p>
</div4>

<div4>
<head>vv. 64-69</head>
<p><quote rend="block">
<l><emph><foreign lang="ita">Li ruscelletti che de' verdi 
colli</foreign></emph></l>
<l><emph><foreign lang="ita">del Casentin discendon giuso in 
Arno,</foreign></emph></l>
<l><emph><foreign lang="ita">faccendo i lor canali freddi et 
molli,</foreign></emph></l>
<l><emph><foreign lang="ita">sempre mi stanno innanzi, et non 
indarno,</foreign></emph></l>
etc.
</quote></p>
	<p>Hic dicit magister Adamus quod <emph><foreign lang="ita">li 
ruscelletti</foreign></emph>, id est torrenticuli sive aque qui vel que de viridibus collibus 
Casentini descendunt in fluvium Arni, faciendo suos alveos frigidos atque molles, semper stant sibi 
ante; et hoc non frustra, quia in illis partibus falsitatis peccata commisit. Casentinum est quidam 
nobilis comitatus quorundam magnorum comitum qui sunt comites in Tuscia palatini. Vulgo autem 
dicuntur comites Guidi.</p>
</div4>

<div4>
<head>vv. 73-75</head>
<p><quote rend="block">
<l><emph><foreign lang="ita">Ivi è Romena, là dov'io 
falsai</foreign></emph></l>
<l><emph><foreign lang="ita">la lega suggellata del 
Baptista;</foreign></emph></l>
<l><emph><foreign lang="ita">per ch'io 'l corpo suso arso 
lasciai.</foreign></emph></l>

</quote></p>
	<p>Romena est quoddam castrum in dictis partibus Casentini, in quo castro iste magister 
Adamus falsificavit florenos auri ad petitionem trium comitum de Romena, scilicet Guidonis, 
Alexandri, et Aghinulfi.</p>
</div4>

<div4>
<head>vv. 76-78</head>
<p>Ideo ait in textu ipse magister Adamus:

<quote rend="block">
<l><emph><foreign lang="ita">Ma s'i' vedesse qui l'anima 
trista</foreign></emph></l>
<l><emph><foreign lang="ita">di Guido o d'Alexandro o di lor 
frate,</foreign></emph></l>
<l><emph><foreign lang="ita">per Fonte Branda non darei la 
vista.</foreign></emph></l>

</quote></p>
	<p>Fons Branda est quidam fons in civitate Senarum qui magnis aquis abundat in tantum quod 
totam illam civitatem abundantissime refocillat. Vult itaque dicere hic magister Adamus, quod 
potius vellet videre in illa pena secum istos comites, quam habere illum uberrimum fontem, licet 
ardeat magna siti.</p>
</div4>

<div4>
<head>vv. 79-81</head>
<p><quote rend="block">
<l><emph><foreign lang="ita">Dentro c'è l'una già, se 
l'arrabbiate</foreign></emph></l>
<l><emph><foreign lang="ita">ombre che van d'intorno dicon 
vero;</foreign></emph></l>
<l><emph><foreign lang="ita">ma che mi val, c'ò le membra 
legate?</foreign></emph></l>

</quote></p>
	<p>Dicit hic magister Adamus quod iam unus illorum trium comitum ibi erat, secundum quod 
umbre que per illam bulgiam currunt, idest Iohannes Schicchi et Mirra, sibi ferebant. Sed quid sibi 
hoc valebat, qui membra ligata habebat? Moraliter omnes damnati in inferno ligati dicuntur, et hoc 
quia nullum bonum opus possunt ibi penitus operari, licet expediti et liberi sint ad mala. Habent 
enim omnes potentias catenatas atque ligatas. Et primo potentiam operativam; quia, ut dictum est, 
nullum bonum possunt facere. Ideo dicitur Mathei XXII: Ligatis pedibus. Nam, secundum 
Augustinum, pedes anime sunt affectus. Tertio habent ligatam potentiam intellectivam, quia Deum 
nec aliquod bonum possunt ibi cognoscere; et hoc quia sunt in terra obscuritatis et oblivionis. Ideo 
dicitur ibidem: Mittite eum in tenebras exteriores. Et ideo, iuxta consilium Ecclesiastici VIIII: 
Quodcunque potest manus tua instanter operare, quia nec opus, nec scientia, nec sapientia, erunt 
apud inferos quo tu properas.</p>
	<p><emph><foreign lang="ita">Con tutto ch'ella volge undici miglia</foreign></emph>. 
Poetice hic autor designat quod ista decima bulgia est, in suo circuitu, undecim miliaribus; superior 
vero, idest nona, est viginti duobus. Et secundum istum modum, colligere possumus cuius 
amplitudinis sit ingressus Inferni, et cuius altitudinis sit profundum, ex quo quelibet superior linea 
circularis inferiorem excedit in duplo.</p>
</div4>

<div4>
<head>vv. 88-99</head>
	<p><emph><foreign lang="ita">I' son per lor tra sì fatta famillia</foreign></emph>; Lictera 
plana est usque ibi: <emph><foreign lang="ita">et non credo che deno in 
sempiterno</foreign></emph>. Sequitur:

<quote rend="block">
<l><emph><foreign lang="ita">L'una è la falsa c'accusò 
Gioseppo;</foreign></emph></l>
<l><emph><foreign lang="ita">l'altr'è 'l falso Synon greco da 
Troia;</foreign></emph></l>
etc.
</quote></p>
	<p>Hic tangit autor duorum nequitias falsatorum: Et primo pessimam et fraudulentam nequitiam 
illius egyptiace mulieris que falso accusavit Ioseph; secundo tangit callidam versipellemque 
nequitiam Synonis de Grecia, qui apud Troyam, dum fuit requisitus de vero, fraudem 
versipellissimam adinvenit. Primam hystoriam narrat Moyses in primo libro Genesis, XXXVIIII 
capitulo. Secundam vero Virgilius in secundo libro <title>Eneydorum</title>. Ystoria enim 
Iosep<add resp="ed">h</add> a Moyse texitur in hunc modum: Cum enim fratres Ioseph ipsum ex 
invidia vendidissent, emit eum Futiphar, eunucus princeps militie Pharaonis, volens propter ipsius 
pulcritudinem sibi carnaliter conmisceri. Sed Deus, qui custodiebat Ioseph, illum Futipharem adeo 
infrigidavit ut deinceps impotens fuerit coire, tanquam eunucus esset. Ideo eunucus dictus est; non 
enim fuit de eunucis regie, qui parvuli castrabantur. Itaque videntes eum Ierophanti, idest 
templorum sacerdotes, a re factum, de more suo ipsum pontificem elyopolcos, idest domus solis 
creaverunt. Ioseph autem invenit gratiam in conspectu domini sui, totamque domum et universa 
que ipse dominus possidebat, in manus ipsius Ioseph tradidit gubernanda. Benedixitque dominus 
domum Egyptii, idest Futipharis, propter Ioseph, qui tamen nichil de omnibus bonis illius nisi 
panem quo vescebatur summebat. Factum est autem quod domina sua uxor, scilicet Futifaris, iniecit 
oculos in Ioseph et ait: «Dormi mecum». Qui respondit: «Omnia sua tradidit 
michi dominus meus preter te, que uxor illius es. Quomodo ergo hoc possum facere? Immo et 
peccarem in Deum meum». Accidit autem, ut ait Iosephus, ut publica festivitas instaret, cui 
etiam mulieres interesse debebant. Tunc illa egritudinem simulavit viro, captans ob hoc solitudinem 
et silentium ut posset melius exorare Ioseph. Et apprehensa lacinia palii Ioseph, ait illi: 
«Dormi mecum». Qui iratus, relicto pallio in manu eius, egressus est foras. Illa 
contemptam se dolens, inde argumentum fidei retentum pallium ostendit marito revertenti, dicens: 
«Ingressus est ad me servus hebreus ut illuderet michi». Ille, nimis credulus verbis 
coniugis, Ioseph vinctum tradidit in carcerem regis. Ista ergo de causa ista falsa mulier egyptiaca 
hic ponitur ab autore. Ideo dicitur in textu:

<quote rend="block">
<l><emph><foreign lang="ita">L'una è la falsa c'accusò 
Gioseppo;</foreign></emph></l>

</quote></p>
	<p>Ystoria vero Synonis taliter ponitur a Virgilio, secundo libro <title>Eneydorum</title>. 
Dum enim Greci decem annis in obsidione troyana stetissent, et civitatem nullo modo capere 
possent, ad dolos et fraudes se finaliter converterunt. Fecerunt nanque fieri quendam equum mire 
magnitudinis ad honorem Palladis, simulantes esse votum ipsi Palladi Troyane per eorum salvo 
reditu persolvendum. De quo Virgilius:

<quote rend="block">
<l><emph>Ductores Danaum tot iam labentibus annis</emph></l>
<l><emph>Instar montis equum divine Palladis arce</emph></l>
<l><emph>Edificant, sectaque intexunt abiete costas:</emph></l>
<l><emph>Votum pro reditu simulant,</emph></l> etc.
</quote>
</p>

	<p>In quo quidem equo posuerunt Greci milites armatos; et simulantes recedere, in insula 
quadam que Tenedos dicitur consederunt. Tunc Troyani, credentes Danaos recessisse, portas 
aperiunt, et videntes tam mirabilem equi molem consilia perquirebant. Igitur Thimetes primus ait 
duci equum intra muros et in arce Minerve locari. Sed Capis, qui postea Capuam condidit, prorupit 
in medium et ait: «Aut huic equo supponite flammas, aut terebrate cavas et uteri tentate 
latebras». Sed vulgus incertum scinditur in contraria studia. Tunc Lycaon, videns populum 
in diversa distractum, ait:

<quote rend="block">
<l><emph><foreign lang="ita">O miseri, que tanta insania 
cives?</foreign></emph></l>
<l><emph><foreign lang="ita">Creditis avectos hostes? Aut ulla 
putatis</foreign></emph></l>
<l><emph><foreign lang="ita">Dona carere dolis Danaum? Sic notus 
Ulixes?</foreign></emph></l>
<l><emph><foreign lang="ita">Aut hoc inclusi ligno occultantur 
Achivi,</foreign></emph></l>
<l><emph><foreign lang="ita">Aut hec in nostros fabricata est machina 
muros.</foreign></emph></l>

</quote></p>
	<p>Et ecce dum talia ad populum loqueretur, pastores regis quendam Grecum nomine Synonem 
victum et ligatum trahebant ad regem. Qui interrogatus a Priamo quis esset, ait se esse Sinonem et 
de vinculis fugisse Grecorum. Quam fugam in hunc modum artificiose confinxit, dicens: Dum 
Greci tedio fessi vellent ab obsidione troiana recedere, miserunt Euripilem ad Apollinem 
consulendum. Qui reversus, responsum ipsius Apolinis in hec verba reportavit amara:

<quote rend="block">
<l><emph>Sanguine placastis ventos et virgine cesa.</emph></l>
<l><emph>Cum primum Yliacas, Danay, venistis ad horas:</emph></l>
<l><emph>Sanguine querendi reditus animaque litandum</emph></l>
<l><emph>Argolica. Vulgi que vox ut venit ad aures,</emph></l>
<l><emph>Obstupuere animi gelidusque per yma cucurrit</emph></l>
<l><emph>Ossa tremor, cui fata parent, quem poscat Apollo.</emph></l>
</quote>
</p>

	<p>Tunc de consensu Euripilis et Calcantis ego fui ad immolandum electus; sed deorum auxilio 
vincula rupi et de eorum manibus sic evasi.

<quote rend="block">
<l><emph>Quod te per superos et conscia numina veri,</emph></l>
<l><emph>Per si qua est que restet adhuc mortalibus usquam</emph></l>
<l><emph>Intemerata fides, oro, miserere laborum</emph></l>
<l><emph>Tantorum, miserere animi non digna ferentis.</emph></l>
</quote>
</p>

	<p>Tunc Priamus: «His lacrimis vitam damus», inquit, «et miserescimus 
ultro». Ipsumque a vinculis solvens, dictis ita affatur amicis:

<quote rend="block">
<l><emph>«Quisquis es (amissos hinc iam obliviscere 
Graios)</emph></l>
<l><emph>Noster eris; michique hec edissere vera roganti:</emph></l>
<l><emph>Quo molem hanc immanis equi statuere? Quis 
autor?</emph></l>
<l><emph>Quidve petunt? Que religio? aut que machina 
belli?»</emph></l>
<l><emph>Dixerat. Ille dolis instructus et arte Pelasga</emph></l>
<l><emph>Sustulit exutas vinculis ad sydera palmas.</emph></l>
</quote>
</p>

	<p>Et ait ad Priamum: «Postquam scelerum inventor Ulixes fatale Palladium de arce 
troiana cruentis manibus asportavit, ipsa Pallas que prius erat spes et vita Grecorum ipsos deseruit 
et suo patrocinio spoliavit. Ut placarent ipsam Palladem, de Calcantis consilio, factus est iste equus 
ita grandis ut non possit per portas immitti troyanas; et hoc ne in antiquam defensionem in qua erat 
Troia sub Palladio verteretur». Talibus itaque insidiis periurique arte Synonis credita res est, 
captique dolo Troyani, quos non anni domuere decem, non mille carine, conclamant.

<quote rend="block">
<l><emph>Dividimus muros et menia pandimus urbis.</emph></l>
<l><emph>Accingunt se omnes operi pedibusque rotarum</emph></l>
<l><emph>Subiciunt lapsus, et stuppea vincula collo</emph></l>
<l><emph>Intendunt: scandit fatalis machina muros.</emph></l>
</quote>
</p>

	<p>Quam machinam postquam in arce troiana locassent et omnes essent somno vinoque sepulti, 
Synon aperuit hostium equi. Quo aperto, Greci qui intus erant foras exeunt, per civitatem 
discurrunt, vigiles trucidant, et signo flammarum exercitum latentem allicuint. Et sic, dolo Ulixis 
qui erat in equo, et falsitate Synonis qui aperuit equum, capta et incensa fuit antiquissima illa Troia. 
De qua Virgilius:

<quote rend="block">
<l><emph>Urbs antiqua ruit multos dominata per annos.</emph></l>
<l><emph>per febbre acuta gittan tanto leppo.</emph></l>
</quote></p>

	<p>Febris acuta facit patientem, ex nimio ardore atque ex nimia debilitate, sudare, ex quo 
sudore vapor sive fumus putridus generatur.</p>
</div4>

<div4>
<head>vv. 100-102</head>
<p><quote rend="block">
<l><emph><foreign lang="ita">Et l'un di lor, che si recò a 
noia</foreign></emph></l>
<l><emph><foreign lang="ita">forse d'esser nomato sì 
obscuro</foreign></emph></l>

</quote>
– idest aperte –
<quote rend="block">
<l><emph><foreign lang="ita">col pugno li percosse l'epa 
croia.</foreign></emph></l>

</quote>
– idest ventrem durum –
<quote rend="block">
<l><emph><foreign lang="ita">Quella sonò come foss'un 
tamburo;</foreign></emph></l>

</quote></p>
	<p>Quia ydropsis ystius Adami fuit ex quarta specie que dicitur tympanites, ideo dicit autor 
quod, dum fuit percussus in ventre, quod venter sonuit sicut tympanum, quod vulgo dicitur 
<emph>tamburo</emph>. Fit autem timpanum ex pelle sive carta desiccata, super lignum ex una 
parte extensa. Illud autem instrumentum quod vulgo dicitur <emph>tamburello</emph>, latine 
dicitur <emph>simphonia</emph>. Est enim simphonia, secundum Ysidorum, tertio libro 
<title>Eth.</title>, lignum cavum, ex utraque parte pelle extenta, quam virgulis hinc et inde musici 
feriunt.</p>
</div4>

<div4>
<head>vv. 103-117</head>
<p><emph><foreign lang="ita">et mastro Adamo li percosse 'l volto,</foreign></emph> etc. 
Lictera plana est usque ibi:

<quote rend="block">
<l><emph><foreign lang="ita">et tu per più c'alcun altro 
dimonio.</foreign></emph></l>

</quote></p></div4>

<div4>
<head>vv. 118-120</head>
<p>Sequitur:

<quote rend="block">
<l><emph><foreign lang="ita">Ricorditi, spergiuro, del 
cavallo.</foreign></emph></l>

</quote></p>
	<p>Quia hic agitur de falso iuramento et mendacio Synonis, ideo de ipsis peccatis aliqua 
videamus. Et primo videamus utrum iuramentum sit licitum. Et videtur quod non, quia Christus 
mandavit, ut habetur <title>Mathei</title> quinto: Dico vobis omnino non iurare neque per celum, 
quia tronus Dei est, neque per terram, quia scabellum pedum eius est, neque per Ierosolimam, quia 
civitas magni regis est, neque per caput tuum iuraveris, quia non potes unum pilum facere album 
vel nigrum. Sit autem sermo vester: Est, est; non, non. Contra est usus Ecclesie, que non solum 
permittit iurare, sed insuper iuramentum extorquet. Respondeo: Iuramentum per se non est malum, 
sed ne facilitate iurandi in periurium cadamus. Ideo iurare nobis in autoritate proposita prohibetur, 
ut dicit glosa ibidem. Aliter esset contrarium illi autoritati que habetur Deuteronomii 6: Per nomen 
Dei iurabis, – supple: si iurare contingat –. Sed nota quod sex sunt casus in quibus 
potest licite quis iurare, qui his duobus versibus continentur:

<quote rend="block">
<l><emph>Lex et fama, fides, reverentia, cautio damni</emph></l>
<l><emph>Defectus veri tibi dant iurare libenter.</emph></l>
</quote>
</p>

	<p>Primus itaque casus est lex, quia in lege mosaica fuit permissum, ut habetur Deuteronomii 
VI. Et hoc duplici de causa ad honorem, scilicet, et reverentiam Dei, ut esset iuramentum fidelis 
protestatio divine maiestatis, et propter ydolatriam vitandam, quia iurantes per nomen Dei ydola 
vilescere faciebant. Secundus casus est fama. Licite quippe iuratur pro fama purganda vel 
conservanda, Ecclesiastici 41: Curam habe de bono nomine, hoc enim magis permanebit tibi quam 
mille thesauri magni et pretiosi. Et Ecclesiastes VII: Melius est nomen bonum quam unguenta 
optima. Tertius casus est fides: permittit enim fides ut iuretur ad hoc ut ipsa fides astruatur in 
cordibus simplicium, et ut conservetur status Ecclesie pro quibus etiam iurant religiose persone. 
Quartus casus est reverentia – supple Dei – ut paret supra; sed multi sunt qui nullam 
reverentiam exhibent divine maiestati cum impudica lingua demonica membra scindentes nunc per 
caput, nunc per oculos, nunc per cor, nunc per sanguinem, nunc per corpus inverecunde iurantes. 
Quintus casus est cautio damni; permittitur enim tibi iurare ut res tua indemnis conservetur vel 
amissa recuperetur. Sextus casus est defectus veri; quia enim deficit verum in proximo. Ideo 
propter istum defectum adiunctum est iuramentum: Est autem iuramentum assertio vel negatio 
alicuius rei, inducto Deo teste, vel cum attestatione rei sacre. Periurum vero est assertio falsi sive 
negatio veri, inducto Deo teste, vel interpositione rei sacre. Et habet iuramentum tres species: Prima 
est pernitiosa, ut quotiens intendat quis nocere proximo. Secunda est falsa, ut cum iurat quis falsum 
vel scienter vel ignoranter; si scienter, est mortale peccatum; si ignoranter, veniale. Tertia est 
permutatoria, ut cum quis male iurat et illud tale iuramentum non observat; sicut David iuravit quod 
occideret Nabal, et tamen non occidit, ut habetur Primo Regum 29. Unde beatus Ysidorus, et 
habetur in Decretis: In male promissis rescinde fidem et in turpi voto muta decretum. Octo autem 
sunt casus sive species in quibus male iuratur. Que octo species his duobus versibus continentur:

<quote rend="block">
<l><emph>Si male iurandi species sit cura notandi,</emph></l>
<l><emph>Per primas fato per ydonea commemorato.</emph></l>
</quote>
</p>

	<p>Prime autem lictere huius dictionis fato sunt F et A. Per F intellige falsum iuramentum, quod 
semper est pernitiosum et mortiferum, ut dicit Augustinus. Per A intellige appetere iurare; quod 
prohibet beatus Iacobus in sua canonica 4: Nolite iurare fratres mei, idest non habeatis voluntatem 
iurandi nisi urgente necessitate. Et adde omnes licteras huius dictionis ydonea. Per I intellige 
irreverenter iurare, sicut faciunt illi qui tota die per nomen Domini et per nomina sanctorum 
irreverenter iurant. Per D intellige dolose; quando quis in dolo vel fraude iurat. Unde inter beatos 
David illum connumerat qui non iurat in dolo proximo suo. Per O intellige otiose iurare; quod 
prohibetur Exodi 21: Non assumes nomen Dei tui in vanum. Ille nomen Dei sui in vanum assumit 
qui otiose, idest sine aliqua causa, iurat. Per N intellige negligenter iurare; ille negligenter iurat qui 
in omni iuramento nomen Domini nominat. Deuteronomii V: Non usurpabis nomen Dei tui frustra. 
Per E intellige erronice iurare, cum errorem vel dubium iuramento affirmat. Contra quod dicitur 
Ecclesiastici XI: De ea re que te non molestat, ne certes. Per ultimam licteram A intelligitur 
consuetudo iurandi, Ecclesiastici 23: Iuratione non assuescat os tuum; multi enim casus sunt in illa. 
Nominatio vero Dei non sit assidua in ore tuo et nominibus sanctorum non ammiscearis. Istis modis 
si quis iurat fit periurus, et maxime si tangat Evangelium vel aliquam scripturam vice et nomine 
Evangelii. Et nota in quot pericula simul et semel incidit periurus cum extendit manum suam in 
missale; in quo quatuor estant scripta, scilicet consecratio corporis et sanguinis Christi, suffragia 
sanctorum, beatitudo iustorum, et damnatio reproborum. Est igitur iuramenti sui sensus: Nisi verum 
sit quod iuro, non iuvent me post mortem meam missarum celebrationes, nec sanctorum suffragia 
michi prosint; perdamque beatitudem sanctorum et incurram penam damnatorum. Et ista de 
iuramento sufficiant et periuro.</p>
	<p>Mendacium autem est falsa vocis significatio cum intentione fallendi, ut ait Augustinus. 
Mentiri vero, secundum Gregorium, est contra mentem ire. Et istud potest fieri verum dicens: Unde 
non omnis qui mentitur falsum dicit, sicut converso qui falsum dicit cum intentione fallendi, quia 
ream linguam non facit nisi rea mens. Et nota quod tria sunt genera mendacii, secundum beatum 
Gregorium: Primum est mendacium malignitatis, quod est cum intentione fallendi, et semper est 
mortale peccatum. De quo in libro Sapientie: Os qui mentitur occidit animam suam. Secundum est 
mendacium benignitatis, quo mentite sunt obstetrices Pharaoni, ut habetur Exodi primo. Tertium est 
mendacium ioci, quod in sermone solet fieri quotidie. Omne tamen mendacium est peccatum, ut 
dicit Augustinus. Et nota quod mendacium est valde cavendum, quia hominem assimilat dyabolo: 
aufert enim ei ymaginem veritatis, et imprimit ymaginem falsitatis. Primum nanque mendacium 
dyabolus dixit cum, Ysaie XIIII, ait: Ero similis altissimo. Secundum cum dixit Eve: Nequaquam 
moriemini; Genesis tertio. Inter homines vero primus mentitus est Caym, cum dixit se nescire 
fratrem suum quem occiderat; Genesis quinto; unde a Domino maledictus est, et vagus et profugus 
est super terram factus. Item Anania et Saphyra mentiti sunt Spiritui Sancto et morte percussi sunt, 
ut habetur Actuum quinto. Item Beatus Petrus per mendacium ad hoc pervenit ut negaret Christum. 
Legitur de quodam sene in Vitis Patrum quod fratribus ad se venientibus et de perfectione vite 
loquentibus dixit quod, ex quo conversus fuerat, nunquam mendacium de ore ipsius prodiit; et 
quicquid a Domino peteret consecutus est. Et infra triduum viderunt fratres animam eius ab angelis 
in celum portari. Sciendum tamen est quod, si non liceat mentiri, licet tamen captiose loqui, idest 
veritatem celare pro loco et tempore, et tamen mendacium non proferre. Exemplum Iacob qui ait ad 
patrem, Genesis 27: Ego sum Esau primogenitus tuus, hoc est primogenitus non natura sed gratia, 
idest ille cui debetur ius primogeniture, quam Exau illi vendiderat. Item Abraam dixit de Sarra 
uxore sua: «Soror mea est» ut patet Genesis XX. Item Tobie V dixit Raphael angelus 
ipsi Tobie: Ego sum Azarias, Ananie magni filius. Azaria enim interpretatur adiutor; Ananias vero 
gloria Dei. Et angeli sunt tanquam adiutores glorie Dei. Item de sancto Cadmundo legitur quod, 
occurrentibus hostibus et regem Cadmundum querentibus, respondit: «Me egrediente, 
egressus est rex». Et Dominus de Iohanne: Si vultis scire, Iohannes est Elyas, – 
subaudi officio, non persona –. Et sic pateat de iuramento, periurio, et mendacio. Propter 
falsum itaque mendacium Synon Grecus in ista bulgia ponitur ab autore. Ideo dicitur in textu: 
<emph><foreign lang="ita">Ricorditi spergiuro del cavallo</foreign></emph>. –</p>
</div4>

<div4>
<head>vv. 127-129</head>
<p>Lictera plana est usque ibi:

<quote rend="block">
<l><emph><foreign lang="ita">tu ài l'arsura e 'l capo che ti 
dole;</foreign></emph></l>
<l><emph><foreign lang="ita">et per leccar lo specchio di 
Narcisso,</foreign></emph></l>
<l><emph><foreign lang="ita">non vorresti a 'nvitar molte 
parole.</foreign></emph></l>

</quote></p>
	<p>Vult hic dicere Synoni Adamus: Tu habes, propter febrem quam pateris, dolorem in capite et 
arsuram talem in gutture, quod ad lambendum speculum Narcissi, idest fontem, invitamina multa 
nolles. Istoriam sive fabulam Narcissi scribit Ovidius, tertio libro <title>Meth.</title> Fuit enim in 
partibus Aonie quidam nomine Cephisus, qui ex uxore sua Linope unum filium habuit, qui in sui 
nativitate adeo pulcer fuit, quod etiam in illa etate poterat iam amari. Natus autem puer, Narcissus 
vocatur. De quo consultus vates fatidicus Tyresias utrum matura tempora senectutis videret, 
«Si se non noverit» inquit, idest si se non videret, «diu vivet». Puer 
autem in XXI anno tante pulcritudinis erat quod

<quote rend="block">
<l><emph>Multi illum iuvenes, multe cupiere puelle:</emph></l>
<l><emph>Sed fuit in tenera tam dura superbia forma,</emph></l>
<l><emph>Nulli illum iuvenes, nulle tetigere puelle.</emph></l>
</quote>
Inter multas vero puellas que Narcissum amabant, fuit una nimpha que vocabatur Echo: que ut vidit 
Narcissum per devia rura vagantem, valido amore incaluit, eiusque vestigia furtim sequens, voluit 
inicere desiderato brachia collo. Cui Narcissus: «Ante», ait, «emoriar quam sit 
tibi copia nostri». Unde illa

<quote rend="block">
<l><emph>Spreta latet silvis pudibundaque frondibus ora</emph></l>
<l><emph>Protegit et solum exillo vivit in antris;</emph></l>
<l><emph>Sed tamen heret amor crescitque dolore repulse;</emph></l>
<l><emph>Et tenuant vigiles corpus miserabile cure</emph></l>
<l><emph>Adducitque cutem macies et in aera sucus</emph></l>
<l><emph>Corporis omnis abit; vox tantum atque ossa 
supersunt.</emph></l>
<l><emph>Inde latet silvis, nulloque in monte videtur,</emph></l>
<l><emph>Omnibus auditur: sonus est qui vivit in illa.</emph></l>
</quote>
</p>

	<p>Per istum itaque modum Narcissus deluserat plures iuvenes pluresque puellas. Unde unus 
iuvenis despectus ab ipso, manus ad ethera tollens ait: «Sic amet ipse licet, sic non potiatur 
amato», idest licitum sit ei ut aliquem amet sicut ego dilexi eum, sed talem fructum habeat 
de eo qualem ego habui de ipso. Quam orationem audiens Rannusia, idest fortuna, exaudivit; que 
Rannusia dicitur ab oppido Ranno, in quo antiquitus colebatur. Fuit autem exaudita istius 
deprecatio per hunc modum: erat enim in quadam silva quam Narcissus, causa venandi, sepe sepius 
frequentabat quidam fons aque limpidissime, ameno prato, et arboribus circumseptus.

<quote rend="block">
<l><emph>Hic puer et studio venandi lassus et estu</emph></l>
<l><emph>Procubuit, faciemque loci fontemque secutus,</emph></l>
<l><emph>Dumque sitim sedare cupit, sitis altera crevit,</emph></l>
</quote>
</p>

	<p>Nam ut in aqua suam faciem formamque conspexit, captus est ymagine et sue umbre. 
Credensque illam suam umbram esse alium iuvenem, ipsum amplecti suis brachiis nitebatur. 
Ovidius:

<quote rend="block">
<l><emph>Spectat humi positus geminum, sua lumina, sydus</emph></l>
<l><emph>Et digitos Bacho, dignos et Apolline crines.</emph></l>
<l><emph>Impubesque genas et eburnea colla decusque</emph></l>
<l><emph>Oris et in niveo mixtum candore ruborem,</emph></l>
<l><emph>Cunctaque miratur, quibus est mirabilis ipse:</emph></l>
<l><emph>Se cupit imprudens et, qui probat, ipse probatur,</emph></l>
<l><emph>Dumque petit, petitur, pariterque accendit et ardet.</emph></l>
<l><emph>Irrita fallaci quotiens dedit oscula fonti,</emph></l>
<l><emph>In medias quotiens visum captantia collum</emph></l>
<l><emph>Brachia mersit aquas nec se deprehendit in illis!</emph></l>
<l><emph>Quid videat, nescit; sed quod videt, uritur illo.</emph></l>
</quote>
</p>
	<p>Tali itaque visione delusus, Narcissus non manducabat nec quietem aliquam capiebat, sed 
ibi suam vitam se ipsum videndo inaniter consumebat. Ovidius:

<quote rend="block">
<l><emph>Non illum Cereris, non illum cura quietis</emph></l>
<l><emph>Abstrahere inde potest, sed opaca fusus in herba</emph></l>
<l><emph>Spectat inexpleto mendacem lumine formam.</emph></l>
</quote>
Et loquens ad suam umbram ita ipsam ac si esset unus iuvenis deprecatur:

<quote rend="block">
<l><emph>Quisquis es, huc exi! quid me, puer unice, fallis</emph></l>
<l><emph>Quove petitus abis? certe nec forma nec etas</emph></l>
<l><emph>Est mea, quam fugias, et amarunt me quoque 
nimphe!</emph></l>
<l><emph>Spem michi nescio quam vultu promittis amico,</emph></l>
<l><emph>Dumque ego porrexi tibi brachia, porrigis ultro,</emph></l>
<l><emph>Cum risi arrides; lacrimas quoque sepe notavi</emph></l>
<l><emph>Me lacrimante tuas; nutu quoque signa remittis.</emph></l>
</quote>
</p>
	<p>Cum autem illa umbra quam videbat in aquis nichil sibi breviter responderet, perpendit quod 
ymago sua erat illa cuius amore tam acriter urebatur. Et ait:

<quote rend="block">
<l><emph>Iste ego sum: sensi, nec me mea fallit ymago;</emph></l>
<l><emph>Uror amore mei: flammis moveoque feroque.</emph></l>
<l><emph>Quod cupio mecum est: inopem me copia fecit.</emph></l>
</quote>
</p>
	<p>Quasi dicat: Quod cupio habere mecum est, sed ad usum amoris habere non possum. Et ideo 
copia mei facit me inopem, idest sine opere mei quia michi ipsi opem ferre non possum. Istis itaque 
amoris stimulis agitatus, ceu matutine pruine sole liquefieri solent, ita cepit in se ipso totaliter 
liquefieri. Et sic deficiens, transformatus in florem cecidit inter flores. Ovidius:

<quote rend="block">
<l><emph>Et neque iam color est mixto candore rubori,</emph></l>
<l><emph>Nec vigor et vires et que modo visa placebant,</emph></l>
<l><emph>Nec corpus remanet, quondam quod amaverat 
Echo.</emph></l>
</quote>
</p>
	<p>Cum autem corpus ipsius driades nimphe sepelire curarent, iam non corpus sed florem 
croceum inveniunt inter flores. Ovidius:

<quote rend="block">
<l><emph>Iamque rogum quassasque faces feretrumque 
parabant,</emph></l>
<l><emph>Nusquam corpus erat; croceum pro corpore florem.</emph></l>
<l><emph>Inveniunt foliis medium cingentibus albis.</emph></l>
</quote>
</p>
	<p>Ista fabula de Narcisso et Echo sumpta est ex quadam philosophica ratione. Echo enim nil 
aliud est nisi quedam resonantia, que fit in vallibus sive silvis vel in concavitatibus montium vel 
murorum; et formatur talis resonantia ex repercussione alicuius strepitus vel clamoris. Non tamen 
resonat nisi ultima sonantia verborum vel vocis. Unde Ovidius dicit quod Echo in fine loquendi, 
ingeminat voces auditaque verba reportat. Accipe ergo per Narcissum, qui in silvis clamorem cum 
canibus faciebat, aliquem strepitum sive sonum. Per Echo vero accipe responsum ultimorum 
verborum sive sonorum, qui redditur ex repercussione aeris in silvis, montibus, seu saxis. Cetera 
vero ipsius Narcissi que poetice describuntur, excepto uno, vera sunt. Verum enim fuit quod amavit 
se ipsum quando se primum vidit in aquis, et quod amore sui ipsius, quia se ipso frui non poterat, 
periit iuxta fontem. Quod vero in florem dicitur transformatus, hoc ideo fingitur quia inter flores 
mortuus est inventus. Et ex hoc fabula vendicat scilicet locum. Improperando igitur dicit Synoni 
magister Adamus: Tu laboras adeo magna siti quod libenter speculum lamberes tu Narcissi, idest 
libenter biberes de aqua fontis in quo Narcissus se ipsum speculando videbat.</p>

	<p>In isto cantu continentur quatuor comparationes et tria notabilia.</p>
</div4>
</div3>

<div3 n="Comparationes">
<div4>
<head>vv. 25-27</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">quant'i' vidi du' ombre smorte et 
nude,</foreign></emph></l>
<l><emph><foreign lang="ita">che mordendo correvan di quel 
modo</foreign></emph></l>
<l><emph><foreign lang="ita">che 'l porco quando del porcil si 
schiude.</foreign></emph></l>

</quote>
Lictera plana est.</p>
</div4>

<div4>
<head>vv. 49-51</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">I' vidi un, fatto a guisa di 
leuto,</foreign></emph></l>
<l><emph><foreign lang="ita">purch'elli avess'avuta 
l'anguinaia</foreign></emph></l>
<l><emph><foreign lang="ita">tronca dal lato che l'uom à 
forcuto.</foreign></emph></l>

</quote>
Lictera plana est.</p>
</div4>

<div4>
<head>vv. 91-93</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Et io a lui: «Chi son li due 
taupini,</foreign></emph></l>
<l><emph><foreign lang="ita">che fumman come man bagnata 'l 
verno,</foreign></emph></l>
<l><emph><foreign lang="ita">giaccendo stretti a' tuoi dextri 
confini?»</foreign></emph></l>

</quote></p>
	<p>Circa istam comparationem, que naturalis est, potest fieri una questio; quare scilicet potius 
in hieme quam in estate fumat manus balneata. Respondeo: In hieme enim pori corporis ratione 
exterioris frigoris constringuntur, idcirco calor interius adunatur. In lotione vero, quantumcumque 
aqua sit frigida, propter fricationem manuum pori aperiuntur, ex qua apertura calor egrediens 
aquam calefacit intantum quod manus fumare facit. In estate autem propter exteriorem calorem pori 
stant aperti; et ideo cum homo balneat sibi manus, ipsa manus fumare non potest, quia calor interior 
non est unitus, sed extra vaporabiliter est egressus. Et ista est causa quare potius in estate quam in 
hieme homo infrigidatur, quia in estate pori sunt aperti. Istud idem videmus in elemento terre. Terra 
enim in estate est tota aperta; ideo pullulat. In hieme vero constringitur propter frigus; unde calor 
interius in terre visceribus adunatur. Et idcirco nichil pullulat, terram exteriore frigore 
constringente, sed per puteos fumum emittit: quod in estate non accidit, ut videmus.</p>
</div4>

<div4>
<head>vv. 136-141</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">Et qual'è que' che su' dannagio 
sogna,</foreign></emph></l>
<l><emph><foreign lang="ita">che sognando disidera 
sognare,</foreign></emph></l>
<l><emph><foreign lang="ita">sì che quel ch'è, come non fosse 
agogna,</foreign></emph></l>
<l><emph><foreign lang="ita">tal mi fec'io, non potendo 
parlare,</foreign></emph></l>
<l><emph><foreign lang="ita">che disiava scusarmi, et 
scusava</foreign></emph></l>
<l><emph><foreign lang="ita">me tuttavia, et nol mi credea 
fare.</foreign></emph></l>

</quote></p>

	<p>Ista est una pulcerrima comparatio que talis est: Multotiens accidit quod homo somniat turpe 
aliquod vel damnosum. – Et in tali somnio dicit: «Utinam istud esset somnium et non 
verum». Et sic id quod est, idest, somnium desiderat velut si somnium non fuisset. Ideo ait:

<quote rend="block">
<l><emph><foreign lang="ita">sì che quel ch'è, come non fosse 
agogna,</foreign></emph></l>

</quote></p>
	<p>Inducta comparatione istius somnii, dicit autor talem nempe me feci loqui non valens: nam 
desiderabam me excusare, et excusabam, sed de hoc non advertebam. Excusabat enim se autor cum 
verecundia quam in facie pretendebat. Ideo dixit sibi Virgilius, ut ait autor in textu:

<quote rend="block">
<l><emph><foreign lang="ita">«Magior difecto men vergogna 
lava»</foreign></emph></l>
<l><emph><foreign lang="ita">disse 'l maestro, «che 'l tuo non è 
stato,</foreign></emph></l>
<l><emph><foreign lang="ita">però d'ogni tristitia ti 
disgrava».</foreign></emph></l>

</quote></p></div4>
</div3>

<div3 n="Notabilia">
<div4>
<head>vv. 61-63</head>

<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">i' ebbi vivo assai di quel ch'i' 
volli</foreign></emph></l>
<l><emph><foreign lang="ita">et ora, lasso! un gocciol d'aqua 
bramo.</foreign></emph></l>
</quote>
</p>
	<p>In hoc notabili evidenter apparet quod qui in hac vita consolatur, in alia tribulatur. 
Impossibile est enim, secundum sanctos, quod hic et ibi consolatio habeatur. Unde beatus 
Ieronimus ad Elyodorum <title>De Contemptu Mundi</title>: Delicatus, inquit, es frater carissime, 
si et hic vis gaudere cum seculo et postea regnare cum Christo.</p>
</div4>

<div4>
<head>vv. 70-72</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">La rigida iustitia che mi 
fruga</foreign></emph></l>
<l><emph><foreign lang="ita">trage cagion del loco ov'i' 
peccai</foreign></emph></l>
<l><emph><foreign lang="ita">per metter più li mie' sospiri in 
fuga.</foreign></emph></l>
</quote>
</p>
	<p>In hoc notabili notare debemus quod non solum peccatum est causa pene, sed etiam locus 
ubi peccatum committitur. Ideo ait divina iustitia peccatori: «Ubi te invenero, ibi te 
iudicabo»; hoc est: propter locum enim in quo peccasti, te etiam iudicabo. Ideo ait magister 
Adamus: Rigida iustitia que me cruciat, sive pungit, causam trahit de loco in quo peccavi; idest ille 
locus amenus et aquis abundans, quia ibi peccavi, sua continua recordatione me cruciat et 
tormentat.</p>
</div4>

<div4>
<head>vv. 145-148</head>
<argument><p>TERTIUM NOTABILE.</p></argument>
<p><quote rend="block">
<l><emph><foreign lang="ita">«chè voler ciò udire è bassa 
vollia».</foreign></emph></l>
</quote>
</p>
	<p>Dum homo delectatur audire ista infima, sicut sunt altercationes mulierum et clamores 
rusticos vulgi, ostendit se habere infimum appetitum. Ideo Dantes in hoc notabili reprehenditur a 
magistro.</p>

	<p>Et sic patet XXX cantus prime cantice.</p>
</div4>
</div3>
</div2>

<div2>
<head>XXXI</head>

<div3 n="Incipit">
<head>INCIPIT XXXI CANTUS PRIME CANTICE COMEDIE.</head>
<div4>
<head>vv. 1-66</head>
	<p>In isto XXXI cantu autor cum precedenti trigesimo sic concordat. In fine enim superioris 
cantus ipsum Virgilius reprehenderat eo quod altercationes illorum duorum altercantium 
auscultabat; sed mox ut vidit ipsum in facie rubicundum, ipsum dulciter confortavit. Ideo 
continuando, sic incipit istum cantum: Una et eadem lingua primitus me momordit, ita quod ex 
utraque parte michi faciem coloravit, sed statim michi obtulit medicinam. Taliter nempe audio quod 
lancea Achillis suique patris solita erat esse primo tristis postea boni signi. Inducta ista 
comparatione, dicit autor quod a decima bulgia, que est in fine octavi circuli, recederunt et versus 
nonum et ultimum circulum processerunt, dicens: Nos dedimus dorsum misero valloni, et super 
ripam que ipsum circumdat, recta via, sine aliquo sermone, arripuimus iter nostrum. Ibi enim erat 
minus quam nox et minus quam dies, ita quod oculus meus ibi modicum penetrabat. Sed ego sensi 
unius cornu tam altum sonum, quod fecisset omnem tonitruum certe raucum. Ad cuius sonitum 
versus unum locum pedes et oculos mox direxi. Post dolorosum nempe conflictum, quando Carolus 
Magnus perdidit sanctam gestam, non sonuit terribiliter sic Orlandus. Modicum vero portavi faciem 
versus illac, quod michi fuit visum multum altas turres videre, propter quod dixi Virgilio: 
«Magister, que terra est ista?» Et ille michi: «Quia per tenebras nimis a longe 
tu transcurris, ideo evenit quod postea tua ymaginatio errare te facit. Tu videbis bene, si illuc 
coniunges te ipsum, quantum sensus decipitur de longinquo. Et ideo aliquantulum punge te 
ipsum». Postea care me cepit per manum et ait: «Prius quam nos simus ibi plus 
prope, ad hoc ut factum istud tibi minus extraneum videatur, scias quod non sunt turres, immo 
gigantes, et sunt in puteo in circuitu ripe ab umbilico deorsum». Et sicut quando nebula 
diradatur, et visus oculi paulatim recipit figuram illius rei quam vapor, qui stipat aerem, celat, ita 
quod ego penetrando auram grossam et obscuram magis et magis versus spondam putei 
propinquando, fugiit a me error et crevit michi timor. Quia sicut Monsreggione per circuitum 
quorum murorum turribus coronatur, ita prodam que puteum circumcingit turritabant cum media 
persona horribiles gigantes, quibus de celo adhuc quando tonat Iupiter comminatur. Et ego alicuius 
faciem, spatulas, pectus, ventrisque magnam partem et per tybias inferius amba brachia iam 
videbam. Natura certe, quando dimisit artem talium animalium, satis bene fecit, ad hoc ut tolleret 
tales executores Marti. Et si ipsam elefantorum et balenarum non penitet, qui subtiliter respicit plus 
iustam ipsam retinet et discretam. Quia ubi vel quando argumentum sive subtilitas mentis cum mala 
voluntate coniungitur atque posse, nullam reparationem potest facere ibi gens. Facies enim sua 
videbatur michi ita longa et grossa sicut est pinea Sancti Petri de Roma, et ad suam proportionem 
alia membra erant; ita quod ripa, que erat perizoma a medietate inferius, ostendebat bene tantum 
superius, quod tres frisones se male iactassent pertingere ad locum – subaudi perizomatis 
– usque ad caput. Quia ego videbam bene triginta magnos palmos ab illo loco inferius ubi 
homo fibulat clamidem seu vestem.</p>
</div4>

<div4>
<head>vv. 67-145</head>
	<p>Iste itaque tam magnus et ferus, ut vidit autorem, cepit ignota lingua clamare: 
«Raphèl maì amèc zumbrì almi». Ad quem Virgilius: «O anima stulta, tene te 
cum cornu, et cum illo rabiem tuam satia, quando ira seu alia passio te tormentat. Scrutare etiam 
tibi collum, et invenies ibi funem qui tenet illum ligatum, o anima confusa, et respice illum qui 
tuum magnum litiat tibi pectus». Postea dixit ad Dantem: «Iste se ipsum accusat. Iste 
nempe est Nembroth, propter cuius malum cogitatum solummodo uno linguagio homines non 
utuntur. Dimitte illum et non loquamur in vanum, quia ita est sibi quodlibet linguagium sicut suum 
alteri, quod nulli est notum». Post hec, ait autor, nos volvimus a sinistris et ad tractum unius 
baliste invenimus alium satis plus ferum atque maiorem; ad cingendum ipsum nescio dicere quis 
esset ille magister, sed ipse tenebat succintum anterius levum et posterius brachium dextrum cum 
una catena, que ipsum tenebat vinctum a collo inferius, ita quod a discoperto superius se revolvebat 
usque ad girum quintum. «Iste superbus voluit esse expertus sue potentie contra summum 
Iovem», dixit michi dux, «propter quod taliter muneratur. Fialtes est suum nomen, 
qui operatus est maximas probitates quando gigantes timorem diis superis ingesserunt. Ideo manus 
quas tunc movit nunquam de cetero sibi licere movebit». Et ego ad eum: «Si esse 
potest, ego vellem quod de immenso Briareo experientiam haberent oculi mei». Unde ille 
respondit: «Tu videbis Antheum hic prope qui loquitur et est solutus, et qui nos in fundo 
omnis mali deponet. Ille enim, quem tu vis videre, est multum plus illac, et est ligatus et factus sicut 
iste, excepto quod plus ferox apparet in vultu». Non fuit unquam terremotus horribilis 
tantum, qui excuteret unam turrim ita fortiter, sicut Fialtes ad se excutiendum fuit solicitus et 
attentus. Tunc timui ego plus quam timuerim unquam mortem, et non erat opus plus quam 
dubitatio, si non vidissem catenas quibus est tam fortiter colligatus. Post hec processimus magis 
ultra et venimus ad Antheum, qui bene quinque allis exibat, excepto capite, de caverna. Ad quem 
Virgilius: «O tu qui in fortunata valle que fecit heredem glorie Scipionem, quando Anibal 
cum suis spatulas illi volvit, reportasti iam mille leones pro preda, quia si tu interfuisses alteri 
guerre tuorum fratrum, adhuc creditur quod vicissent filii terre; non te tedeat mittere nos deorsum, 
ubi Cocitum frigiditas coadunat et stringit. Non facias nos ire ad Titium nec ad Tyfum. Iste potest 
dare de eo quod hic optatur; ideo te inclina. Adhuc potest in mundo reddere tibi famam, quia vivit, 
longamque famam adhuc expectat, si ante tempus a gratia non vocatur». Ad ista itaque verba 
ille manus cum festinantia mox extendit, a quibus Hercules iam sentiit penosos amplexus, cepitque 
cum ipsis ducem meum. Virgilius vero, quando se capi perpendit, dixit michi: «Veni huc, ita 
quod te capiam». Post hec ita fecit quod ipse et ego eramus protinus unus fascius. Et qualis 
videtur Carisenda cum ex parte qua pendet respicitur, quando una nubes vadit super ipsam, ita quod 
ipsa pendeat in contrarium, talis michi videbatur Antheus cum ipsum inclinari respiciebam. Et fuit 
talis hora quod ego voluissem per aliam stratam ire. Sed leviter in fundo qui devorat Luciferum 
cum Iuda nos deposuit, nec sic inclinatus ibi fecit moram, sed sicut malum elevatur in navi, ita se 
inde celeriter elevavit. Unde dicitur in textu: «et com'arbor in nave si levò».</p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-6</head>
<p><quote rend="block">
<l><emph><foreign lang="ita">Una medesma lingua pria mi 
morse,</foreign></emph></l>
<l><emph><foreign lang="ita">sì che mi tinse l'una et l'altra 
guancia,</foreign></emph></l>
<l><emph><foreign lang="ita">et poi la medicina mi 
riporse;</foreign></emph></l>
<l><emph><foreign lang="ita">così od'io che soleva la 
lancia</foreign></emph></l>
<l><emph><foreign lang="ita">d'Achille et del su' padre esser 
cagione</foreign></emph></l>
<l><emph><foreign lang="ita">prima di trista et poi di buona 
mancia.</foreign></emph></l>

</quote></p>
	<p>Dicit hic autor quod una et eadem lingua – subaudi Virgilii – ipsum autorem 
pupugit atque unxit; quia ipsum de suo defectu primitus reprehendit, postea vero, videns ipsum 
correctum, ipsum dulciter confortavit: Et adducit hic similitudinem lancee Achillis, que istas duas 
naturas diversas habebat: Nam lancea Achillis suique patris in principio pugne mala omina 
ostendebat, in processu vero victoriam obtinebat. Sed ista verba premissa, moraliter exponendo, 
denotant et ostendunt quod lingua hominis sapientis scit vulnerare pariter et mederi; vulnerare dico 
hominem quando peccat, et vulnerando mederi, hoc est moderata et ordinata uti correctione. Dicit 
enim Seneca quod leviter castigatus reverentiam exhibet castiganti; nimia vero asperitas 
castigationem nec recipit nec salutem.</p>
</div4>

<div4>
<head>vv. 7-9</head>
<p><emph><foreign lang="ita">Noi demo il dosso al misero vallone</foreign></emph> Hic 
incipit autor tractare de puteo abyssi. Lictera plana est usque ibi: <emph><foreign lang="ita">ma io 
senti' sonar un alto corno</foreign></emph>. Volens autor de superba gigantum arrogantia 
pertractare, incipit ab illo superbo gigante per cuius superbiam una lingua in LXXII linguas fuit 
adeo divisa. Et ad narrandum de ipso poetice sic procedit: Ego sensi a longe in illa obscuritate 
abyssi pulsari tam alte unum cornu, quod omne tonitruum istius comparatione iudicaretur protinus 
esse raucum; et tam alte sonuit qui sonabat, quod non sic terribiliter Orlandus sonuit quando 
Karolus Magnus perdidit sanctam gestam. Ego vero dum solicite versus illam partem respicerem 
unde ille sonitus veniebat, fuit michi visum videre a longe magnas turres, unde ad Virgilium me 
convertens: «Dic», inquio, «mi magister, que terra est ista?» Et ille 
michi: «Scias quod non sunt turres, immo gigantes». Tunc ego errore vacuatus et 
timore repletus, cepi illos gigantes qui michi turres primitus videbantur subtilius intueri. Et ecce, 
dum sic respicio, vidi illum qui ore tanquam cum cornu sonuerat, quod caput habebat tante 
magnitudinis quante est pinea enea Sancti Petri de Urbe, et ad proportionem capitis cetera membra 
erant. Corporis vero illa pars que ab umbilico superius extra puteum videbatur, erat tante 
longitudinis quod tres frisones unus super alium ad illius verticem minime attigissent. Nam ego vidi 
quod a collo seu gula usque ad umbilicum bene XXX magnos palmos in longitudine possidebat. 
Qui quando fuimus ante eum cepit clamare dicens: «Raphèl maì amèch zambrì almi». 
Tunc Virgilius dixit michi: «Iste est Nembroth, pro cuius opere lingue antiquitus sunt 
divise». Istoria vero ipsius scribit Moyses in libro <title>Genesis</title>, que a magistro 
Petro Manducatore taliter compilatur. Nembroth fuit filius Chus, filii Cham, qui fuit filius Noe. Hic 
itaque Nembroth cepit primus esse in terra potens, et robustus venator in terra hominum coram 
domino, idest extinctor et oppressor, amore dominandi. Et cogebat homines ignem adorare. Hunc 
secuti, Caldei ignem adorabant et ad idem alios cogebant, alia ydola comburentes. Sacerdotes vero 
Canopey hoc audientes, eo quod magnum ydolum in honorem Beli formaverant, removentes 
coronam auream, apposuerunt vas fictile ad modum corone factum, undique perforatum, plenum 
aqua, foraminibus cera obturatis. Caldei vero apposuerunt ignem; sed liquefacta cera, aqua defluens 
que erat in corona ignem extinxit. Nembroth itaque, amore dominandi succensus, omnes filios Noe, 
hoc est universum genus humanum, in campo Sennaar congregavit in unum, et ceperunt edificare 
turrim que pertingeret usque ad celos, habentes lateres pro saxis et bitumen pro cemento. Descendit 
autem Dominus ut videret turrim, idest animadvertit ut puniret, et ait ad angelos: «Venite, 
confundamus linguam eorum, ut non intelligat unusquisque vocem proximi sui».</p>
	<p>De hac turri dicit Iosephus quod latitudo per quadrum erat ita amplissima, ut prope eam 
aspicientibus longitudo videretur in minus. Dii vero, idest angeli, ventos immittentes, everterunt 
turrim et vocem propriam unicuique sunt partiti. Propterea Babiloniam contigit vocari civitatem. 
<emph>Babilon</emph> enim ebrayce, &lt;confusio&gt; latine. De hac turri meminit Sibilla 
dicens: «Cum omnes homines unius vocis existerent, quidam turrim edificaverunt excelsam 
tanquam per eam ascensuri ad celum». De campo vero Sennaar in regione Babillonis 
meminit Esitius ystoriographus dicens: «Qui de sacerdotibus sunt egressi, Iovis sacra 
summentes, in Sennaar Babillonis venerunt». Divisique sunt post hec diversitate linguarum 
migrationes agentes. De isto Nembroth descendit Belus, pater Nini, qui Ninivem condidit. Fuit et 
alius Belus rex Grecie, pater Didonis, regine Cartaginensis urbis atque fundatricis. Sed ad turrim 
barbaricam redeamus. Nembrot autem non dimisit propter turris destructionem civitatem edificare, 
quam postea Semiramis cocto latere circumdedit, idest muravit. Fuit autem ista civitas que 
Babillonia dicta est tante fortitudinis quod muri ipsius erant ita ampli, secundum quod dicit 
Orosius, quod XX quadrige super eum simul esse possent. Ieronimus etiam <emph>Super 
Ysaiam</emph> de ea sic ait: Babilon fuit potentissima et in campestribus per quadrum sita, 
habens muros ab angolo usque ad angulum XVIm passuum, idest simul in circuitu LXIIIIor 
milium. Theodorus autem, et alii multi qui grecas ystorias conscripserunt, dicunt quod arx, idest 
capitolium Babillonie, fuit illa turris que fuit post diluvium edificata. Que in altitudine tria milia 
passuum habuisse describitur, paulatim de lato in angustum coartata, ut pondus imminens posset 
facilius sustentari. Describunt etiam ibi fuisse templa marmorea, statuas aureas, plateas lapidibus 
auroque fulgentes, et multa alia que pene videntur incredibilia. Igitur Nembroth, quia sua superbia 
confuse sunt lingue, ideo sua lingua est ita confusa, quod nec sua est alicui nota, nec aliene note 
sunt sibi. Unde illa verba que protulit: «Raphèl maì amèc zambrì almi» nichil 
significationis important. Si autem queris quante longitudinis fuit iste Nembroth , dico quod fuit X 
cubitorum, ut ait quedam glosa super Genesin. Si vero queris quomodo stant gigantes in circuitu 
putei, dico, secundum textum, quod ab umbilico supra extant extra puteum; ab umbilico vero 
deorsum stant in puteo, ita quod ipse puteus est eis velamen quasi bracarum. Ideo ait autor: 
<emph><foreign lang="ita">sì che la ripa, ch'era perizoma</foreign></emph>.</p>
	<p>Ripa enim putei est illis perizoma, idest braca. Nam <emph>perizoma</emph>, 
<emph>perizomatis</emph>, et in plurali <emph>perizomata</emph>, sunt succinctoria quasi 
brace. Unde in libro Genesis dicitur quod Adam et Eva post peccatum cognoscentes se nudos, 
fecerunt sibi perizomata de foliis ficuum, idest ad modum bracarum sua pudenda velarunt. Et nota 
quod Semiramis regina Assiriorum primo bracas adinvenit, ut dicit Magister ystoriarum. Sed hic 
nota quod licet superius, cantu scilicet VII, actum sit de superbia in generali, in isto tamen cantu 
agitur de superbia in speciali. Nam ibi tractatum est de ipsa superbia, prout est capitale peccatum, et 
prout est appetitus proprie excellentie, et prout ab incontinentia prodire videtur. Hic vero tractatur 
de ipsa, prout est perverse celsitudinis appetitus, et prout a malitia et a bestialitate procedit. Circa 
quam materiam est sciendum quod, ut ait Philosophus in <title>Ethicis</title> et superius est 
expressum, omnia peccata in tria breviter distinguuntur, scilicet in incontinentiam, malitiam, et 
bestialitatem. Et est incontinentia omnis actus sive operatio in quo vel qua homo continentiam 
habere vel servare non vult, et aliquando propter passiones quibus resistere non valet, habere vel 
servare non potest. Et sub nomine incontinentie autor in isto libro comprehendit VII peccata 
capitalia, que quidem videre possumus in hunc modum: Humano enim generi, ad conservationem 
sui ipsius, a suo conditore VII sui status conservantia conceduntur. Et primo conceditur sibi immo 
et precipitur sui multiplicatio iuxta illud: «Crescite et multiplicamini, et replete 
terram». Sed ad hoc indiget homo copula carnis; qua copula, si quis matrimonialiter bene 
usus fuerit, non peccabit. Si autem ista copula in aliena uxore vel etiam in sua quis male usus fuerit, 
quia continentiam sibi datam non tenuit, sed extra ipsam continentiam exivit, ideo peccare dicitur; 
quod quidem peccatum incontinentia vocitatur. Si vero quis in carnali copula querit solummodo 
delectationem carnis, non multiplicationem prolis, querit vias et modos quibus uxorem rapiat 
alienam, et invenire satagit novitates quibus vel ad luxuriam provocetur, vel quibus magis in ipsa 
luxuria delectetur, talis non incontinentiam sed in malitiam cadere iudicatur. Nam talia facere et 
adinvenire non procedit ab incontinentia, sed a malitia dyabolica vel humana. Si vero quis, nec 
incontinentia nec malitia satiatus, adhuc peiora operari conatur, puta coire cum sorore, matre, vel 
filia, masculo vel iumento, non dicitur simpliciter incontinens vel malitiosus, sed protinus bestialis. 
Unde peccatum contra naturam, de quo superius actum est, cantu scilicet XV et XVI, et peccatum 
Mirre, que de patre concepit, de qua actum est supra in cantu precedenti, inter peccata bestialitatis 
annumerantur. Secundo conceditur humano generi restauratio deperditi, sed ad hoc indiget homo 
cibo et potu, ut per cibum et potum restauretur quod per calorem naturalem de humore deperditur 
radicali. Si quis itaque cibo et potu ad hoc utatur, ut scilicet vivat, non peccabit. Si vero vivit ut 
comedat, hoc est quod modos et terminos bene vivendi excedat, tunc incontinens est; de qua 
incontinentia actum est supra, cantu V. Si autem furatur ut comedat, incidit in malitiam. Si vero 
appetat sanguinem humanum propter odium bibere, vel carnes humanas, vel propter odium vel 
propter explendam gulam, comedere, tunc bestialitatis incidit in peccatum.</p>
	<p>Tertio conceditur humano generi bonorum temporalium preparatio, quia si non preparentur, 
homo vivere non valeret. Indiget enim humanum genus ad sui conservationem victu, vestitu, ornatu 
et famulatu. Et idcirco oportet quod ista omnia preparentur. Si vero cum ordinato appetitu 
appetantur et cum iusto opere procurentur et preparentur, peccatum non erit, immo secundum 
Scripturam maxima merces est. Unde Psalmista: Labores manuum tuarum quia manducabis, beatus 
es et bene tibi erit. Sed si homo ultra suam necessitatem bona temporalia appetat et ipsa inordinate 
procuret, quia vult ea non ad necessitatem sullevandam sed ad mundanam gloriam consequendam, 
tunc incontinens est, quia infra terminos sibi concessos stare non vult. Si vero ipsa bona temporalia 
cum fraude, dolo, usura, rapina, vel furto procurat, vel ipsa bona procurata in totum dispergit, vel in 
totum sepelit ut nullus inde gaudere queat, peccatum malitie et bestialitatis incurrit. Nam ad 
malitiam hominis spectat fraus, dolus, usura, rapina et furtum. Ad bestias vero spectat et fraus et 
dolus, rapina, et furtum et bona dispergere et vastare. Ideo dicuntur bestie quasi &lt;vastie&gt;, 
quia omnia vastant. Spectant etiam ad quasdam bestias bona ipsa temporalia ab hominibus 
occultare; sicut griphes custodiunt in India montes aureos et gemmatos, et ab hominibus ipsa tolli 
non sinunt; et sicut serpentes et formice, que custodiunt aurum in multis partibus et ipsum homini 
tangere non permittunt. Legitur etiam in libro <title>De Animalibus</title> quod ex urina lincis 
generatur quedam gemma homini valde grata. Lynx autem sciens, suam urinam operit pulvere vel 
arena, ne valeat ab homine inveniri. Quarto conceditur homini, quia ipsum multum laborare 
oportet, certa requies post laborem. Idcirco creator omnium Deus humano labori compatiens, 
tempus in diem noctemque divisit; diem labori, noctem vero dedicans requiei. Si igitur homo post 
laborem debita requie utatur, non peccabit; si vero laborem renuerit et otium sectatus fuerit, 
incontinens est. Et ex tali incontinentia orietur accidia, que facit hominem non solum similem 
bestiis, que bonum operari nesciunt, sed etiam demonibus, qui nolunt bonum aliquod operari. 
Quinto conceditur homini ac etiam precipitur ut malefacta et inordinata tam in se quam in suis 
inferioribus corrigat et emendet. Et ad hoc indiget quadam passione que vocatur ira, quia si homo 
contra malum non irascatur, ipsum corrigere vel emendare non poterit. Ideo invenitur ira bona et 
mala. De bona enim habetur in <title>Psalmo</title>: Irascimini et nolite peccare. De mala vero ait 
Apostolus: Sol non occidat super iracundiam vestram, quasi dicat ratio, que est sol in anima, non 
obscuretur tenebris vel nebulis ire. Si igitur homo, dum deliquerit contra se, vel contra suos 
inferiores cum offenderint, ordinata ira processerit, non peccabit. Si vero modum vindicte 
aliquantulum excesserit, tunc incontinens est. Si vero materiam dederit subditis ut peccent, ad hoc 
ut habeat inde materiam puniendi, incidit in malitiam. Si autem filium vel subditum pro modico 
defectu voluerit vel mutilare, vel occidere, vel se ipsum interficere, peccatum bestialitatis incurrit. 
Ergo conceditur homini, immo etiam ab ipsa sibi natura infunditur, ut de bono gaudeat et de 
contrario contristetur. Quia, ut ait Tullius: «Proprium est animi bene dispositi et gaudere 
bonis rebus et dolere contrariis». Et ad hoc inducit Apostolus fideles dicens: Gaudere 
– subaudi oportet, decet, vel convenit – cum gaudentibus; flere cum flentibus. Sed ad 
hoc indiget homo quadam passione que appellatur zelus, secundum Philosophum in sua 
<title>Politica</title>. Si itaque homo utatur isto zelo, videlicet ut de prosperis gaudeat, et de 
contrariis contristetur, non peccabit, immo bene faciet. Si vero contrarium fuerit operatus, videlicet 
ut contristetur de prosperis et gaudeat de adversis, incontinens erit. Et talis incontinentia vocatur 
invidia, que dolet de bono alterius et gaudet de malo, licet inveniatur et bona et mala invidia, sicut 
superius est ostensum. Si autem ex tali zelo sive invidia quis velit offendere proximum, vel 
bestiales offensiones expetere, in peccatum malitie et bestialitatis incurrit. Sexto conceditur homini 
appetere bonum quod non habet, puta scientiam, gratiam, peccatorum remissionem, gloriam et 
honorem secundum statum suum. Et ad hoc indiget quodam singulari appetitu quo tendat in ipsum 
appetibile. Si itaque quis appetit bonum quod non habet, et hoc appetat bono modo et ad bonum 
finem, non peccabit, sicut Moyses, qui dixit Deo: Ostende michi faciem tuam. Nam hoc quod 
petebat erat bonum; et illud tale bonum petebat ad bonum finem. Si vero quis appetat bonum quod 
non habet, et illud appetat non bono modo nec ad bonum finem, tunc incontinens est; quia intra 
continentie terminos non continet se metipsum. Et ideo beatus Ieronimus ponit quod est superbia 
bona et superbia mala. Superbia enim bona est quando quis appetit bonum quod non habet, puta 
esse bonus; et tunc talis superbia dicitur quasi &lt;superius ire&gt;. Superbia vero mala est quando 
quis appetit bonum ad malum vel vanum finem, puta pecuniam et honores propter excellentiam. Et 
tunc talis superbia dicitur &lt;appetitus proprie excellentie&gt;. Et de ista tali superbia que est radix 
omnium peccatorum actum est superius. Si vero quis appetat aliquod bonum quod non habet, puta 
pulcritudinem ad lasciviam, pecuniam, et excellentiam ad malum statum aliorum, tunc talis 
superbia diffinitur &lt;perverse celsitudinis appetitus&gt;. Et ista est proprie superbia gigantea, et 
omnium illorum qui arroganter contra proximum se erigunt, sive Deum. Et de ista superbia agitur 
in isto cantu, que triplex est, videlicet: minorum contemnere parvitatem; parium dedignari 
equalitatem; et maiorum emulari sublimitatem. De prima specie ait Statius primo 
<title>Thebaydos</title>: «Hic imperat, ille minatur». De secunda et tertia ait 
Lucanus in primo:

<quote rend="block">
<l><emph>Nec quemquam iam ferre valet Cesarue priorem.</emph></l>
<l><emph>Pompeiusque parem.</emph></l>
</quote>
</p>
	<p>Gigantes itaque et minores despexerunt et equales dedignaverunt, et contra Deum se 
erexerunt. In quorum persona ait Plautus, poeta comicus: Minores despicimus, maioribus 
invidemus, ab equalibus dissentimus.</p>
</div4>

<div4>
<head>vv. 94-96</head>
<p><emph><foreign lang="ita">Fialte à nome; et fece le gran prove</foreign>.</emph></p>
	<p>Postquam autor fecit memoriam de Nembroth, cuius ystoria in Biblia continetur, ad alios 
gigantes enarrandos, quorum ystorie in poetis inveniuntur, accedit. Et volens loqui de ipsis, 
solummodo de quinque facit breviter mentionem; et primo de Fialte, secundo de Briareo, tertio de 
Antheo, quarto de Titio, quinto vero de Typheo. Primo dico facit mentionem de Fialte, ibi:

<quote rend="block">
<l><emph><foreign lang="ita">Fialte à nome; et fece le gran 
prove,</foreign></emph></l>
<l><emph><foreign lang="ita">quando i giganti fer paura ai 
dèi;</foreign></emph></l>
<l><emph><foreign lang="ita">le braccia ch'ei menò già mai non 
move.</foreign></emph></l>

</quote></p>
	<p>Legitur enim quod, tempore Iovis, quedam gens fuit in Grecia robustissima, que propter 
magnitudinem corporum et feritatem animorum gigantes dicti sunt. Isti itaque apud Iovem adversus 
Flegram in armis convenerunt, et quia multa potentia pugnabant, ideo dicti sunt montes montibus 
cumulasse. Iupiter autem illos astutia sua vicit; sed quia illos debellavit arcubus et balistis, ideo 
fingunt poete quod ipse Iupiter eos fulminibus fulminavit. Et hoc est quod ait Ovidius, primo libro 
<title>Meth.</title>:

<quote rend="block">
<l><emph>Neve foret terris securior arduus ether,</emph></l>
<l><emph>Affectasse ferunt regnum celeste gigantes,</emph></l>
<l><emph>Altaque congestos struxisse ad sidera montes.</emph></l>
<l><emph>Tunc pater omnipotens misso perfregit Olimpum</emph></l>
<l><emph>Fulmine et excussit subiectum Pelion Osse.</emph></l>
</quote>
Et in V libro <title>Faustorum</title> de ista eadem materia ait ipse Ovidius:

<quote rend="block">
<l><emph>Terra feros partus immania monstra gigantes</emph></l>
<l><emph>Edidit ausuros in Iovis ire domos,</emph></l>
<l><emph>Extruere hii montes ad sydera summa parabant,</emph></l>
<l><emph>Et magnum bello solicitare Iovem;</emph></l>
<l><emph>Fulmina de celi iaculatus Iupiter arce,</emph></l>
<l><emph>Vertit in actores pondera vasta suos.</emph></l>
</quote>
</p>
	<p>In ista vero pugna Fialtes mirabilia fecit in armis. Ideo propter suam superbiam, quam 
operatus est in deos, ideo ligatus hic ponitur ab autore. Unde sequitur in textu:

<quote rend="block">
<l><emph><foreign lang="ita">le braccia ch'e' menò già mai non 
move.</foreign></emph></l>
</quote></p>
</div4>

<div4>
<head>vv. 97-99</head>
<p>Sequitur:

<quote rend="block">
<l><emph><foreign lang="ita">Et io a lui: «S'esser puote, i' 
vorrei</foreign></emph></l>
<l><emph><foreign lang="ita">che de lo smisurato 
Briareo</foreign></emph></l>
<l><emph><foreign lang="ita">experientia avesser li occhi 
miei».</foreign></emph></l>

</quote></p>
	<p>In isto loco facit autor mentionem de Briareo, qui inter omnes gigantes immense 
magnitudinis fuit ac etiam feritatis. De ipsius enim magnitudine ait autor hic in textu: «io 
vorrei / che de lo smisurato Briareo / experientia avesser li occhi miei». De feritate vero 
ipsius dicit Ovidius in tertio libro <title>Faustorum</title> quod in bellis homines immolabat, facta 
ex adamante securi. At tamen in pugna apud Flegram socium suum Antheum nullatenus venire 
permisit, unde Lucanus in quarto:

<quote rend="block">
<l><emph>Briareusque ferox; celo pepercit,</emph></l>
<l><emph>Quod non Flegreis Antheum substulit arvis.</emph></l>
</quote>
</p>
	<p><emph><foreign lang="ita">Ond'ei rispose: «Tu vedrai 
Anteo»</foreign></emph>. In tertio loco facit autor mentionem de Anteo. Fuit autem 
Antheus quidam maximus gygas, et fuit rex Libie: qui, ut fabule tradunt, tante fortitudinis fuit quod 
leones in Libia venabatur. Unde Lucanus in quarto, loquens de sua spelunca in qua in nemoribus 
habitabat, et de venatione leonum ait:

<quote rend="block">
<l><emph>Hec illi spelunca domus; latuisse sub alta</emph></l>
<l><emph>Rupe ferunt, epulas raptos habuisse leones.</emph></l>
</quote>
Et hoc est quod infra ait ad eum Virgilius:

<quote rend="block">
<l><emph><foreign lang="ita">recasti già mille leon per 
preda,</foreign></emph></l>

</quote></p>
	<p>Tanta autem fuit sua probitas quod contra eum venit Hercules pugnaturus, qui quotiens 
terram tangebat vires resummebat; quod Hercules perpendens ipsum elevavit in aera, et tantum ibi 
ipsum tenuit quosque spiritum exalaret. Sed quia hic fit mentio de Hercule et Antheo, et facta 
Herculis sunt valde notabilia et specialiter XII que fecit, ideo hic ipsa coniuncta ponamus, sicut ipsa 
coniuncta ponit Boetius quarto libro <title>De Consolatione</title> in hec verba:

<quote rend="block">
<l><emph>Herculem duri celebrant labores.</emph></l>
<l><emph>Ille Centauros domuit superbos,</emph></l>
<l><emph>Abstulit sevo spolium leoni.</emph></l>
<l><emph>Fixit et certis volucres sagiptis,</emph></l>
<l><emph>Poma cernenti rapuit draconi</emph></l>
<l><emph>Cerberum traxit triplici catena,</emph></l>
<l><emph>Victor immitem posuisse fertur</emph></l>
<l><emph>Pabulum sevis dominum quadrigis.</emph></l>
<l><emph>Hydra combusta periit veneno,</emph></l>
<l><emph>Fronte turbatus Achelous amnis,</emph></l>
<l><emph>Ora dimersit pudibunda ripis</emph></l>
<l><emph>Stravit Antheum Libicis arenis.</emph></l>
<l><emph>Cacus Evandri satiavit iras</emph></l>
<l><emph>Setiger spumis humeros notavit.</emph></l>
<l><emph>Ultimus celum labor inreflexo</emph></l>
<l><emph>Substulit collo, pretiumque rursus</emph></l>
<l><emph>Ultimi celum meruit laboris.</emph></l>
</quote>
</p>
	<p>Primus enim labor fuit domare centauros. Ideo dicit: Ille centauros domuit superbos. 
Centauri quedam monstra sunt, ex medietate homines et ex medietate equi, quos genitos ex nube 
fingunt poete. Dicitur enim in fabulis quod Ysyon voluit concumbere cum Iunone. Iuno opposuit 
nubem in qua, recepto semine, nati sunt centauri, cuius integumentum est quod Iuno significat 
vitam activam, que consistit in curis temporalium. Unde dicitur quod est noverca Herculis, quia 
talis vita inimica est sapienti et virtuoso. Cum hac vult Ysion, qui interpretatur audax, concumbere, 
quando aliquis in vita activa querit summam felicitatem, sicut faciunt cupidi et avari. Sed Iuno, 
idest vita activa, interponit nubem, quia per hanc vitam incurrit homo obscuritatem rationis. Ideo 
Dominus ait Marthe, que vitam prefigurabat activam: «Marta, Marta solicita es, et turbaris 
erga plurima». Unde nascuntur centauri, qui in parte sunt homines et in parte sunt equi, quia 
in parte illi qui vite active deserviunt sunt rationales, et in parte sunt irrationales. Utrum autem ista 
monstra sint solum fictione poetica introducta, aut natura talia etiam monstra gignat, videtur beatus 
Ieronimus hesitare, ut patet in vita beati Pauli Primi heremite. Hos igitur centauros Hercules dicitur 
domuisse; dum enim centauri ad ludum palestre venissent, Hercules ipsos vicit. Qui cum vulnerati 
se in Anagro fluvio lavissent, aquam eius amaram et impotabilem propter sagittarum toxicum 
reddiderunt. Unde Ovidius, libro XV <title>Meth.</title>

<quote rend="block">
<l><emph>Ante bibebatur, nunc, quas contingere nobis,</emph></l>
<l><emph>fundat Anagrus aquas, postquam, ibi vatibus omnis</emph></l>
<l><emph>Eripienda fides, illic lavere bimembres</emph></l>
<l><emph>Vulnera, clavigeri que fecerat Herculis arcus.</emph></l>
</quote>
</p>
	<p>Sic ergo domuit centauros in palestra. Domuit etiam Chironem centaurum, ut habetur supra, 
cantu XII. Domuit etiam Nexum, ut habetur eodem cantu. Quod autem centauri fuerint semibestie, 
totum est breviter fabulosum. Secundum autem veritatem istorie, Ysion primus in Grecia C milites 
adunavit, quibus Greciam infestabat; qui equites cum primum ab indoctis visi sunt insidere, equis 
unum animal ex equo et homine reputati sunt, et dicti sunt centauri quasi &lt;centum armati&gt;, 
vel quia, ut aura velocissime currentes, totam Greciam devastabant. Quos Hercules domuit in 
palestra. Potest etiam esse quod natura, que diversa animalia gignit, aliquos centauros produxit. 
Nam beatus Antonius unum vidit et in historia Daretis habetur, quod Menno rex duxit secum ad 
Troyam unum hominem equo mixtum; de quo habetur supra cantu quarto, circulo primo, in 
hystoria Pantasilee. In libris etiam animalium legitur quod sunt quedam animalia que composita 
sunt ex asino et homine.</p>
	<p>Secundus labor fuit quando cum leone pugnavit. Ideo dicit: «Abstulit sevo spolium 
leoni». Fuit enim in quadam silva quidam leo immanissimus, cuius terror homines totius 
regionis invasit, quem aggressus Hercules pro liberatione patrie interemit, et ipsum excorians, 
pellem pro spolio reportavit. Et hinc est quod statua ipsius Herculis semper leonis spolium 
representat. Et nota quod iste labor fuit ystoricus et non fabulosus, nam verissimum fuit quod cum 
leone pugnaverit et ipsum vincens excoriaverit.</p>
	<p>Tertius labor fuit quando arpias sagittis devicit. Ideo ait: «Fixit et certis volucres 
sagittis». Cuius pugne fabula talis est: Fineus enim filios suos, qui novercam de strupro 
accusaverant, excecavit, propter quod deorum iudicio et ipse Fineus dicitur excecatus. Et apposite 
sunt arpie, idest volucres quedam, virgineum vultus habentes, de quibus habitum est supra, cantu 
XIII, que mensam ipsius Finei fedabant et cibum eius auferebant; quas Hercules sagittando fugavit 
usque in insulas Strophadas. In quibus insulis Eneas, destructa et incensa Troya, reperit istas aves, 
ut ponit Virgilius tertio libro <title>Eneydorum</title>. Sed quia istud totum est fabulosum et 
ponitur figurative, ideo eius figuram breviter videamus. Hercules tenet figuram hominis sapientis. 
Dicitur enim Hercules ab <emph>her</emph>, quod est &lt;lis&gt;, et <emph>cleos</emph>, 
&lt;gloria&gt;, inde Hercules, &lt;vir lite gloriosus&gt;, quia vir sapiens pro adipiscenda gloria 
debet semper habere litem cum vitiis et peccatis. Fineus autem cecus figurat cupidum et avarum, 
quia avaritia habet hominem excecare. Arpie vero figurant rapacitatem, nam 
<emph>arpia</emph> grece, ut ait Fulgentius, dicitur &lt;rapina&gt; latine. Apponuntur itaque 
arpie Fineo ceco, quia rapina semper est in conspectu avari et semper fedat victum ipsius, quia 
rapacitas reddit victum immundum. Hercules autem, idest vir sapiens, sagittis, idest monumentis 
sue doctrine, fugat ab avaro rapacitatem, dum sua doctrina vitiosum hominem revocat ad 
virtutes.</p>
	<p>Quartus labor fuit quando rapuit aurea poma draconi cernenti, idest vigilanti vel custodienti, 
ideo dicit: «Poma cernenti rapuit draconi». Hanc autem fabulam tangit Lucanus, libro 
nono, que talis est: Athlas enim habuit VII filias, que habebant ortum aureum, idest arbores poma 
aurea deferentes, quorum pomorum custodia commissa erat draconi insomni. Superveniens autem 
Hercules, sopito dracone, poma aurea abstulit et ea Euristeo, regi Argolicorum, attulit. Cuius fabule 
integumentum est tale: Hercules, ut dictum est, sapientem hominem prefigurat, qui sopito dracone, 
idest sensualitate, aufert poma aurea, idest acquirit delectationem sapientie, que est possessio 
filiarum Athlantis, idest virtutum quas gignit Athlas astrologus, idest celestium contemplator.</p>
	<p>Quintus labor fuit quod traxit ab inferis Cerberum, canem infernalem. Ideo dicit: 
«Cerberum traxit triplici catena». Cuius fabula sic texitur a poetis: Pyritous, volens 
Proserpinam reginam inferni accipere in uxorem, Herculem et Theseum et alios viros fortes 
assumpsit. Descendentibus autem illis ad inferos, ne Cerberus, qui ianitor inferni dicitur, latratu suo 
eos impediret, foras Hercules ipsum traxit et catena adamantina ligavit, quam propter tria capita 
oportuit triplicari. Qui provocatus, ira latratu implevit auras superas, et sparsit illud venenum, quod 
dicitur acconta. Unde Ovidius, VII libro <title>Meth.</title>

<quote rend="block">
<l><emph>Nexis adamante catenis</emph></l>
<l><emph>Cerberon attraxit, rabida qui concitus ira</emph></l>
<l><emph>Implevit pariter ternis latratibus auras</emph></l>
<l><emph>Et sparsit virides spumis albentibus agros;</emph></l>
</quote>
</p>
	<p>Comestor vero, in <title>Ystoria scolastica</title>, super libro <emph>Iudicum</emph>, 
dicit quod Orcus, rex Molosorum, habuit ingentem canem nomine Cerberum, qui Pyrothoum 
volentem rapere Proserpinam uxorem dicti Orci, devoravit, et Theseum devorasset nisi Hercules 
ipsum superveniens liberasset. Et sic patet ystoria quam poete nube poetica tegunt. Officium enim 
poetarum est ut ea que vere gesta sunt, in alias species obliquis figurationibus cum decore aliquo 
conversa transducant, ut ait Ysidorus, VIII libro.</p>
	<p>Sextus labor fuit quando Dyomedem, regem Tracie, equis tradidit devorandum. Ideo dicit:

<quote rend="block">
<l><emph>Victor immitem posuisse fertur</emph></l>
<l><emph>Pabulum sevis dominum quadrigis.</emph></l>
</quote>
</p>
	<p>Fingitur enim quod Diomedes equos suos humana carne pascebat; unde in pabulum suorum 
equorum hospites suos necabat. Ad quem veniens Hercules ipsum occidit, et dictis equis ipsum 
prebuit; et tandem dictos equos necavit. Unde Ovidius, libro VIIII, in persona Herculis:

<quote rend="block">
<l><emph>Quid, cum Tracis equos humano sanguine pingues</emph></l>
<l><emph>Plenaque corporibus laceris presepia vidi,</emph></l>
<l><emph>Visaque deiecti, dominumque ipsosque peremi?</emph></l>
</quote>
</p>
	<p>Secundum autem ystorie veritatem, Dyomedes fuit quidam crudelis tyrannus, habens multos 
equites et nutriens multas equas, que secundum Plinium pernitiores sunt in currendo quam equi. 
Qui tyrannus pro equorum pabulo et equitum sustentatione bona hominum rapiebat, et per rapinam 
ipsos depauperabat; propter quod dicitur dedisse homines in pabulum equis suis. Per Herculem vero 
coactus est rapinam dimittere, et de propriis bonis equitibus providere. Unde fingitur quod ipse 
fuerit in pabulum equis datum.</p>
	<p>Septimus labor fuit quando Ydram, serpentem multorum capitum, interfecit. Ideo dicit: 
«Ydra combusta periit veneno». Fabula talis est: Fingitur in Lerna palude fuisse 
quidam serpens habens multa capita, quorum uno succiso, tria capita excrescebant. Quem aggressus 
Hercules sagittando cum nichil proficere se videret, adunata lignorum congerie, ipsum serpentem 
combussit. Ysidorus autem, XI libro <title>Eth.</title>, dicit Ydram fuisse locum evomentem 
aquas, vastantem vicinam civitatem; in quo uno meatu clauso, sicut moris est, aque dum clauditur 
multi erumpebant. Quod Hercules videns, loca ipsa obstruxit et sic aquarum clausit meatus.</p>
	<p>Octavus labor fuit quando Acheloo fluvio abstulit unum cornu. Ideo ait:

<quote rend="block">
<l><emph>Fronte turbatus Achelous amnis</emph></l>
<l><emph>Ora dimersit pudibunda ripis.</emph></l>
</quote>
</p>
	<p>Cuius fabulam ponit Ovidius, libro nono <title>Meth.</title>, dicens quod fuit quedam 
virgo nomine Deianira, pro qua certaverunt ad invicem Hercules et Achelous; qui diu luctantes, 
tandem Hercules Acheloum vincere cepit. Sentiens autem Achelous se non posse resistere tanto 
viro, se convertit ad artes per quas consueverat in diversas transformari naturas. Et primo mutatus 
est in serpentem. Unde Ovidius in persona ipsius Acheloi:

<quote rend="block">
<l><emph>Inferior virtute meas divertor ad artes,</emph></l>
<l><emph>elaborque viro longum firmatus in anguem.</emph></l>
</quote>
Quem Hercules arripiens cum fere strangulasset eum, subita mutatione factus est thaurus. Unde 
Ovidius in persona ipsius Acheloi, sic:

<quote rend="block">
<l><emph>Sic quoque devicto restabat tertia tauri</emph></l>
<l><emph>Forma trucis; tauro mutatus membra rebello.</emph></l>
</quote>
</p>

	<p>Cum quo congrediens Hercules ipsum ad terram deiecit et unum cornu sibi auferens, illud 
copie dedicavit. Ovidius in persona Acheloi:

<quote rend="block">
<l><emph>Cornua figit humo, meque alta sternit arena.</emph></l>
<l><emph>Nec satis hoc fuerat: rigidum fera dextera cornu</emph></l>
<l><emph>Dum tenet, infregit, truncaque a fronte revellit.</emph></l>
<l><emph>Naiades hoc, pomis et odore flore repletum,</emph></l>
<l><emph>Sacrarunt, divesque meo bona copia cornu est.</emph></l>
</quote>
</p>
	<p>Huius fabule veritas talis est: Achelous est fluvius quidam, positus inter Greciam et 
Calidoniam. In qua Calidonia regnavit Oeneus, cuius filiam Deianiram cum vellet Hercules 
transportare, non potuit, propter fluvium quem transvadare non poterat. Fingitur autem in 
serpentem fluvius transformatus, quia quilibet fluvius de sui natura est flexuosus ut anguis. Quod 
autem in thaurum dicitur permutatus, hoc fingitur propter impetum quem habet fluvius in labendo. 
Huic autem fluvio Hercules abstulit unum ramum, ut posset levius pertransire; ideo fingitur unum 
cornu sibi abstulisse. Quod autem dictum cornu dicitur copie consecratum, hoc fingitur quia ille 
fluvius propter aquarum nimiam abundantiam totam Calidoniam devastabat. Sed postquam 
Hercules diminuit aquas illas, terra produxit in magna copia omne bonum. Ideo fingitur illud cornu 
copie consecratum. De qua copia, idest rerum abundantia, ait Ovidius:

<quote rend="block">
<l><emph>Autumnum et immensas felicia poma fecundans.</emph></l>
</quote>
</p>

	<p>Nonus labor fuit quando Antheum gigantem, qui regnabat in Libia, superavit. Ideo ait: 
«Stravit Antheum Libicis arenis». Hanc fabulam ponit Lucanus: Fuit, inquit, in Libia 
quidam gigas qui vocabatur Antheus, terra progenitus, cuius talis erat virtus quod si quando ex 
fatigatione pugne debilitaretur, terram tangebat et statim vires pristinas rehabebat. Hic cum in Libia 
tyrannidem exerceret, advenit cum eo Hercules pugnaturus. Cum autem ambo duello pugnarent et 
Hercules prevaleret, Antheus se sponte deiciebat ad terram, ex cuius contactu semper vires in 
melius resummebat. Quod percipiens Hercules, ipsum a terra levavit et tam diu ipsum in aere tenuit 
quousque debilitatus inde totum spiritum exalaret. In ista fabula quedam sunt ficta et quedam sunt 
vera. Verum fuit quod iste Antheus fuit rex in Libia, et quod fuit gygas, et quod ipsum Hercules 
interfecit. Fictum vero est illud quod dicitur fuisse filius terre, et quod quotiens terram tangebat 
vires resummebat. Fuit enim valde dives; ideo fingitur fuisse filius terre. Et quia carnalis erat et 
lubricus, ideo fingitur quod ex contactu terre vires resummebat; nam vires corporis ex abundantia 
terrenorum et crescunt et oriuntur. Unde dicitur anime peccatrici per Prophetam: Hec fuit iniquitas 
Sodome sororis tue: saturitas panis et otium.</p>
	<p>Moraliter autem in ista pugna que fuit inter Herculem et Anteum prefigurat pugnam que est 
inter carnem et spiritum. Hercules enim, ut dictum est, interpretatur lite gloriosus et signat spiritum, 
qui gloriosus efficitur quando de lite carnis victoriam portat. Antheus autem dicitur contra Deum ab 
<emph>anthi</emph>, quod &lt;est contra&gt;, et <emph>theos</emph>, quod est &lt;deus&gt;, 
et signat carnem, que est contraria Deo et spiritui, qui vult servire Deo. Unde Apostolus: Caro 
concupiscit adversus spiritum. Antheus dicitur filium esse terre, quia caro gignitur de terrenis, et 
quotienscunque Antheus terram tangebat, fortior resurgebat; quia caro quotienscunque terrenis 
pascitur vel letatur, ad operandum mala fortior reparatur. Quod videns Hercules, idest spiritus, 
carnem elevat a terrenis, subtrahendo sibi ea que sunt fomenta peccati. Nam secundum Terrentium, 
ut dicit Tullius in secundo libro <title>De Natura Deorum</title>: «Sine Cerere et Libero 
friget Venus», idest sine cibo et potu. Quanto ergo magis cum cibo et potu contra spiritum 
audacter exurget. Sed spiritus aufert sibi terrena et in aere ipsam necat, dum peccato mortuam 
ipsam reddit. Ita, ut talibus dicat Apostolus: Mortui enim estis et vita vestra abscondita est cum 
Christo, qui scilicet in aere extitit crucifixus. Allegorice vero, per Herculem accipe Christum, per 
Antheum vero dyabolum, cum quo Christus pugnavit in monte et in cruce, et finaliter 
expugnavit.</p>
	<p>Decimus labor fuit quando Cachum in monte Aventino clava percussit, cuius fabulam ponit 
Ovidius in libro <title>Faustorum</title> et Virgilius in libro <title>Eneydorum</title>. Fuit autem 
Cachus quidam homo monstruosus, qui per os ignem evomebat. Manebat autem in Aventino 
monte, cunctos transeuntes spolians et occidens; cuius pater fingebatur esse Vulcanus. Cum autem 
Hercules rediret de Yspania, victo Gerione, ducens armenta boum, iste Caccus quatuor pulcerrimos 
boves totidemque iuvencas Herculi furatus est. Et ne furtum suum pateret, traxit illos boves per 
caudas in antrum suum, ut potius viderentur exisse quam intrasse. Hercules autem, querens 
armentum, per mugitum unius bovis deprehendit furtum. Accedensque ad speluncam Cacchi, ipsum 
extraxit et interfecit; per cuius mortem placata est ira Evandri et tota patria quietata. Ideo ait: 
Cachus Evandri satiavit iras. Ad licteram, iste Cachus fuit pessimus latro qui in monte habitans 
Aventino totam contratam rapinis et incendiis devastabat. Ideo fingitur filius fuisse Vulcani, et 
quod ignem ore evomeret; quem tandem Hercules, quia furatus fuerat sibi boves, sue clave ictibus 
interfecit. Hec ystoria habetur plenius supra, cantu XXV.</p>
	<p>Undecimus labor fuit quando aprum setigerum, qui totam Caledoniam devastabat, post 
multos labores corporis et anxietatem animi interfecit. Ideo ait: «Setiger spumis humeros 
notavit». Cuius fabulam sive ystoriam narrat Ovidius VIII libro <title>Meth.</title> quam 
habebis infra in secunda cantica cantu <add resp="ed">XXV</add> in istoria Meleagri.</p>
	<p>Duodecimus et ultimus labor Herculis est quod fingitur substentare celum. Ideo ait:

<quote rend="block">
<l><emph>Ultimus celum labor irreflexo</emph></l>
<l><emph>Substulit collo pretiumque rursus</emph></l>
<l><emph>Ultimi celum meruit laboris.</emph></l>
</quote>
</p>
	<p>Fabula talis est: Quidam gigas qui vocabatur Athlas portare celum fingitur a poetis. Qui in 
giganthomantia, idest in pugna gigantum contra deos, de qua pugna fit mentio primo et quinto libro 
<title>Meth.</title>, fatigatus rogavit Herculem, qui post alios labores ad eum venit, ut celum 
supportaret, dum ipse aliqualiter respiraret. Qui Hercules tanto oneri se supponens, illud 
inflexibiliter supportavit; unde et propter hoc meruit deificari. Huius autem fabule veritas talis est: 
Athlas fuit quidam magnus astrologus, qui supportare celum dicitur, quia celestium scientia plenus 
fuit. Quo respirante, Hercules celum portat, quia post mortem Athlantis, que est respiratio et requies 
philosophie a laboribus huius vite, Hercules celestium contemplationi vacavit. Et hic fuit ultimus 
labor quia theorica, etsi dignitatem precedat praticam, tempore tamen est posterior. Quia prius 
domanda sunt vitia que per monstra figurantur, qua quieti theorice possit homo vacare. Sed hic est 
notandum, positis Herculis laboribus universis, quod non debemus credere quod Hercules fuerit 
unus solus homo, qui omnes istos labores subiverit universos. Nam, ut vult beatus Augustinus in 
libro <title>De Civitate Dei</title>, multi fuerunt Hercules. Potest etiam esse quod istud nomen 
Hercules erat cognomen virorum fortium et magnorum, qui virtute et audacia ceteros excellebant. 
Nam sicut Egyptii vocant dominos suos Pharaones, et Romani vocant suos dominos Cesares, et 
Greci sapientes viros vocant philosophos, ita homines fortes et audaces vocant Hercules. Et hoc 
patet per undecimum laborem, qui fuit interfectio apri. Nam illa interfectio facta fuit a Meleagro, ut 
patet per Ovidium, VIII libro <title>Meth.</title> Boetius autem illud factum attribuit Herculi. 
Patet ergo quod istud nomen Hercules est cognomen viri fortis; et sic vocat Meleagrum Herculem. 
Beatus etiam Augustinus dicit, eodem libro, quod Sanson, qui fuit duodecimus iudex in Israel, 
propter suam mirabilem fortitudinem putatus est Hercules. Putabant itaque antiqui quod illi 
singulares homines qui singularia faciebant, sicut est pugnare cum feris et debellare tyrannos, 
essent Hercules, idest ipsos putabant mirabiliter virtuosos. Seneca vero, ultimo libro suarum 
tragediarum, videtur ponere quod facta Herculis sint figure divine, idest teneant figuram de deo. 
Unde deum sub nomine Herculis invocat, dicens:

<quote rend="block">
<l><emph>Sed tu domitor magne ferarum</emph></l>
<l><emph>Orbis simul placator ades</emph></l>
<l><emph>Nunc quoque nostras respice terras,</emph></l>
<l><emph>Et si qua nova bellua vultu</emph></l>
<l><emph>Quatiet populos terrore gravi,</emph></l>
<l><emph>Tu fulminibus frange trisulcis.</emph></l>
</quote>
</p>
</div4>

<div4>
<head>vv. 112-114</head>
<p><quote rend="block">
<l><emph><foreign lang="ita">Noi procedemo più avanti 
allotta,</foreign></emph></l>
<l><emph><foreign lang="ita">et venimmo ad Anteo, che ben 
cinqu'alle,</foreign></emph></l>
<l><emph><foreign lang="ita">senza la testa, uscia fuor de la 
grotta.</foreign></emph></l>

</quote></p>
	<p>Alla est quedam mensura apud Gallicos mensurandi pannos, que continet duas ulnas, sive 
duo brachia.</p>
</div4>

<div4>
<head>vv. 115-123</head>
<p><quote rend="block">
<l><emph><foreign lang="ita">«O tu che ne la fortunata 
valle</foreign></emph></l>
<l><emph><foreign lang="ita">che fece Scipion di gloria 
hereda,</foreign></emph></l>
<l><emph><foreign lang="ita">quand'Anibal co' suo' diede le 
spalle,</foreign></emph></l>
<l><emph><foreign lang="ita">recasti già mille leon per 
preda»,</foreign></emph></l>

</quote></p>
	<p>Verba sunt Virgilii ad Antheum; in quibus verbis ipsum taliter deprecatur: O tu qui in 
fortunata valle, idest in planitie Libie, que fecit Scipionem heredem glorie, quando Anibal fugit ab 
ipso prostratus et debellatus, iam duxisti mille leones pro preda, etc. Ystoriam istam de Scipione et 
Anibale plene tractat Titus Livius in decada <title>De Secundo Bello Punico</title>, sed quia 
longissima materia est, ideo ipsam abbreviabimus iuxta posse. Anibal enim, propter odium 
Romanorum, sedecim annis Ytaliam bello pressit. Et in isto annorum spatio vires romanas adeo 
debellavit, et specialiter apud Cannas, quod Roma fuit in articulo quasi mortis. Sed magna probitate 
et industri prudentia Scipionis, qui suam patriam in cineres redigi non est passus, Roma non solum 
manus ipsius hostis evasit, sed insuper de ipso hoste et sua civitate Cartagine victoriosissime 
triumphavit. Nam dictus Scipio quartum et vigesimum annum agens contra Cartaginensium 
potentiam se potenter opposuit, exercitum ytalicum congregavit, in Affricam transmeavit et prope 
Cartaginem romana castra locavit. Cartaginenses vero, quando romanas aquilas ex eorum menibus 
conspexerunt, pro Anibale mittunt, ut cum exercitu quem habebat in Ytalia ad patriam remearet; 
qui, cum ad affricana litora e navibus descendisset, ad colloquium cum Scipione convenit, volens 
sine periculo gladii pacem componere cum Romanis. At Scipio, vir prudentissimus, considerans et 
attendens quanta mala in Ytalia Anibal fuerat operatus, et quod fides aliqua ab ipsis affricanis non 
fuerat observata, eius verba exaudire contempsit. Sed ait: Crastina die scietur in mundo que 
civitatum istarum duarum, Cartaginis sive Rome, debet universis gentibus iura dare. Dehinc alio die 
ante menia Cartaginensium est pugnatum; in qua pugna Cartaginenses ipsi totaliter defecerunt. 
Anibal vero cum paucis equitibus inter tumultum elapsus fugit. Cesa sunt eo die de Cartaginensibus 
supra viginti milia; par fere numerus captus est. Ex qua victoria Romani facti sunt, duce Scipione, 
domini orbis terre; Scipio vero ad laudem et gloriam suam dictus ex illa victoria affricana 
Affricanus. Ideo in textu hic ponitur heres glorie esse factus; nam secundum Tullium, gloria est 
frequens fama cum laude. Et iste Scipio, qui dicitur superior Affricanus, super omnes Romanos 
fama et gloria frequentatur. Fuit et alius Scipio nepos suus, qui dictus est etiam posterior 
Affricanus, quia Cartaginem ipsam caput affricani imperii omnino delevit. Nam primus ipsam 
domuit, sed posterior ipsam delevit.
<quote rend="block">
<l><emph><foreign lang="ita">recasti già mille leon per 
preda;</foreign></emph></l>
<l><emph><foreign lang="ita">che, se tu fossi stato a l'altra 
guerra</foreign></emph></l>
<l><emph><foreign lang="ita">de' tuo' fratelli, ancor par che si 
creda</foreign></emph></l>
<l><emph><foreign lang="ita">c'avreber vinto i figli de la 
terra:</foreign></emph></l>

</quote></p>
	<p>Verba sunt Virgilii ad Antheum in quibus verbis, ut suam benevolentiam captet, in duobus 
ipsum commendat. Et primo in pugna leonum, quia leones in vita sua, sicut dictum est superius, 
venabatur. Secundo, quod si interfuisset in pugna Flegre cum suis fratribus, idest gygantibus, contra 
Iovem, quod ipsi filii terre Iovem protinus devicissent. Dicuntur autem gigantes filii esse terre quia, 
secundum fabulas, geniti sunt a terra contra deos irata. Secundum vero veritatem, filii sunt terre 
quia omnis carnalis potentia de terra oritur et de terra vires summit, ut in ystoria ipsius Anthei 
superius est expressum: ideo <emph>gigantes</emph>, idest a terra <emph>geniti</emph>, 
appellantur. Nam <emph><foreign lang="grc">geos</foreign></emph> grece &lt;terra&gt; latine. Sed circa istam partem oritur 
questio, utrum scilicet sit verum quod gigantes fuerint; quia multi credunt quod quicquid dicitur de 
gigantibus sit protinus fabulosum. Et dicendum quod sine aliquo ambiguo gigantes multis et 
diversis temporibus fuerunt in mundo. Et primo invenimus in Sacra Scriptura quod gigantes fuerunt 
ante diluvium. Dicit enim Moyses in libro Genesis, ubi tractat de diluvio et causis ipsius, quod cum 
cepissent homines multiplicari super terram, viderunt filii dei, idest filii Seth, filias hominum, de 
stirpe Cayn, et victi concupiscentia acceperunt eas uxores, et nati sunt inde gigantes. Iosephus 
autem dicit quod multi angeli, cum mulieribus coeuntes, iniuriosos filios genuerunt; qui propter 
confidentiam sue fortitudinis, gigantes a Grecis dicti sunt. Methodius etiam, tractans de causa 
diluvii, dicit quod filii Seth concupierunt filias Cayn, ex quibus nati sunt gigantes. Magister vero in 
ystoria scolastica dicit: Potuit etiam esse ut incubi demones genuerunt gigantes a magnitudine 
corporum denominatos; sic dictos a <emph><foreign lang="grc">geos</foreign></emph> quod est &lt;terra&gt;, sed et immanitati 
corporum respondebat immanitas animorum. Incubi vero sunt demones qui de nocte solent 
opprimere mulieres. Succubi autem sunt demones qui in specie mulierum se in somnio subiciunt 
viris. Post diluvium vero nati sunt alii gigantes in Ebron. Et post fuerunt in Thannis, civitate Egypti, 
a qua civitate et titanes dicti sunt. De quorum stirpe fuit Enachim, cuius filii habitaverunt in Ebron, 
de quibus ortus est Golias, quem David occidit dum esset puer in funda et lapide, ut habetur in 
primo libro Regum. Legimus etiam, in libro Numerorum, quod Moyses ex precepto Dei misit de 
deserto Pharan XII exploratores in terram promissionis; qui ascendentes exploraverunt terram, et 
venientes in Ebron, viderunt tres viros de genere Enach, vel Enachim, idest de genere giganteo, 
quales etiam viderant in Thannis, civitate Egypti.</p>
	<p>Fuit autem Ebron, ut dicit Magister ystoriarum, VII annis edificata ante urbem Thannis. 
Unde et ab Ebron semen giganteum in Egiptum creditur descendisse. Reversi autem exploratores ad 
Moysen, dixerunt ad populum: Terra quam lustravimus habet cultores fortissimos, urbes grandes et 
muratas. Stirpem quoque Enach vidimus ibi, quibus nos comparati quasi locuste videbamur. In 
ystoriis etiam Grecorum legitur quod, tempore Iovis, regis Cretensis, multi gigantes contra ipsum 
Iovem, ut dictum est, apud Flegram convenerunt. Tempore etiam gratie, idest postquam Christus 
venit in mundum, in sacris libris reperimus sanctum Christoforum gygantem fuisse; ubi nota, 
Lucane, quod nullum gigantem sanctum invenimus nisi istum. Et ad hoc accipe unum versum, 
quem ad pedes unius picture ipsius sancti Christofori vidi Rome:

<quote rend="block">
<l><emph>Solus de sanctis formam tenet iste gigantis.</emph></l>
</quote>
</p>
	<p>Et sic patet quod multis et diversis temporibus fuerunt vere gigantes. Sed quia malitia 
hominum nimium crevit in terris, ad hoc ut ipsa malitia, si cum fortitudine gigantea coniuncta 
fuisset, mundo ultra modum nequiter nocuisset, ideo divina pietas providens ipsi mundo tale semen 
de terra protinus extirpavit.</p>
</div4>

<div4>
<head>vv. 49-57</head>
<p>Ideo bene autor in superioribus ait:

<quote rend="block">
<l><emph><foreign lang="ita">Natura certo, quando lasciò 
l'arte</foreign></emph></l>
<l><emph><foreign lang="ita">di sì fatti animali, assai fè 
bene</foreign></emph></l>
<l><emph><foreign lang="ita">per torre tali executori a 
Marte.</foreign></emph></l>
<l><emph><foreign lang="ita">Et s'ella d'elefanti et di 
balene</foreign></emph></l>
<l><emph><foreign lang="ita">non si pente, chi guarda 
sottilmente,</foreign></emph></l>
<l><emph><foreign lang="ita">più giusta et più discreta la ne 
tene;</foreign></emph></l>
<l><emph><foreign lang="ita">chè dove l'argomento de la 
mente</foreign></emph></l>
<l><emph><foreign lang="ita">si giunge al mal volere et a la 
possa,</foreign></emph></l>
<l><emph><foreign lang="ita">nessun riparo vi po' far la 
gente.</foreign></emph></l>

</quote></p>
	<p>Lictera plana et aperta existit. Sed quia hic de elephantis et balenis fit mentio ab autore, ideo 
de ipsorum animalium naturis aliqua videamus.</p>
	<p><emph>Elephas, elephantis</emph>, vel <emph>elephantus, elephanti</emph>, est 
animal tante magnitudinis apud Indos quod montis similitudinem representat. Unde quidam:

<quote rend="block">
<l><emph>Corpore tam grandes apud Indos sunt elephantes;</emph></l>
<l><emph>Si bene firmares, montibus esse pares.</emph></l>
</quote>
</p>
	<p>Est autem animal bellicis rebus valde aptum. In eis enim Indi medi et perse ligneis turribus 
collocatis, tanquam de muro iaculis dimicant et sagittis. Intellectu et memoria pre ceteris 
animalibus vigent; gregatim incedunt, aversi coeunt, in aquis vel insulis pariunt. Biennio fetus 
portant, nec amplius quam semel gignunt, nec plures quam unum pariunt. Vivunt autem trecentis 
annis, ut dicit Ysidorus. Plinius autem dicit quod elephantes in nova luna conveniunt congregati et 
in flumine se abluunt, et sic loti novo syderi se inclinant. Iuvenes vero suos, quos diligenti cura 
custodiunt, instruunt ad simile faciendum. Item, quando egrotant, quasdam herbas sibi salubres 
querunt; sed ante quam ipsis utantur, supino capite eas ad celum levant, et quadam religione a 
numinibus sibi adiutorum postulant et requirunt. Item sunt animalia ita docilia, quod regem 
cognoscere et quasi adorare docentur. Item dicit Plinius quod elephas, si viderit hominem in deserto 
errare, primo ne ipsum terreat aliquantulum de via se subtrahit, et postea ipsum precedens viam ei 
ostendit. Et si draco homini nocere voluerit, pugnat pro homine, defendendo et pro liberando ipsum 
viriliter se opponit. Est enim elephas animal naturaliter benignum, et hoc quia caret felle, ut dicit 
Aristoteles. Accidentaliter tamen efficitur sevum, quando scilicet nimis provocatur ad iram; vel 
quando nimis inebriatur vino, provocatur ad bellum. Dicit autem Solinus quod elephantes servant 
syderum disciplinam, et luna crescente petunt flumina, et sparsi aqua solis ortum salutant, motibus 
quibus possunt. Duos dentes magnos habet elephas, quos quando a venatoribus insequitur, frangit 
ut ebore ipsis dato ab eorum infestationibus liberetur, hanc enim periculi sibi sentiunt esse causam. 
Pro feminis nunquam pugnant, nulla enim noscunt adulteria. Quando vero casu aliquo dimicant, 
fessos et vulneratos in medio sui recipiunt, et ipsos plus quam se protegunt et defendunt. Quando 
capiuntur haustu ordei, mansuescunt. Capiuntur autem isto modo; fit enim fovea subterranea in 
quam elephans incidit ignoranter; ad quam veniens unus ex venatoribus, ipsum elephantem percutit 
atque pungit; alter autem venatorum veniens, primum percutit venatorem et admonet eum ne 
percutiat elephantem, et dat ei comedere ordeum. Quod cum ter vel quater fecerit, diligit se 
liberantem et ei deinceps obediens mansuescit.</p>
	<p>Balena vero est quidam piscis qui est ita magnus, quod montibus et insulis videtur equalis, 
qualis fuit cetus qui excepit Ionam, cuius alvus tante fuit magnitudinis ut instar inferni obtineret, 
dicente propheta: De ventre inferni exaudivit me. Et est cetus idem quod balena. Declinatur autem 
in singulari <emph>hic cetus, ceti</emph>, in plurali vero <emph>hec cete</emph>. Iuxta illud 
Genesis: Creavit autem Deus cete grandia. Dicitur autem <emph>cetus</emph> vel 
<emph>cete</emph> a corporis immanitate, quia magni corporis est. Balena vero dicitur ab 
emittendo et fundendo aquas. Plus enim omnibus aliis marinis belvis altius iacit aquas. Dicitur 
autem in libro Ionath quod quando balena multum esurit, vaporem odoriferum ad modum ambre ex 
ore suo emittit, in quo pisces delectantur, et propter ipsius vaporis redolentiam orificium eius 
intrant, et sic ab ipso capiuntur et devorantur. In hoc pisce, ut ibidem dicitur, terrestris materia 
dominatur plus quam aque, et ideo multe est corpulentie et pinguedinis. Unde in senectute, pre 
magnitudine corporis, in eius dorso coadunatur pulvis et condempsatur in tantum quod erbe et 
fructices ibi crescunt, ita ut balena similis insule videatur; ad quam si navigantes incaute 
appropinquaverint, sine periculo vix evadunt; nam aquam in tanta quantitate ex ore eicit super 
navem, quod ipsam aliquando horruit et submergit. Tante etiam est pinguedinis, quod cum 
piscatorum percutit venabulis sive telis, vulnus non sentit nisi prius pinguedo sua totaliter 
perforetur. Sed quando caro interior leditur, tunc facillime capitur, quia amaritudinem aque salse 
non sufferens, litus petit; tante autem est quantitatis, quod quando capitur, tota patria ex sua captura 
repletur. Catulos suos balena miro amore diligit, et eos in pelago longo tempore circumducit, quod 
si eos ab arenarum cumulis impediri contigerit, multitudinem aque in ore collectam super ipsos 
fundit, et sic eos a periculis liberans, ad profundum pelagi revocat et reducit. Contra omnes 
occursus nocivos pro filiorum defensione se opponit, et semper inter se et mare ipsos in parte tutiori 
reponit. Et quando invalescit tempestas, fetus suos adhuc iuvenes et teneros in ventrem suum 
contrahit; quos, tranquillitate facta, vivos evomit iterum et emittit. Dicit etiam Ionath quod contra 
balenam pugnat quidam piscis serpentinus et venenosus sicut corcodrillus. Pisces autem fugiunt ad 
caudam ceti, qui si devictus fuerit, pisces predicti moriuntur. Quod si non poterit ille piscis pestifer 
devincere, cetum fumosum et fetidissimum odorem ex ore eicit in aquam. Cetus vero fumo 
odorifero de ore suo emisso, fetidum odorem illius repellit, et sic se et suos protegit et 
defendit.</p>
</div4>

<div4>
<head>vv. 124-126</head>
	<p><emph><foreign lang="ita">Non ci far ire a Titio nè a Tifo</foreign></emph>. In isto loco 
facit autor mentionem de duobus gigantibus valde summis, quorum primus vocatus est Titius, qui 
fuit adeo magnus, quod novem iugera terre in longitudine sui corporis occupabat. Unde Virgilius, 
VI libro <title>Eneydorum</title>:

<quote rend="block">
<l><emph>Nec non et Tition, Terre omniparentis alumnum,</emph></l>
<l><emph>Cernere erat, per novem cui iugera corpus</emph></l>
<l><emph>porrigitur.</emph></l>
</quote>
Alter vero vocatus est Thifeus, sed propter rimam dicitur hic Tyfus, figura interveniente que dicitur 
<emph>sincopa</emph> –. Fuit autem iste Thifeus inter omnes gygantes mirabilis 
fortitudinis et audacie contra Iovem. De quo narrant poete quod in pugna apud Flegram, quia contra 
deos fortiter egit, sub insula Trinacrie, idest Sicilie, sit vivus sepultus. Et dicunt quod est tante 
longitudinis, quod iacendo resupinus totam insulam occupat suis membris. Iacet enim resupinus, 
tenens caput ad orientem, pedes ad occidentem, manum dextram extensam ad aquilonem sive 
tramontanam, sinistram vero ad austrum sive meridiem. Et hoc secundum descriptionem dicte 
insule, que est triangulata ad modum unius scuti; et in quolibet angulo habet unum promuntorium, 
idest montem. Ex parte enim aquilonis, ut ait beatus Ysidorus, XIIII libro <title>Eth.</title>, et 
Ovidius, V <title>Meth.</title> habet quoddam promuntorium quod dicitur Pelorus, dictum, 
secundum Salustium, a quodam gubernatore Anibalis nomine Peloro, in monte illo sepulto. Ex 
parte vero australi habet promuntorium quod dicitur Pachinus, sive Pachinum, ab aeris crassitudine 
sic vocatum; nam pinguis et crassus est, et perflatur austro. Ex parte autem occidentis habet 
promuntorium nomine Lilibeum, denominatum a quadam civitate eiusdem nominis antiquitus sic 
vocata. In medio vero Pachini et Pelori, ex parte scilicet orientis, est Mons Ethne, qui vulgo dicitur 
Mongibello. Thypheus ibi sepultus, secundum fictionem poetarum, tenet caput ad orientem sub 
Ethna, manum dexteram ad Pelorum, sinistram ad Pachinum, et pedes et crura extensa ad Lilibeum. 
Unde Ovidius, V libro <title>Methamorfoseos</title>.

<quote rend="block">
<l><emph>Vasta giganteis iniecta est insula membris</emph></l>
<l><emph>Trinacris et magnis subiectum molibus urget</emph></l>
<l><emph>Etherias ausum sperare Thyphoea sedes.</emph></l>
<l><emph>Nititur ille quidem pugnatque resurgere sepe,</emph></l>
<l><emph>Dextra sed Ausonio manus est subiecta Peloro,</emph></l>
<l><emph>Leva, Pachine, tibi, Lilibeo crura premuntur,</emph></l>
<l><emph>Degravat Ethna caput, sub qua resupinus arenas</emph></l>
<l><emph>Eiectat, flammamque fero vomit ore Typheus.</emph></l>
</quote>
</p>
	<p>Adhuc volo quod attente tu notes quod poete sive vere cognoverunt, sive enigmatice 
somniarunt, multa cum fide catholica persenserunt, ut superius etiam dictum est. Nam Sacra Pagina 
ponit quod gigantes, seu genus humanum, sub ducatu gyganteo turrem edificaverit ut ascendere 
possent in celum, et quod eorum superbia fuit a Deo punita. Unde Iob: Gigantes gemunt sub aquis, 
idest in profundo inferni, ubi est magnum gelu, quia quanto locus magis distat a celo, tanto frigidior 
iudicatur. Simili modo poete ponunt gygantes in talem superbiam exarsisse, quod in celum 
ascendere voluerunt, et quod a Iove sint fulminati et in profundum inferni deiecti. Unde Virgilius, 
VI <title>Eneydorum</title>, ubi tractat de pena gigantum ait:

<quote rend="block">
<l><emph>Hoc genus antiquum Terre, Thitania proles,</emph></l>
<l><emph>Fulmine deiecti fundo volvuntur in ymo.</emph></l>
</quote>

<quote rend="block">
<l><emph><foreign lang="ita">questi può dar di quel che qui si 
brama;</foreign></emph></l>

</quote></p>
	<p>Moraliter omnes superbi nominari appetunt et laudari. Ideo Virgilius ait ad Antheum, ut 
ipsius patrocinium valeat impetrare: «Iste, qui vivus est, te poterit superius collaudare, et de 
te nova portare, quod scilicet inter omnes alios gigantes catenis ligatos tu solus solutus 
existis». Sed si queris quare solus Antheus est solutus et non ligatus ut alii, duplex potest 
ratio assignari. Prima est licteralis; secunda vero allegorica vel moralis. Licteralis ratio ista est, ut 
scilicet sit qui possit proditorum animas deponere in profundum. Alia ratio est quia Antheus in 
pugna Flegre non affuit: et ideo brachia que contra deos non movit, ligata non habet. Cetera plana 
sunt usque ibi:</p>
	<p><emph><foreign lang="ita">Qual pare a riguardar la Carisenda</foreign></emph>. 
Carisenda est quedam turris in Bononia, que ex una parte mirabiliter pendet, in tantum quod 
quando nubes aliqua super ipsam e contrario vadit, videtur desubter aspicientibus quod ipsa corruat 
Carisenda. Exemplificat hic autor et dicit quod talis fuit sibi visus Antheus quando se inclinavit ad 
Virgilium capiendum. Cetera plana sunt.</p>

	<p>In isto cantu continentur VIII comparationes et unum notabile.</p>
</div4>
</div3>

<div3 n="Comparationes">
<div4>
<head>vv. 4-6</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">così od'io che soleva la 
lancia</foreign></emph></l>
<l><emph><foreign lang="ita">d'Achille et del su' padre esser 
cagione</foreign></emph></l>
<l><emph><foreign lang="ita">prima di trista et poi di buona 
mancia.</foreign></emph></l>

</quote></p>
	<p>Fabulose dicitur quod Peleus, rex Thesalie, qui fuit pater Achillis, habebat quandam lanceam 
cum qua quicunque fuisset in prelio vulneratus, sanari non poterat nisi iterato in illud vulnus ista 
lancea mitteretur. Sed rei veritas ista fuit, quod Peleus et filius eius Achilles in principio belli male 
pugnabant, sed in progressu eis melius succedebat. Erant enim in principio infortunati, sed in 
processu optime fortunati. Nec deviat hoc a vero, quia multi sunt qui, secundum sententiam 
sapientum, a celestibus influentiis fortunati et infortunati existunt. Exemplum de Anibale qui 
multotiens vicit, sed ultimo victus fuit. Et quidam sunt qui semper victores existunt, ut patet in Iulio 
Cesare, qui semper victorias reportabat. Quidam vero sunt qui nunquam pugnant quin eis male 
succedat, ut patuit nostris temporibus de principe Tarentino. Unde Sanctus Thomas de Aquino in 
libro <title>Contra Gentiles</title>&gt; de hac materia ait: «Videmus quod inanimata corpora 
quasdam vires et efficacias a corporibus celestibus consequuntur, sicut magnes attrahit ferrum, et 
lapides quidem et herbe occultas virtutes habent, que similiter a celestibus corporibus 
consequuntur. Unde nichil prohibet quod etiam aliquis homo habeat, ex impressione corporis 
celestis, aliquam efficaciam in aliquibus corporalibus faciendis, quam alius non habet: puta 
medicus in sanando, agricola in plantando et miles in pugnando». Comparatio vero ad quid 
inducatur clare apparet in textu.</p>
</div4>

<div4>
<head>vv. 16-18</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Dopo la dolorosa rotta, 
quando</foreign></emph></l>
<l><emph><foreign lang="ita">Karlo Magno perdè la santa 
gesta,</foreign></emph></l>
<l><emph><foreign lang="ita">non sonò sì terribilmente 
Orlando.</foreign></emph></l>

</quote></p>
	<p>Orlandus fuit quidam strenuissimus miles Christi, qui tempore Karoli Magni contra 
Sarracenos strenue multa fecit. Erat autem solitus semper in bello unum cornu gessare ad collum. 
Cum itaque tota gens Karoli quedam sancta gesta a Sarracenis undique esset pressa, Orlandus 
multum in illo prelio laboravit. Et tantum sonuit cum suo cornu ut Karolus subveniret, quod labore 
et siti defecit. Vult itaque dicere autor quod iste Orlandus non sic terribiliter sonuit, sicut sonuit 
Nembroth quando vivum hominem vidit descendere per infernum.</p>
</div4>

<div4>
<head>vv. 34-39</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Come quando la nebia si 
dissipa,</foreign></emph></l>
<l><emph><foreign lang="ita">lo sguardo a poc'a poco 
rafigura</foreign></emph></l>
<l><emph><foreign lang="ita">ciò che cela 'l vapor che l'aere 
stipa;</foreign></emph></l>
<l><emph><foreign lang="ita">così forando l'aura grossa et 
scura,</foreign></emph></l>
<l><emph><foreign lang="ita">più et più appressando inver la 
sponda,</foreign></emph></l>
<l><emph><foreign lang="ita">fugìmi errore et crescèmi 
paura;</foreign></emph></l>

</quote></p>
	<p>Ista comparatio est naturalis et est talis: quando enim aliqua nebula grossa et spissa aerem 
obnubilat vel constipat, potentia visiva impeditur, quia talem aerem spissum et grossum penetrare 
non potest. Sed quando talis nebula incipit dissipari et diradari, tunc oculus paulatim videre incipit 
id quod prius sibi nebula abscondebat. Isto itaque modo, dum autor iret per tenebras infernales, 
visum fuit sibi videre a longe magnas turres. Sed postquam cepit paulatim appropinquare ad oram 
putei, visiva potentia illam auram grossam et obscuram potuit melius penetrare. Et ideo dicit quod 
fugit error ab eo et crevit sibi timor, quia illas quas prius credidit esse turres, vidit esse 
gigantes.</p>
</div4>

<div4>
<head>vv. 40-45</head>
<argument><p>QUARTA COMPARATIO.</p></argument>
<p><quote rend="block">
<l><emph><foreign lang="ita">però che come 'n su la cerchia 
tonda</foreign></emph></l>
<l><emph><foreign lang="ita">Monte region di torri si 
corona,</foreign></emph></l>
<l><emph><foreign lang="ita">così la proda che 'l pozzo 
circonda,</foreign></emph></l>
<l><emph><foreign lang="ita">torregiavan di mezza la 
persona</foreign></emph></l>
<l><emph><foreign lang="ita">li orribili giganti, cui 
minaccia</foreign></emph></l>
<l><emph><foreign lang="ita">Giove del cielo ancora quando 
tona.</foreign></emph></l>

</quote></p>
	<p>In ista comparatione designat autor quomodo stant gigantes in circuitu putei infernalis, 
dicens quod sicut muri montis Reggionis turribus coronantur, ita spondam putei horribiles gigantes 
per circuitum turritabant, idest admodum turrium stant distincti. Mons Regionis est quoddam 
castrum in Tuscia in districtu scilicet Senaram, cuius muri sunt rotundi et spisse turribus coronati. 
Isto itaque modo murus putei, qui est rotundus, gigantibus coronatur. Quod autem sequitur: 
«cui minaccia / Giove del cielo ancora quando tona» – sic est intelligendum: 
Iupiter, idest ether sive superior aer, quando tonat, adhuc gigantibus comminatur, quia secundum 
fabulam, postquam ipsi gigantes fuerunt in inferno detrusi, Iupiter, ut ipsis timorem incuteret, sepe 
postea desuper intonuit. Sed re vera omnes debent timere tonitrua, quia ut ait Philosophus: 
«Qui tonitruum non timet, stultus est».</p>
</div4>

<div4>
<head>vv. 58-60</head>
<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">La faccia sua mi parea lunga et 
grossa</foreign></emph></l>
<l><emph><foreign lang="ita">come la pina di san Piero a 
Roma,</foreign></emph></l>
<l><emph><foreign lang="ita">et a sua proportione eran 
l'altr'ossa;</foreign></emph></l>

</quote></p>
	<p>Hic intendit ostendere figuraliter autor magnitudinem forme gigantum, dicens quod caput 
istius gigantis erat longum et grossum sicut pinea sancti Petri de Roma, et ad proportionem capitis 
cetera membra erant. Rome enim ante basilicam beati Petri est quedam pinea enea, magne 
magnitudinis, quam quicunque videt vel vidit, ymaginari potest formam quam habuerunt gigantes, 
et adhuc, ad maiorem demonstrationem et declarationem, subiungit autor dicens quod tres Frisones, 
unus super alium positi, a loco serrabularum unius ex istis gigantibus non pertigissent ad caput. 
Adhuc aliam nobis mensuram designat dicens quod, a gula usque ad femur, perpendit istum 
gigantem triginta fuisse palmorum. Et ne alicui hoc incredibile videatur, quod scilicet gigantes tante 
altitudinis fuerint, legant in primo libro Regum, ubi ponitur quod Golias, qui fuit de semine 
giganteo, fuit altitudinis sex cubitorum et palmo, et intellige cubitum geometricum. Legant etiam in 
legenda beati Christofori et invenient ipsum stature XII cubitorum. Frisones autem sunt quidam 
homines de Frisia. Frisia, vero, provinciola est in finibus inferioribus Germanie, super litus occeani 
constituta, cuius incole Frisones a Germanicis nuncupantur. In habitu autem et moribus plurimum 
differunt a Germanis, nam viri fere omnes in coma circulariter sunt attonsi, qui quanto sunt 
nobiliores tanto altius circumtondiri gloriosius arbitrantur. Est autem gens viribus fortis, magni 
corporis, severi animi et ferocis, corpore agilis, lanceis utens ferreis pro sagittis. Est insuper gens 
valde libera extra gentem suam alterius dominio vix subiecta. Nam morti se exponunt gratia 
libertatis, et potius mortem diligunt quam iugo opprimi servitutis. Ideo militares dignitates renuunt 
et aliquos inter se in sublime erigi sub militie titulo non permittunt. Subsunt tamen iudicibus quos 
annuatim de se ipsis eligunt, qui rem publicam inter ipsos ordinant et disponunt. Castitatem multum 
zelant; impudicitiam severius punientes; filios suos et filias usque ad completum fere adolescentie 
terminum castos castasque conservant. Ex quo contingit quod tunc temporis data nuptui ipsorum 
soboles prolem completam generant et robustam.</p>
</div4>

<div4>
<head>vv. 106-108</head>
<argument><p>SEXTA COMPARATIO.</p></argument>
<p>
<quote rend="block">
<l><emph><foreign lang="ita">Non fu tremuot'alcun tanto rubesto,</foreign></emph></l>
<l><emph><foreign lang="ita">che scotesse una torre così 
forte,</foreign></emph></l>
<l><emph><foreign lang="ita">come Fialte a scuotersi fu 
presto.</foreign></emph></l>

</quote>
Lictera plana est.</p>
</div4>

<div4>
<head>vv. 136-141</head>
<argument><p>SEPTIMA COMPARATIO.</p></argument>
<p><quote rend="block">
<l><emph><foreign lang="ita">Qual par a riguardar la 
Carisenda</foreign></emph></l>
<l><emph><foreign lang="ita">sotto 'l chinato, quand'un nuvol 
vada</foreign></emph></l>
<l><emph><foreign lang="ita">sovr'essa sì, che d'ella incontro 
penda;</foreign></emph></l>
<l><emph><foreign lang="ita">tal parve a me 
Antheo,</foreign></emph></l>
etc.
</quote>
Lictera plana est.</p>
</div4>

<div4>
<head>vv. 142-145</head>
<argument><p>OCTAVA COMPARATIO.</p></argument>
<p><quote rend="block">
<l><emph><foreign lang="ita">et com'arbore in nave si 
levò.</foreign></emph></l>

</quote>
Postquam Antheus deposuit in profundum putei Virgilium et autorem, se in altum erexit, sicut 
malum navis elevatur in navi.</p>
</div4>
</div3>

<div3 n="Notabile">
<div4>
<head>vv. 49-51</head>
<argument><p>NOTABILE.</p></argument>
<p><quote rend="block">
<l><emph><foreign lang="ita">Natura certo, quando lasciò 
l'arte</foreign></emph></l>
<l><emph><foreign lang="ita">di sì fatti animali, assai fè 
bene</foreign></emph></l>
<l><emph><foreign lang="ita">per torre tali executori a 
Marte.</foreign></emph></l>
</quote>

In hoc sententioso notabili demonstratur quod quando natura dimisit artem talia animalia 
producendi, quod bene fecit, quia gigantes erant executores Martis, idest mortis. Nam Mars dicitur 
a &lt;morte&gt;, quia sua operatio sive ars nil aliud est nisi effusio sanguinis, unde sequitur ipsa 
mors. Executores vero huius operis sive artis erant gygantes, in quibus erant duo quibus contradici 
non poterat, scilicet immanitas corporum et feritas animorum; habebant enim corpora magna et 
animos bestiales. Et quia posset aliquis querere et dicere: Ex quo natura dimisit artem producendi 
gigantes, quare non desistit etiam producere elephantes atque balenas? Statim immediate autor 
respondit dicens: Quod si producit elephantes et cete grandia, bene facit, quia licet habeant corpora 
magna, non tamen correspondet talibus corporibus ingenium et feritas animorum. Ideo sequitur in 
textu:

<quote rend="block">
<l><emph><foreign lang="ita">Et s'ella d'elefanti et di 
balene</foreign></emph></l>
<l><emph><foreign lang="ita">non si pente, chi guarda 
sottilmente,</foreign></emph></l>
<l><emph><foreign lang="ita">più giusta et più discreta la ne 
tene;</foreign></emph></l>
<l><emph><foreign lang="ita">chè dove l'argomento de la 
mente</foreign></emph></l>
<l><emph><foreign lang="ita">s'agiunge al mal voler et a la 
possa,</foreign></emph></l>
<l><emph><foreign lang="ita">nessun riparo vi po' far la 
gente.</foreign></emph></l>

</quote>
Et sic patet XXXI cantus prime cantice.</p>
</div4>
</div3>
</div2>

<div2>
<head>XXXII</head>

<div3 n="Incipit">
<head>INCIPIT XXXII CANTUS PRIME CANTICE COMEDIE.</head>
	<p>In isto XXXII cantu et in sequentibus autor tractat de nono et ultimo circulo inferni, qui 
grece vocatur <emph><foreign lang="grc">Kochiton</foreign></emph>, latine vero <emph>Cocitus</emph>; quem quidem 
circulum in quatuor partes dividit et distinguit: prima pars dicitur Cayna; secunda Anthenora; tertia 
Tholomea; quarta vero Iudeca. Prima denominatur a Caym, filio Ade, et in ista ponit proditores sui 
sanguinis sive domus. Secunda denominatur ab Anthenore troyano, et in ista ponit proditores sue 
patrie sive partis. Tertia denominatur a Tholomeo, rege Egypti, vel a Tholomeo, duce Ierico; et in 
ista ponit proditores carorum amicorum et consanguineorum. Quarta vero denominatur a Iuda 
Scarioth; et in ista ponit proditores beneficorum dominorum. In isto vero cantu tractat de prima 
parte et aliquantulum de secunda. Et incipit prima pars Cociti, que dicitur Cayna, ibi: «Come 
noi fumo giù nel pozzo scuro», et finit ibi: «Poscia vid'i' più di mille visi 
cagnazzi». Secunda vero pars, que dicitur Anthenora, incipit ibi: «Et mentre 
c'andavamo inver lo mezzo», et finit in sequenti cantu, ibi: «et li altri due che suso 'l 
canto appella».</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-39</head>
	<p>Deveniens Dantes ad nonum et ultimum circulum infernalem, qui est positus in profundo, 
volensque nobis situm et modum dicti circuli designare, facit in principio istius cantus trigesimi 
secundi quoddam prohemium in hunc modum: si ego haberem rimas asperas, duras, et fractas, sicut 
tristi foramini, idest puteo, conveniret, super quem puteum vel foramen circuli alii omnes premunt, 
ego exprimerem de meo conceptu plenius suum sucum. Sed quia non habeo illas rimas, non absque 
timore ad narrandum ea que debeo me conduco. Quia non est hoc opus quod fieri debeat sine multa 
providentia et cautela, describere scilicet vel designare fundum toti universo, nec etiam est hoc 
opus summendum vel narrandum a lingua que matrem nominet seu patrem. Sed ille domine 
adiuvent meum versum, que adiuverunt Amphionem ad claudendum Thebas, ita quod a facto mea 
narratio non sit diversa. O super omnes male creata plebs, que stas in loco de quo loqui est durum, 
melius fuisset vobis quod hic fuissetis pecudes sive capre. Facto vero prohemio, ad narrandum 
accedit dicens: Quomodo sive quando nos fuimus inferius in puteo obscuro sub pedibus, scilicet 
gyganteis, plus satis in ymo, et ego respiciebam adhuc ad altum murum – subaudi putei 
– michi audivi dici: «Respice quomodo transis; vade sic quod tu non calces cum 
plantis capita fratrum miserorum atque lassorum». Ad quas voces ego me revolvi, et vidi 
ante me et subtus pedes meos unum lacum qui, propter gelu, habebat vitri similitudinem et non 
aque. Et inducit hic autor quandam comparationem, ut congelationem illius lacus melius intelligere 
valeamus, dicens: Nunquam fecit suo cursui tam grossum velum in hieme Danubium in Austria, 
nec Thanais sub frigido celo, sicut erat ibi. Quia si Tambernich seu Petrapana super illum 
congelatum lacum cecidisset, solummodo in ora eius alicuius crepitationis sonitum non fecisset. Et 
sicut ad cloassandum stat rana, cum ore extra aquam, quando femina rusticana somniat spicas 
colligere in estate, ita vidi ibi umbras dolentes confictas in illa glacie usque ad partem verendam, 
mittendo dentes in notam ciconie, sive cantum. Quelibet autem ipsarum umbrarum tenebat inferius 
faciem revolutam, ab ore quarum frigus et ab oculis cor triste – subaudi videtur – et 
inter ipsas testimonium procuratur.</p>
</div4>

<div4>
<head>vv. 40-72</head>
	<p>Postquam vero autor generalem conditionem istarum animarum narravit, ad singularia et 
specialia sic procedit dicens: Quando in circuitu aliquantulum ego vidi, revolvi me ad pedes et vidi 
duos ita strictos, quod habebant pilos capitis simul mixtos. Ad quos ego inquiens: «Dicatis 
michi, o vos qui sic pectora constringitis, qui vos estis». Tunc illi ad autorem capita 
erexerunt, quorum oculi, qui primo interius molles erant, usque ad ora lacrimas profunderunt. Sed 
propter gelu ita lacrime in oculis congelarunt, quod glacies oculos eis clausit. Modum autem quo 
istorum oculi clausi sunt, comparando declarat, dicens quod nunquam duo ligna, sive due tubule, ita 
una linea sunt unite, sicut illorum palpebre cum illa glacie clause sunt. Tunc illi habentes oculos ita 
clausos, quia autorem respicere nequiverunt, iracundia victi, more duorum hyrcorum se ad invicem 
cum frontibus percusserunt. Et unus, qui propter frigus perdiderat ambas aures, non elevando 
faciem, sed potius ipsam tenendo depressam, ait ad Dantem: «Quare tantum specularis in 
nos? Si vis scire qui sunt isti duo, scias quod vallis unde fluvius Bisentii ad yma descendit patris 
eorum Alberti et ipsorum fuit. De uno enim corpore exiverunt, totamque Caynam poteris 
perscrutari, et non invenies umbram que magis sit digna in glacie ista figi. Certe non illa cui fuit 
fractum pectus et umbra cum uno ictu per manum regis Arthu; non Focacia; non iste qui me suo 
capite ita premit quod ultra videre non possum; et fuit nomatus Sassolus Mascheroni: si tuscus es, 
bene scis admodo quis fuit – subaudi in vita –. Et ad hoc ut me non plus teneas in 
sermone, scias quod ego fui Camiscione de Pazzis, et expecto Karlinum qui me – subaudi 
cum tempus venerit – excusabit». Post hec, dicit autor, vidi mille visus propter 
frigora factos nigros, unde irruit in me rigor, et irruet semper cum recordatus – subaudi 
fuero – de gelidis illis aquis. Et hic finit prima pars Cociti.</p>
</div4>

<div4>
<head>vv. 73-139</head>
	<p>Interim vero quod Dantes ibat versus medium ad quod omnis gravedo undique adunatur, et 
ipse propter frigus eternum tremabat; si voluntas, inquit – supple divina – fuit, seu 
predestinatio, vel fortuna, nescio; sed transeundo inter capita proditorum fortiter pede impegi in 
faciem unius. Ille autem plorando clamavit, dicens: «Quare me calcas? Si tu non venis ad 
crescendum vindictam Montis Aperti, quare me molestas?» Et tunc ego dixi magistro: 
«Magister mi, hic modicum me expecta, ita quod ego de uno dubio exeam nunc per istum; 
postea facies quantumcunque volueris michi festinantiam in eundo». Tunc dux stetit, et ego 
dixi illi qui adhuc duris imprecationibus blasphemabat: «Quis es tu, qui taliter alii 
imprecaris?» Et ille: «Sed tu quis es, qui vadis per Anthenoram percutiendo facies 
alienas, ita quod si vivus esses, nimium adhuc esset?» «Vivus sum ego, et carum tibi 
esse potest», fuit mea responsio, «si famam queris, ut nomen tuum ponam inter alias 
notas». Et ille michi: «Totum», inquit, «contrarium concupisco. Idcirco 
recede hinc et noli me amplius molestare, quia male scis per istam gelidam foveam adulari». 
Tunc per capillos capitis cepi eum et dixi: «Necesse erit omnino ut aut te nomines, aut 
capillus hic non remaneat tibi ullus». Unde ille michi: «Quantumcunque tu mea coma 
me prives, non dicam tibi quis ego sim, nec etiam demonstrabo, si super caput meum millesies tu 
tomabis». Ego autem iam habebam suos capillos in manibus advolutos, et iam sibi 
extraxeram plus quam unum crinem, ipso latrante, cum oculis inferius revolutis, quando unus alius 
exclamavit: «Quid habes tu», inquit, «Bocca? Non sufficit tibi cum mandibulis 
personare, nisi tu latres? Qualis autem te diabolus tangit modo?» Tunc ego: 
«Admodo nolo quod tu loquaris, nequam proditor, quia, malis gratibus tuis, de te vera nova 
portabo». Et ille: «Vade hinc, et quicquid vis ad libitum tuum narra; sed noli tacere, si 
tibi liceat hinc exire, de illo qui ita nunc habuit linguam promptam. Ipse enim plangit hic argentum 
Francorum. Poteris ergo dicere: &lt;Ego vidi illum de Duera, in illo certe loco ubi stant madidi 
peccatores&gt;. Et si interrogatus fueris &lt;Nunquit alius erat ibi?&gt; Tu habes iuxta te illum de 
Beccheria, cuius caput Florentia amputavit. Iohannes de Soldaneriis credo quod sit magis ultra cum 
Ganellone et etiam Tribaldellus, qui aperuit Faventiam tempore quo alii dormiebant». Hiis 
autem sic per ordinem contemplatis, dicit autor quod dum inde recessissent, quod vidit duos in 
quodam foramine congelatos, et ita stricte sibi invicem adherentes, quod caput unius erat galerium 
socio cum quo erat. Et, quemadmodum panis causa famis famelice manducatur, ita dentes super 
illum posuit, in illa scilicet parte in qua cerebrum cum nuca coniungitur. Et inducit hic autor, 
comparative loquendo, ystoriam Tydei et Menalippi, dicens: Non enim aliter Tydeus Menalippi per 
indignationem tympora corrosit, quam ille corrodebat caput illius et collum. Ad quem ego: 
«O tu qui ostendis per tam bestiale signum odium super illum quem tu rodis, dic michi 
quare, per talem conventionem; quod si tu rationabiliter erga illum te habes, sciendo ego qui vos 
estis et suam offensam, ego vicem in mundo superius tibi reddam, si illa cum qua loquor non 
siccetur». Unde ait in textu:

<quote rend="block">
<l><emph><foreign lang="ita">se quella con ch'i' parlo non si 
secca.</foreign></emph></l>

</quote></p></div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>
<p><quote rend="block">
<l><emph><foreign lang="ita">S'i' avesse le rime aspre et 
chiocce,</foreign></emph></l>
<l><emph><foreign lang="ita">come si converreb'al tristo 
buco</foreign></emph></l>
<l><emph><foreign lang="ita">sovra 'l qual pontan tutte l'altre 
rocce,</foreign></emph></l>

</quote>
usque ibi: «Che come noi fumo giù nel pozzo oscuro». In hiis XVI rithimis quinque 
per ordinem facit autor: Nam primo quandam excusationem facit, ut hic. Secundo, causam istius 
excusationis reddit, ibi <emph><foreign lang="ita">ma per ch'i' non l'abbo</foreign></emph>, 
etc. Tertio, supernas virtutes invocat, ibi: <emph><foreign lang="ita">Ma quelle donne aiutino 'l mi' 
verso</foreign></emph>, etc. Quarto, contra inventos in isto puteo invehit, ibi: <emph><foreign lang="ita">O sopra tutte mal creata plebe</foreign></emph>, etc. Et sic quinto, ad narrandum ea 
que vidit accedit, ibi: <emph><foreign lang="ita">Che come noi fumo giù nel pozzo 
scuro</foreign></emph>, etc., usque ad finem cantus. Circa primum taliter se excusat: Si ego 
haberem rimas asperas atque fractas, sicut tristi foramini conveniret, super quod omnia alia onera 
premunt, ego de meo conceptu sucum exprimerem: quasi dicat: de meis conceptionibus 
convenientia verba formarem, quia alia verba conveniunt uni rei et alia alii. Secundum enim 
materiam exquirendi sunt sermones, ut ait Philosophus. Sed quia autor in hoc loco vel passu 
tractare intendit de profundo inferni, ubi est centrum totius universi, et ille locus sit asper et 
horridus super omnia alia loca totius inferni, desiderabat tali loco verba convenientia invenire, ut 
verba secundum materiam consonarent. Facta excusatione, reddit causam huius excusationis 
dicens: Sed quia ego non habeo – subaudi verba convenientia tali loco – idcirco non 
sine timore ad narrandum – subaudi profundum inferni – me ipsum conduco. Quia 
non est hoc opus improvide assumendum, describere scilicet fundum toti universo, nec a lingua 
enarrandum que <emph>matrem</emph> vocitet seu <emph>patrem</emph>; quasi dicat: propter 
duo enim est valde arduum et difficile quod intendo: Et primo, ratione loci distantis, qui est ita 
remotus ab orbe; secundo, ratione persone narrantis, quia homo male corporis <add resp="ed">sarcina</add> oneratus. Nam ista veridice enarrare non bene conveniunt hominibus 
carnis sarcina pregravatis, sed substantiis separatis vel sanctis viris, a terrenis ad Deum totaliter 
elevatis. Reddita causa sue insufficientie, supernas virtutes more poetico in suum adiutorium 
invocat, dicens: Sed ille domine adiuvent meum versum que ad claudendum, idest ad murandum, 
Thebas Amphyonem iuverunt, ita quod mea narratio a facto, idest ad opere ipsis dominabus 
iuvantibus, non discrepet vel recedat.</p>
	<p>Ystoria enim Amphionis est ista: Fuit enim Amphyon rex Thebarum; non conditor quidem 
urbis, quia Cadmus ipsam condidit, sed ipsam muro circumdedit et munivit. Cuius murationis 
istoria sic fabulose componitur a poetis. Dicunt enim quod auxilio Musarum et sono cythare dictus 
Amphyon lapides de montibus advocabat; qui lapides ad suum sonitum veniebant, et se ipsos in 
muro ad invicem componebant. Sed veritas ista est: Amphyon, qui fuit vir Niobe, de qua habetur in 
secunda cantica, cantu <add resp="ed">XXII</add>, fuit optimus cytarista et optimus prolocutor, 
qui sua affabilitate et dulci loquela homines lapideos et petrosos ad civiles mores et leges induxit; 
quibus hominibus civitatem Thebanam replevit; et ista est vera et stabilis muratio civitatis. Nam, ut 
ait Seneca: «Non est opus regi altam sedem construere nec muris et turribus se 
sepire». Inexpugnabile enim munimentum est amor civium. Muravit etiam materiali et 
lapideo muro Thebas, et ut solaretur labores murantium, ipsos dulci colloquio et sono cythare 
demulcebat. Ideo fingitur lapides advocasse. Et de hac materia ait Seneca, primo libro 
<title>Tragediarum</title>:

<quote rend="block">
<l><emph>Thebanos muros natus Amphyon Iove</emph></l>
<l><emph>Struxit canoro saxa modulatu trahens.</emph></l>
</quote>
Et in quinto eodem libro:

<quote rend="block">
<l><emph>Saxa dulci traxit Amphyon sono.</emph></l>
</quote>
Horatius etiam in sua poetria hoc idem asserit, ita dicens:

<quote rend="block">
<l><emph>Dictus est Amphyon thebane conditor urbis</emph></l>
<l><emph>Saxa movere sono testudinis et prece blanda.</emph></l>
</quote>
Et Statius, primo <title>Thebaydos</title>, ubi promittit dicere facta Thebarum, ait:

<quote rend="block">
<l><emph>Expediam penitusque sequar quo carmine muneris</emph></l>
<l><emph>Iusserit Amphyon tyrios accedere montes.</emph></l>
</quote>
</p>
</div4>

<div4>
<head>vv. 13-15</head>

	<p>Facta invocatione, tanquam si exauditus esset, autor in animas proditorum secundo invehit, 
ipse dicens: «O plebs, que super omnes alias plebes, idest congregationes vel gentes, male 
creata es; non quod a Deo male creata sit, quia Dei perfecta sunt opera – et vidit Deus 
cuncta que fecerat, et erant valde bona – sed quia suis malis operibus sit damnata, que stas 
in loco de quo loqui est valde durum, melius fuisset vobis quod in hoc mundo fuissetis pecudes sive 
capre». Unde in textu:

<quote rend="block">
<l><emph><foreign lang="ita">mei foste state qui pecore o 
zebe!</foreign></emph></l>
</quote></p>
	<p><emph>Zebe</emph> enim <add resp="ed">in</add> lingua florentina &lt;capram&gt; 
sonat. Postquam vero autor quarto loco in istos proditores invexit, nunc in isto et ultimo ad 
narrandum ipsorum penas, que in sequentibus continentur, accedit. Et circa hoc breviter tria facit: 
Nam primo describit qualitatem et situm noni et ultimi circuli infernalis; secundo, quia iste circulus 
in quatuor partes dividitur, tractat de prima parte ipsius, que appellatur Cayna; tertio, postquam 
tractavit de prima parte, tangit aliquantulum de secunda, que dicitur Anthenora. Quantum ad 
primum, describendo nonum circulum, sic procedit: Dicit enim quod, postquam Antheus ipsum in 
fundo deposuit, quod ipse audivit unam vocem dicentem sibi: «Respice quomodo transis: 
vade ita quod cum pedibus non conculces capita fratrum miserorum atque lassorum». Tunc 
Dantes oculos ad yma deiecit, et vidit sub pedibus suis unum lacum adeo congelatum, quod potius 
vitreus quam aqueus videbatur.</p>
</div4>

<div4>
<head>vv. 25-27</head>
<p>Et ad duritiem istius lacus taliter congelati clarius declarandum, inducit duas partes mundi in 
quibus, propter maximum frigus, cristallus congelatur ab aqua, dicens:

<quote rend="block">
<l><emph><foreign lang="ita">Non fece mai al corso su' sì grosso 
velo,</foreign></emph></l>
<l><emph><foreign lang="ita">di verno la Danoia in 
Isterlicchi,</foreign></emph></l>
<l><emph><foreign lang="ita">nè Tanaì là sotto 'l freddo 
celo,</foreign></emph></l>

</quote></p>
	<p>Danubium est quidam maximus fluvius in partibus septentrionalibus, qui dividit Ungariam a 
Theotonia. Hic itaque fluvius, tempore hyemali, aliquando taliter congelatur quod homines 
transeunt super illum, cum equis et curribus oneratis. In superiori vero parte istius fluvii, hoc est in 
ducatu Austrie, propter magna et intensa frigora fit cristallus. Tanais vero est unum aliud magnum 
flumen Cilicie, quod descendit de montibus frigidissimis qui sub artico polo sunt. De quo flumine 
ait Virgilius in <title>Georgicis</title>: «Tanaymque nivalem». – Et hoc dicit 
quia nunquam nivibus viduatur. Unde subiungit:

<quote rend="block">
<l><emph>Arvaque Ripheis nunquam viduata pruinis.</emph></l>
</quote>
</p>
	<p>Et, descendens in mare Mediterraneum, dividit Asiam ab Europa. Ex opposito autem est 
Nilus, qui similiter in Mediterraneum mare descendens, dividit Asyam a Libia. In superiori vero 
parte ipsius Tanays sunt perpetue nives et perpetue glacies. Vult itaque dicere autor, quod nunquam 
tam grossam glaciem atque duram fecit Danubium vel Tanays, tempore scilicet hyemis, qualis erat 
illa que ad puniendum proditores in nono circulo congelatur. Et, ad ostendendum suam duritiam, 
dicit quod si super illam glaciem infernalem caderent duo montes, Tambernich scilicet et Pietra 
Pana, quod nullum ibi etiam a lateribus facerent crepitationis sonitum vel scissuram. Tambernic est 
quidam maximus mons et valde acutus, in partibus Ungarie. Petrapana vero est unus alius mons 
magnus et valde acutus, in partibus scilicet Tuscie.</p>
</div4>

<div4>
<head>vv. 31-36</head>
<p>Designata conditione istius lacus, designat autor modum per quem in eo anime stant infixe, 
dicens:

<quote rend="block">
<l><emph><foreign lang="ita">Et com'a gracidar si sta la 
rana</foreign></emph></l>
<l><emph><foreign lang="ita">col muso fuor de l'acqua, quando 
sogna</foreign></emph></l>
<l><emph><foreign lang="ita">di spigolar sovente la 
villana;</foreign></emph></l>
<l><emph><foreign lang="ita">livid'insin là dov'appar 
vergogna</foreign></emph></l>
<l><emph><foreign lang="ita">l'ombre dolenti fitte ne la 
ghiaccia,</foreign></emph></l>
<l><emph><foreign lang="ita">mettendo denti in nota di 
cicogna.</foreign></emph></l>

</quote></p>
	<p>Volens autor de proditoribus et proditionibus pertractare, in hac particula duo facit: Nam 
primo ponit modum et formam quomodo ipsi proditores in ista eterna glacie stant infixi, dicens 
quod, quemadmodum rana stat ad cloassandum cum capite extra aquam, illo scilicet tempore 
quando mulier rusticana somniat spicas colligere, ita proditores in illa glacie corporibus stant infixi, 
capitibus vero extra, ululando deplorant. Et circa istam primam partem, nota pulcerrimam 
comparationem quam inducit de femina rusticana. Femina enim ruris, tempore scilicet messis, tota 
die laborat spicas recolligere post metentes. In sero vero, vadens lassa dormitum, tota nocte somniat 
spicas colligere, sicut vigilando collegit. Ubi nota quod homo illud quod vigilando solicite facit vel 
cogitat, in somno se somniat operari. Sicut ille qui tota die equitat vel navigat, in somnio videtur 
sibi equitare vel navigare; et sicut ille qui cum magno terrore suorum inimicorum vadit dormitum, 
tota nocte somniat gladios vel rumores. Idcirco beatus Bernardus monet, in quodam libello, 
quendam monacum ut cum sanctis cogitationibus et actibus vadat ipse dormitum, dicens: 
«Ruminantem psalmos somnus te occupet, ut in somno somnies dicere psalmos». 
Inducit igitur autor istam comparationem, dicens quod sicut rana cloassat, capite extra aquam, illo 
scilicet tempore quo femina ruris somniat colligere spicas, quia illo maxime tempore cloassant 
rane, propter magnam scilicet siccitatem, pluviam suo more petentes, quia fastidiunt aquam 
siccitate corruptam, ita ille anime in glacie stant infixe, capitibus vero extra deplorant clamoribus 
dolorosis.</p>
	<p>Secundo vero ponit formam et modum istius dolorosi clamoris, dicens quod iste anime in 
glacie sic defixe, propter frigus intolerabile quo laborant, dentibus ita strident quod videntur notas, 
idest cantus, ciconie imitari. Et hoc est quod ait Dominus in Evangelio: Ibi erit fletus et stridor 
dentium. Nam dentium stridor causatur ex frigore, sicut videmus in febricitantibus, qui in accessu 
frigoris dentibus strident. Ideo bene ait autor in textu: <emph><foreign lang="ita">mettendo i denti 
in nota di cicogna</foreign></emph>. Ciconia enim, que &lt;ibis&gt; alio nomine nominatur, est 
avis fluvialis que se ipsam purgat rostro suo; quia quando ex ciborum multitudine sentit se 
gravatam, aquam marinam intra rostrum recolligit, quam per anum ad interiora infundit; que aqua 
remolliendo cibi compacti duritiem et mordicando intestina superflua eicit et expellit. Et isto modo 
medici clisteria invenerunt. Hec avis serpentum vescitur ovis, et ex eis escam gratissimam deferens, 
pullos nutrit. Dicitur autem cicoria quasi &lt;canna canens&gt; quia concutiente rostro quasi cum 
canna per longum fracta sive divisa, sonum facit, ut dicit Ysidorus. Veris est nuntia, et in suo 
adventu predicit novitatem. Serpentibus autem est inimica; rostro enim eos percutit et interficit, et 
quandoque devorat et deglutit. Humanam societatem ac frequentiam diligit: et ideo super domos ab 
hominibus inhabitatas nidificare consuevit. Et nidum suum primum, nisi fuerit coacta, de facili non 
dimittit, sed in suo recessu contra hiemem replet nidum suum terra, et cum luto virgulas nidi et 
spinas compaginat, ne ventus tempestuosus ipsum in hieme deiciat vel dissolvat. In reditu autem 
suo eundem occupat et renovat, et ab aliis avibus ipsum nidum occupare volentes protegit et 
defensat. Vivente femina, masculus causa coitus cum alia se non sociat nec miscet; sed quo modo 
ad generationis officium, femine fidem servat. Sed si aliquo casu adulterinum concubitum 
presenserit, ultra secum non habitat, sed rostro si potest eam transverberat atque necat. Alias quam 
in nido masculus feminam nunquam calcat, et incubando super ova, masculus cum femina vices 
mutat. Pullos suos miro affectu diligit ac custodit, et ex assiduo cubitu super eos plumas perdit. 
Quando vero pater est in pascuis, mater in nido residet; et e converso quando masculus revertitur, 
femina evolat, et masculus, ut dicit Ambrosius, nidum fovet. Ciconie maria transvolant, et collecto 
agmine ad regiones calidas simul volant. In suo autem discessu habent cornices que ipsas precedunt 
et, quasi ciconiis ducatum prebentes, contra aves eis infestas pro viribus se opponunt, ut dicit 
Ambrosius in <title>Exameron</title>. Quamvis autem venenosa comedant, ut ranas et serpentes et 
huius venenum, tamen ipsarum naturam non superat nec immutat, immo eis est refectio et 
nutrimentum quod hominibus et multis animalibus est venenum. Vi enim caloris in earum 
interioribus dominantis virus veneni extinguitur ac etiam superatur. A pullis suis in senectute 
pascuntur, nam eximiam habent erga filios pietatem; et ideo quantum tempus impendunt in suis 
fetibus educandis, tantum ipse a suis pullis vice reciproca nutriuntur, ut dicit Ambrosius in 
<title>Exameron</title>, et Maximus Valerius, libro V, capitulo de pietate.</p>
</div4>

<div4>
<head>vv. 37-39</head>
<p><quote rend="block">
<l><emph><foreign lang="ita">Ognuna in giù tenea volta la 
faccia;</foreign></emph></l>
<l><emph><foreign lang="ita">da bocca 'l freddo, et da li occhi 'l cor 
tristo</foreign></emph></l>
<l><emph><foreign lang="ita">tra lor testimonianza si 
procaccia.</foreign></emph></l>

</quote></p>
	<p>Ista clausula sic exponi debet. Omnis enim anima que in ista prima parte Cociti punitur 
tenebat faciem versus yma, a quarum animarum ore procedebat frigus, et hoc apparebat in 
concussione dentium; et ab oculis cor triste, hoc est tristitia cordis, per oculorum gemitum 
videbatur. Quod autem sequitur: <emph>tra lor testimonianza si procaccia</emph>, hic est 
sensus: Os quod dentes concutit, et oculus qui lacrimas expandit, testimonium perhibent de pena 
qua habent in ista glacie congelata.</p>
</div4>

<div4>
<head>vv. 40-42</head>
<p><quote rend="block">
<l><emph><foreign lang="ita">Quand'io ebi d'intorno alquanto 
visto,</foreign></emph></l>
<l><emph><foreign lang="ita">volsim'a' pie, et vidi due sì 
stretti,</foreign></emph></l>
<l><emph><foreign lang="ita">che 'l pel del capo aveno insieme 
misto,</foreign></emph></l>

</quote></p>
	<p>Hic incipit autor de proditoribus exemplariter pertractare, et incipit a duobus germanis 
comitibus, scilicet Albertis de Tuscia, quorum unus vocatus fuit Alexander et alter Neapoleo; qui 
semper unus prodidit alium quoad vixit. Sed ante quam ulterius procedamus, distinguenda sunt 
genera et species proditorum. Est enim sciendum quod autor distinguit in ista glacie, que Cocitus 
vocatur, proditorum quatuor species sive genera. Nam primum genus est prodere suam 
consanguinitatem; secundum, prodere suam civitatem, patriam, sive partem; tertium, prodere 
amicos; quartum, vero prodere dominos. Primum genus est malum; secundum peius; tertium 
pessimum; quartum vero, ultra quam pessimum. Que quidem genera sive species taliter possunt 
accipi vel videri. Sicut enim superius dictum est, fraus dupliciter operatur: vel contra naturam, vel 
contra fidem; hoc est vel contra amorem generalem et naturalem, vel contra amorem naturalem et 
spiritualem. Sunt enim, vel esse possunt, duo amores in homine: primus qui dicitur et est naturaliter 
generalis; secundus autem dicitur et est vel naturaliter vel voluntarie spiritualis. Primus nanque 
amor, qui dicitur et est naturaliter generalis, est ille amor qui in tota humana natura est naturaliter 
seminatus; spiritualem fidem vel confidentiam non requirit. Et iste amor dictat quod illud quod tibi 
non vis fieri, alteri non facias, et e contra. Nullus enim vult decipi, et sic neminem debet decipere. 
Et quilibet vult ut omnis suus proximus sit sibi legalis, et sic circa omnem suum proximum debet 
legalis existere. Qui igitur contra istum amorem facit, dicitur dolosus et fraudulentus. Et iste talis 
dolus et talis fraus, quia X modis committitur, idcirco in X bulgiis superius collocatur. Secundus 
autem amor, qui dicitur et est vel naturalis vel voluntarie spiritualis, est ille amor in quo includitur 
et a quo requiritur quedam fides et confidentia spiritualis, que a natura vel ab aliquo accidenti 
elective procedit. Et qui contra talem amorem dolum vel fraudem operatur, dicitur proditor. Iste 
autem amor, qui dicitur spiritualis, qui fidem et confidentiam in se habet, a duplici fonte oriri 
videtur. Primus fons est ipsa natura; secundus vero, quedam singularis hominis electio. A primo 
fonte procedunt duo rivuli naturales: primus est consanguinitas; secundus vero civitas, patria, sive 
pars. Primus rivulus homines naturaliter amoris vinculo conglutinat atque ligat. Et ideo unus in 
alium, natura docente, confidit, et hoc quia sunt unus sanguis et una caro; inde consanguinitas 
dicitur &lt;communis sanguinis unitas&gt;. Qui igitur contra carnem et sanguinem suum dolose 
aliquid machinatur, proditor appellatur. Secundus rivulus, qui dicitur civitas, patria, sive pars, etiam 
homines multum ligat. Inde civitas dicitur &lt;civium unitas&gt;, quia civium est unum velle et 
unum nolle. Patria vero dicitur a &lt;patre&gt;, quia, qualis amor et fides est inter patrem et filium, 
talis debet esse inter patriotas et patriam, secundum sententiam Tullianam. Pars autem idem est 
quod sors. Itaque, sicut illam sortem que cadit super sortilegum tenet sortilegus, ita illam partem 
debet partialis tenere in qua nascitur, vel quam postea profitetur. Homines igitur qui sunt unius 
civitatis, unius patrie, vel unius professionis, naturaliter ad unum tenent. Et ideo, qui contra talem 
amorem facit, proditor iudicatur. Et sic patent duo rivuli qui a fonte procedunt naturalis 
amoris.</p>
	<p>Secundus vero fons est quedam singularis hominis electio, cum scilicet quis eligit aliquod 
placibile cum quo conglutinatur vinculo caritatis. Et ab isto tali fonte procedunt etiam duo rivi: 
Primus est amor quo quis eligit quid amandum; inde dicitur dilectio, quasi &lt;ex multis 
electio&gt;, cum scilicet quis in una magna multitudine eligit unum vel duos cum quibus suus 
animus delectatur, et tunc diligit id quod eligit quasi se ipsum; et sicut confidit in se ipso, ita 
confidit similiter in amico, et hoc quia amicus est alter ipse, ut ait Philosophus. Sed nota quod non 
omnis qui diligitur diligit vice reciproca diligentem, quia multi sunt amici mense qui non stant cum 
amico in die necessitatis, ut ait Salomon; immo, quem fortuna fecit amicum, infortunium facit 
aliquando inimicum, ut ait Boetius in libro <title>De Consolatione</title>. Et quod peius est, multi 
se dolose ostendunt amicorum amicos, et celant viscera pravitatis usque ad tempus, idest quousque 
possint secure suam ostendere pravitatem. Et ad hoc ut possint melius suam nequitiam occultare, 
cum amicis faciunt parentelas, ut illi magis confidant in ipsis, sicut patebit exemplariter infra de 
fratre Alberigo, Branca de Auria, et Tholomeo, duce Iericho. Sed quicunque contra amicum suum 
in se confidentem fuerit dolose aliquid operatus, proditor est censendus.</p>
	<p>Sed quia superius dictum est quod prodere amicos est gravius peccatum quam prodere 
civitatem, patriam, seu partem, ideo ante quam ulterius vadamus, est videndum si hoc est verum, 
vel verum esse potest. Secundum enim omnes philosophos, tam paganos quam Christianos, quanto 
bonum est maius, tanto malum quod fit vel opponitur illi bono est gravius iudicandum; contrarium 
vero hic ponitur ab autore. Nam proditores amicorum ponit magis in profundo quam proditores 
patrie; et quanto magis ponuntur in ymo, tanto eorum nequitia gravior indicatur. Respondeo: Autor 
iste, in ista parte, habet respectum ad duo: videlicet ad amorem contra quem facit talis proditio. 
Amor enim, qui amatum coniungit amato, est amor singulariter electivus, qui tantam fortitudinem 
in se habet, quod facit aliquando hominem oblivisci duorum superiorum amorum; sicut exemplum 
habemus in primo libro <title>Regum</title>, ubi Divina Pagina dicit quod Ionathas, filius regis 
Saulis, tantum dilexit David quod anima eius conglutinata est cum anima David, et dilexit eum 
sicut animam suam. Orta vero guerra inter Saulem et David, semper eum fovit Ionathas, coram 
patre semper eum excusavit, secreta et consilia patris semper sibi revelavit. Et licet post patrem ipse 
Ionathas regnare deberet, tantum ipsum diligebat quod dicebat: «Tu regnabis post patrem 
meum et ego post te». Quasi diceret: Mortuo rege patre meo, tu eris rex, ego autem primus 
in regno. Cicero etiam, in libro <title>De Amicitia</title> ponit quod Graccus, tempore sue 
seditionis, habuit quendam amicum qui vocabatur Bissius Cumanus, qui tanto amore ligatus erat 
cum Gracco, quod cum ipso contra patriam coniuravit. Cum autem redargueretur a quodam romano 
principe quod in omnibus malis Graccum secutus fuisset, ait: «Tanto enim amore eram 
Gracco coniunctus, quod quicquid ille vellet, protinus adimplessem». Ad quem ille: 
«Si Graccus tibi mandasset ut ignem in Capitolium immitteres, nunquid id fecisses?» 
Cui Byssius Cumanus: «Nunquam», inquit, «voluisset. Sed si voluisset, 
paruissem». Hic exclamat Cicero: «Videtis quam nefaria vox; et certe ita fecit et plus 
etiam quam dixit. Non enim ille paruit Tyberii Gracchi temeritati, sed prefuit; nec se comitem sui 
furoris, sed ducem prebuit». Et in hac parte damnat Tullius amicitias illorum qui, causa 
amicorum, contra patriam faciunt, dicens: «Nulla est excusatio peccati si amici causa 
peccaveris; nam cum conciliatrix amicitie virtus sit, difficile est amicitiam manere si a virtute 
defeceris». Ista igitur de causa, quia amor amicorum facit oblivisci sue consanguinitatis et 
patrie, ponit autor offensam in istum amorem maiorem esse, quam sit illa que fit in amorem patrie 
seu partis. Narrat Iustinus, libro primo, unam mirabilem et inauditam dilectionem quam habuit 
quidam princeps Persarum ad Darium regem. Darius enim Babiloniam obsidebat. Sed cum sibi 
videretur difficilis expugnatio civitatis, et ob hoc eius animus extuaret, quidam princeps, nomine 
Cophyrus, secreto quosdam de sua familia advocavit; a quibus se fecit multis verberibus toto 
corpore lacerari, ambasque aures ac etiam nasum cum toto labio amputari, et sic se laceratum et 
detruncatum regi, ex inopinato, se obtulit. Cumque rex esset totus factus attonitus, et quereret 
quisnam eum tam crudeliter lacerasset, ait ad regem: «Vidi tuum animum extuare quia 
difficilis est captio civitatis. Ideoque viam et modum inveni per quem tibi potero Babilloniam 
subiugare. Fugiam nanque in Babiloniam, civibusque dicam quod a te sim tam crudeliter laceratus. 
Cumque illi vulneribus fidem dabunt, meis consiliis adherebunt michique fideliter tradent 
custodiam civitatis. Quam cum adeptus fuero, ipsius civitatis dominio potieris». Quod ita 
factum est.</p>
	<p>Patet ergo quantam vim habet dilectio amicorum. Et ista est una ex causis, sive unus 
respectus, qui movit autorem. Secundus vero respectus quem habuit fuit iste, quod multotiens unus 
homo valet plus quam una civitas. Et ideo, secundum istum respectum, prodere talem amicum est 
maius malum quam unam prodere civitatem. Sed considera quod, quamvis amor amicitie magnus 
sit, non tamen debet aliquis ad petitionem amici aliquod enorme committere, quia tunc talis 
amicitia tale nomen indebite possideret: amicitia enim vera sine virtute stare non potest. Idcirco 
dicit Tullius, in libro ut supra: «Hec lex in amicitia sanciatur, ut neque rogemus res turpes, 
nec faciamus rogati». Secundus vero rivus qui a fonte electionis procedit est caritas, per 
quam non solum maior diligit minorem, sed etiam quilibet bene dispositus diligit inimicum. Prima 
enim dilectio, que dicitur amicorum, est inter pares vel equales; unde beatus Ieronimus dicit quod 
amicitia aut pares recipit aut facit. Non enim potest esse amicitia inter multum distantes. Ideo ait 
Ovidius: «Non bene conveniunt nec in una sede morantur maiestas et amor». Nec 
etiam talis amicitia extenditur ad inimicos. Caritas vero et maiorem ad minorem inclinat, et usque 
ad inimicos brachia sua tendit; sicut exemplum habemus in fine istius cantice ab autore, ubi 
loquitur de illis summis proditoribus qui in oris Luciferi lacerantur, scilicet Iude, Cassii atque Bruti. 
Iulius enim Cesar, dum esset summus monarcha mundi, Brutum et Cassium, licet essent sui 
inferiores et iam contra eum fuissent, tanta ad se dilectione attraxit quod ipsos summos principes in 
imperio suo fecit; sua secreta eis revelabat, et ad ipsorum consilium atque nutum imperium 
gubernabat. Talis nanque dilectio maioris ad minorem caritas quodammodo est censenda, licet non 
sit propter Deum. Christus autem, filius Dei vivi, Iudam discipulum suum fecit, quem fratrem et 
amicum vocabat, cum ipso in una scutella manducabat, sibi pacis osculum prebebat; et 
nichilominus ipsum sciebat suum inimicum et pessimum proditorem. Et ista talis dilectio est 
proprie a sanctis caritas appellata. Qui igitur suos beneficos dominos prodit, proditor est pessimus 
iudicandus. Et sic patet de duobus rivis qui a fonte electionis procedunt.</p>
	<p>Itaque primi proditores puniuntur in prima parte Cociti, que dicitur Cayna; secundi in 
secunda, que dicitur Anthenora; tertii in tertia, que dicitur Ptolomea; quarti vero in quarta, que 
appellatur Iudeca; de quibus suis locis dicetur. In ista itaque parte prima, que dicitur Cayna, facit 
autor exemplariter mentionem de VII summis proditoribus; et primo de duobus comitibus, quorum 
comitatus est in montibus Tuscie, inter ipsam scilicet Tusciam et Lombardiam.</p>
</div4>

<div4>
<head>vv. 55-57</head>
<p>Unde in textu dicitur autori:

<quote rend="block">
<l><emph><foreign lang="ita">Se vuoi saper chi son cotesti 
due,</foreign></emph></l>
<l><emph><foreign lang="ita">la valle onde Bisentio si 
dichina</foreign></emph></l>
<l><emph><foreign lang="ita">del padre lor Alberto et di lor 
fue.</foreign></emph></l>

</quote></p>
	<p>Bisentium enim est quidam fluvius qui de Alpibus que sunt inter Tusciam et Lombardiam in 
Arnum descendit; et facit quandam vallem que dicitur vallis Bisentii; que quidem vallis est illorum 
comitum qui Comites dicuntur. Fuit autem inter ipsos comites quidam nomine Albertus, qui habuit 
duos filios, unus vocatus est Alexander et alter Neapoleo; qui duo germani toto tempore quo 
vixerunt se ad invicem prodiderunt.</p>
</div4>

<div4>
<head>vv. 58-60</head>
<p>Unde dicitur in textu:

<quote rend="block">
<l><emph><foreign lang="ita">D'un corpo usciro; et tutta la 
Cayna</foreign></emph></l>
<l><emph><foreign lang="ita">potrai cercare; et non troverai 
ombra</foreign></emph></l>
<l><emph><foreign lang="ita">degna più d'esser fitta in 
gelatina:</foreign></emph></l>

</quote></p>
	<p>Secundo facit mentionem de quodam milite qui fuit nepos regis Arthu, nomine Mordreth, 
quem Mordreth uno ictu manu propria interfecit; quia ipsum invenit in crimen sue lese maiestatis 
proditorie incidisse.</p>
</div4>

<div4>
<head>vv. 61-66</head>
<p>Ideo dicitur in textu:

<quote rend="block">
<l><emph><foreign lang="ita">non quella a cui fu rotto 'l petto et 
l'ombra</foreign></emph></l>
<l><emph><foreign lang="ita">con ess'un colpo per la man 
d'Artù;</foreign></emph></l>
<l><emph><foreign lang="ita">non Focaccia; non questi che 
m'ingombra</foreign></emph></l>

</quote></p>
	<p>– Supple: «Est digna in glacie magis figi». – Tertio facit 
mentionem de quodam cive pistoriensi, qui vocabatur Focaccia. Iste nanque quendam suum 
patruum, qui sibi pro patre remanserat, proditorie interfecit. Ideo dicitur in textu: <emph><foreign lang="ita">non Focaccia</foreign></emph> – subaudi: dignior est in glacie ista figi. 
– Quarto, facit mentionem de quodam Florentino nomine Sassolus Mascheroni. Iste 
remanserat tutor filii fratris sui, qui, avaritia ductus, dictum puerum, qui erat suus nepos carnalis, ut 
sua bona possideret, nequiter interfecit. Ideo dicitur in textu:

<quote rend="block">
<l><emph><foreign lang="ita">non questi che 
m'ingombra</foreign></emph></l>
<l><emph><foreign lang="ita">col capo sì, ch'i' non veggio oltre 
più,</foreign></emph></l>
<l><emph><foreign lang="ita">et fu nomato Sassol 
Mascheroni:</foreign></emph></l>
<l><emph><foreign lang="ita">se tosco se', ben sai omai chi 
fu.</foreign></emph></l>

</quote></p>
	<p>Quinto facit mentionem de quodam nobili viro qui propter frigus perdiderat ambas aures; et 
iste est ille qui in ista parte Cociti loquitur cum autore, et sibi proditores qui stant in Cayna nominat 
ac etiam manifestat. Iste nanque fuit dominus Ubertus Camiscione de' Pazzis, vallis Arni de Tuscia, 
qui quendam suum consortem proditorie interfecit.</p>
</div4>

<div4>
<head>vv. 67-69</head>
<p>Ideo dicit in textu autori:

<quote rend="block">
<l><emph><foreign lang="ita">Et perchè non mi metti in più 
sermoni,</foreign></emph></l>
<l><emph><foreign lang="ita">sappi ch'i' fu' il Camiscion de 
Pazzi;</foreign></emph></l>

</quote></p>
	<p>Sexto facit mentionem de quodam consorte istius Camiscionis qui adhuc vivit, nomine 
Karlinus, qui quoddam castrum quod vocatur Planum, ad cuius castri custodiam per consortes suos 
fuerat deputatus, prodidit per pecuniam Florentinis. Ideo consors suus, qui loquebatur autori, 
yronice inquit:

<quote rend="block">
<l><emph><foreign lang="ita">et aspetto Karlin che mi 
scagioni.</foreign></emph></l>

</quote></p>
	<p>Postquam vero autor mentionem fecit de istis septem summis proditoribus qui omnes suam 
carnem et sanguinem prodiderunt, dicit quod vidit in eadem Cayna mille facies nigras propter 
frigus, et ponit hic numerum determinatum pro indeterminato, sicut nos est etiam Sacre 
Scripture.</p>
</div4>

<div4>
<head>vv. 70-72</head>
<p>Unde ait in textu:

<quote rend="block">
<l><emph><foreign lang="ita">Poscia vid'i' mille visi 
cagnazzi</foreign></emph></l>
<l><emph><foreign lang="ita">facti per freddo; onde mi vien 
riprezzo,</foreign></emph></l>
<l><emph><foreign lang="ita">et verrà sempre, de' gelati 
guazzi.</foreign></emph></l>

</quote></p>
<p>Et hic finit prima pars Cociti, que dicitur Cayna.</p>
	<p>Ista prima pars Cociti, que appellatur Cayna, denominatur ab illo primo proditore Caym, qui 
primo contra sanguinem suum fecit. Cuius istoriam scribit Moyses in libro 
<emph>Genesis</emph>: Adam enim habuit duos filios inter alios: primus fuit Caym; secundus 
vero Abel. Fuit autem Abel pastor ovium et Caym agricola. Nam quia malignissimus erat, ut 
avaritie sue consuleret, terram primus incoluit, sicut ait Magister ystoriarum. Factum est autem 
quod ambo Deo munera obtulerunt, Caym de frugibus et Abel de ovibus. Creditur Adam in spiritu 
docuisse filios ut offerrent Deo decimas et primitias. Unde Abel offerebat Deo lac ovium et 
primogenita eorum, ut ait Iosephus. Moyses vero dicit quod offerebat de adipibus eorum, idest de 
pinguioribus gregis. Caym autem spicas attritas secus viam vel corrosas ab avibus et bestiis 
offerebat. Deus autem respexit ad Abel et ad munera eius; ad Caym vero et ad munera eius non 
respexit. Qualiter autem respexerit ad Abel et ad munera eius, sic est intelligendum: Respexit Deus 
ad Abel et placuit Deo Abel. Ad munera autem eius respexit, idest super ea inflammavit. Ignis enim 
de celo descendens, oblationem eius incendebat. Munera vero Caym, ex avaritia nata, minime 
placuerunt Deo; unde iratus Caym concidit vultus eius pre verecundia, minorem sibi prelatum 
videns. Dominus vero ipsum increpans ait ei: «Quare iratus es, et quare concidit vultus tuus? 
Nonne si bene egeris recipies – supple a me – premium?» Caym vero de 
correctione Domini factus peior, avaritia maculatus, ira inflammatus, et invidia excecatus, ait 
dolose fratri suo: «Egrediamur in agrum». Cumque ambo ivissent in agrum, surrexit 
Caym adversus Abel et interfecit eum. Cui Dominus ait: «Ubi est Abel frater tuus?» 
Nec fuit istud verbum ignorantis, sed increpantis et improperantis fratricidium. Qui cum vellet 
occultare factum ait: «Nescio. Nunquid custos fratris mei sum ego?» Ad quem Deus: 
«Vox sanguinis fratris tui clamat ad me de terra; clamat, idest vindictam petit. Et vindicans 
tale fratricidium inde presenti ipsum fratricidam multo tempore in hac vita in multa miseria detinuit 
maledictum; et tandem ipsum pena eterna punivit. Unde creditur quod nullus unquam proditor 
habuerit paradisum. Maledicens vero Deus Caym, ait ad eum: «Nunc ergo maledictus eris, 
vagus et profugus». Timens ergo Caym ne vel bestie eum devorarent si egrederetur ab 
hominibus, vel si maneret cum eis, pro peccato suo, occiderent eum, damnans se et desperans ait: 
«Maior est iniquitas mea quam ut veniam merear. Omnis qui invenerit me, occidet 
me». Ex timore enim hoc dixit, vel optando dixit quasi dicat: «Utinam omnis qui me 
invenerit me occidat». Dixitque ei Deus: «Nequaquam ita fiet; non cito, scilicet 
morieris. Sed omnis qui occiderit Caym – supplendum est – liberabit eum a labore et 
miseria». Et tunc additur impersonaliter: «Septuplum punietur, idest punitio fiet de eo 
dum vivet in pena, usque ad septimum Lamech qui occidit eum». Tradunt quidam penam 
ipsius Caym durasse usque ad VIIam eius generationem, quia VII peccata commisit. Non enim 
recte divisit quia vilia deo, se vero quierat melior oblatione obtulit dyabolo: Fratri invidit; dolose 
egit; vocans in agrum occidit; procaciter negavit; desperavit; penitentiam damnatus non egit. Et 
posuit Deus signum in Cayn tremorem, scilicet capitis, ut omnes scirent ipsum a Domino 
maledictum, punitum, et excomunicatum, et indignum Dei misericordia. Postquam vero suum 
peccatum per VII generationes in miseria deploravit, occisus fuit a Lameth. Et sic in suo peccato, 
de Dei misericordia diffidens, ad inferos properavit.</p>
</div4>

<div4>
<head>vv. 73-78</head>
	<p>Postquam vero in superiori de Cayna tractatum est, ad secundam partem Cociti, que dicitur 
Anthenora, dirigit autor gressum dicens:

<quote rend="block">
<l><emph><foreign lang="ita">E mentre c'andavamo in ver lo 
mezzo</foreign></emph></l>
<l><emph><foreign lang="ita">al qual ogni gravezza si 
rauna,</foreign></emph></l>
<l><emph><foreign lang="ita">et io tremava ne l'eterno 
rezzo;</foreign></emph></l>
<l><emph><foreign lang="ita">se voler fu, o destino, o 
fortuna,</foreign></emph></l>
<l><emph><foreign lang="ita">non so; ma passegiando tra le 
teste,</foreign></emph></l>
<l><emph><foreign lang="ita">forte percossi 'l piè nel viso ad 
una.</foreign></emph></l>

</quote></p>
	<p>In ista parte autor tractat de secunda parte Cociti, que dicitur Anthenora, in qua ponit 
proditores sue patrie seu partis; et denominatur ab illo proditore troyano qui, secundum ystorias, 
suam Grecis prodidit civitatem. Hic enim fuit Anthenor, qui operante dolosa et versipelli astutia, 
Dyomedis et Ulixis et multo auro recepto a Grecis, Palladium, quod erat presidium Troyanorum, 
extra Troyam transduxit ad Grecos. Quo presidio civitas spoliata, ipso proditore agente, in manus 
devenit obsidentium Arginorum. Ipse vero capta et incensa sua urbe, cum multitudine Troyanorum 
ad partem illam applicuit, que tunc dicebatur Gallia Cisalpina; ibique civitates duas fecit, Paduam 
scilicet et Venetias. Unde in suo sepulcro tale epytaphium, ut dicitur, extat scriptum:

<quote rend="block">
<l><emph>Hic iacet Anthenor, paduane conditor urbis;</emph></l>
<l><emph>Proditor ille fuit, quique sequuntur illum.</emph></l>
</quote>
</p>
	<p>In ista itaque Anthenora autor ponit octo eorum patrie, vel eorum partis, sceleratissimos 
proditores. Et primo ponit dominum Boccam de Abbatis de Florentia, qui apud Montem Apertum, 
in quodam exercitu, prodidit Florentinos.</p>
</div4>

<div4>
<head>vv. 79-111</head>
<p>Unde dicitur in textu:

<quote rend="block">
<l><emph><foreign lang="ita">Piangendo mi sgridò: «Perchè mi 
peste?</foreign></emph></l>
<l><emph><foreign lang="ita">se tu non vieni a crescer la 
vendetta</foreign></emph></l>
<l><emph><foreign lang="ita">di Montaperti, perchè mi 
moleste?»</foreign></emph></l>
etc.
</quote>
Usque ibi:

<quote rend="block">
<l><emph><foreign lang="ita">«Omai» diss'io «non vo' 
che tu favelle,</foreign></emph></l>
<l><emph><foreign lang="ita">malvagio traditor; c'a la tua 
onta</foreign></emph></l>
<l><emph><foreign lang="ita">i' porterò di te vere 
novelle».</foreign></emph></l>

</quote></p>
	<p>Secundo ponit quendam lombardum qui vocatus fuit dominus Buosus de Duera, qui, pecunia 
recepta a Francis, prodidit partem suam. Nam prebuit iter militibus regis Karoli per terram suam, 
quia aliter contra imperium et partem imperii in Ytaliam intrare non poterant. Unde rex Manfredus 
primo, et postea Corradinus, fuerunt ab ipso Karolo debellati.</p>
</div4>

<div4>
<head>vv. 112-117</head>
<p>Unde dominus Bocca de isto proditore ait autori:

<quote rend="block">
<l><emph><foreign lang="ita">«Va via, et ciò che tu vuoi, 
conta;</foreign></emph></l>
<l><emph><foreign lang="ita">ma non tacer, se tu di qua entro 
eschi,</foreign></emph></l>
<l><emph><foreign lang="ita">di quei ch'ebe or così la lingua 
pronta.</foreign></emph></l>
<l><emph><foreign lang="ita">E' piange qui l'argento de' 
Franceschi:</foreign></emph></l>
<l><emph><foreign lang="ita">&lt;I' vidi&gt; potrai dir &lt;quel da 
Duera</foreign></emph></l>
<l><emph><foreign lang="ita">là dove i peccatori stanno freschi&gt; 
».</foreign></emph></l>

</quote></p>
	<p>Tertio ponit quendam abbatem Vallis Umbrose, qui fuit de illa nobili domo de Papia que 
dicitur Beccheria. Iste itaque abbas inventus est proditor illius patrie in qua sua monasteria 
possidebat. Unde a Florentinis fuit capite detruncatus.</p>
</div4>

<div4>
<head>vv. 118-120</head>
<p>Ideo dominus Bocca ait autori de ipso:

<quote rend="block">
<l><emph><foreign lang="ita">Se fossi dimandato altri chi 
v'era,</foreign></emph></l>
<l><emph><foreign lang="ita">tu ài da lato quel di 
Beccaria,</foreign></emph></l>
<l><emph><foreign lang="ita">di cui segò Fiorenza la 
gorgiera.</foreign></emph></l>

</quote></p>
	<p>Quarto ponit quendam nobilem militem florentinum, scilicet dominum Iohannem de 
Soldaneriis, qui cum esset factus dominus in Florentia per nobiles dicte terre, tanquam proditor 
pessimus nobiles ad yma deiecit et populum elevavit. Unde semper postea habuerunt nobiles in 
Florentia malum statum. Ideo associatus est in inferno cum Ganellone, qui proditionem commisit 
contra nobilem gestam antiquorum palatinorum, de quorum consortio ipse erat.</p>
</div4>

<div4>
<head>vv. 121-123</head>
<p>Ideo ait dominus Bocca autori:

<quote rend="block">
<l><emph><foreign lang="ita">Gianni de' Soldanieri credo che 
sia</foreign></emph></l>
<l><emph><foreign lang="ita">più là con Ganellone</foreign></emph></l>

</quote>
Et sic quinto ponit ipsum Ganellonem. Sexto ponit quendam romandiolum de Faventia, nomine 
Tribaldellum, qui per pecuniam quam accepit a Bononiensibus, media nocte aperuit Faventiam et 
ipsos Bononienses dormientibus civibus interius introduxit. Ideo de ipso ait dominus Bocca:

<quote rend="block">
<l><emph><foreign lang="ita">et Tribaldello,</foreign></emph></l>
<l><emph><foreign lang="ita">c'aprì Faenza quando si 
dormia.</foreign></emph></l>

</quote></p>
	<p>Septimo ponit, in fine istius cantus, duos maximos principes, unum ecclesiasticum, alterum 
vero civilem: videlicet archiepiscopum pisanum et comitem Ugolinum, qui ambo fuerunt maximi 
proditores, quorum pena ponitur in isto cantu, sed eorum culpa ponitur in secundo. Pena enim 
ipsorum taliter fingitur ab autore: Dicit enim quod postquam dominus Bocca finem posuit suis 
verbis, quod ipse recessit ab eo, et invenit in quadam cavea, sive cripta, duos ita insimul glaciatos, 
quod caput unius capiti alterius galerium videbatur. Et sicut panis per famem manducatur, ita ille 
qui erat desuper dentes super alium posuit, in illa scilicet parte in qua cum nuca cerebrum counitur. 
Et inducit hic autor comparationem de Tydeo et Menalippo, quorum istoriam scribit Statius in libro 
<title>Thebaydos</title>, que breviter ista est: In bello nempe thebano Tydeus, qui fuit unus ex VII 
regibus qui obsederunt Thebas, cum uno ex intrinsecis Thebanorum qui vocabatur Menalippus fuit 
in campo duris et diris ictibus ac etiam vulneribus preliatus. Cum autem a dicto Menalippo fuisset 
idem Tydeus gravi et alto vulnere lancee perforatus, et liber dictus Menalippus reverteretur ad suos, 
indignatus Tydeus quod ille evaderet, invocavit magna voce auxilium Capanei; cuius auxilio captus 
est Menalippus, quem Tydeus arripiens, ne moreretur inultus, ei caput et tympora dentibus 
laceravit.</p>
</div4>

<div4>
<head>vv. 124-132</head>
<p>Ideo autor, tam de pena illorum duorum quam de comparatione, ait in textu:

<quote rend="block">
<l><emph><foreign lang="ita">Noi eravam partiti già da 
ello,</foreign></emph></l>
<l><emph><foreign lang="ita">ch'i' vidi due ghiacciati in una 
buca,</foreign></emph></l>
<l><emph><foreign lang="ita">sì che l'un capo a l'altro era 
cappello;</foreign></emph></l>
<l><emph><foreign lang="ita">et come 'l pan per fame si 
manduca,</foreign></emph></l>
<l><emph><foreign lang="ita">così l'un sovra l'altro i denti 
pose</foreign></emph></l>
<l><emph><foreign lang="ita">là 've 'l cervel si giunge con la 
nuca;</foreign></emph></l>
<l><emph><foreign lang="ita">non altrimenti Tydeo si 
rose</foreign></emph></l>
<l><emph><foreign lang="ita">le tempie a Menalippo per 
disdegno,</foreign></emph></l>
<l><emph><foreign lang="ita">che quei faceva 'l teschio et l'altre 
cose.</foreign></emph></l>

</quote></p>
	<p>Isti enim duo fuerunt unus archiepiscopus pisanus et alter comes Ugolinus, de quibus 
tractatur in cantu sequenti. Sed quia de nuca facit autor mentionem, sciendum quod nuca est 
medulla spine dorsi, que descendens a cerebro per spinam dorsi dat sensum et motum nervis, 
operante spiritu animali, qui a cerebro per nucam diffunditur ad ceteros nervos. Nam spiritus 
animalis a posteriori parte cerebri, que puppis capitis appellatur, procedit et per nucam penetrat ad 
omnes nervos, quibus tribuit motum et sensum. Inde pars posterior colli dicitur cervix, eo quod per 
illam partem cerebrum ad medullam spine dirigitur, que dicitur nuca; unde cervix, quasi via cerebri 
dictu, quia de sui natura est. Videns vero Dantes quod unus alium comedebat, ait ad illum qui 
bestialem violentiam alteri inferebat: «O tu, qui demonstras per tam bestiale signum odium 
super illum quem tu comedis, dicas michi quare hoc facis. Et ego promitto tibi quod, si tu 
rationabiliter erga illum te habes, et ego scivero qui vos estis et offensam illius, quod ego vicem 
superius tibi reddam»; quasi dicat: De vobis nova superius reportabo, si illa cum qua loquor 
penitus non siccetur.</p>

	<p>In isto XXXII cantu continentur sex comparationes et unum notabile.</p>
</div4>
</div3>

<div3 n="Comparationes">
<div4>
<head>vv. 25-27</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Non fece mai al corso suo sì grosso 
velo</foreign></emph></l>
<l><emph><foreign lang="ita">di verno là Danoia in 
Isterlicchi,</foreign></emph></l>
<l><emph><foreign lang="ita">nè Tanay là sotto 'l freddo 
celo,</foreign></emph></l>

</quote></p>
	<p>Ista comparatio dicit quod nunquam Danubium, quod est quoddam maximum flumen in 
Germania, dividens Theotoniam ab Ungaria, fecit suo cursui, idest sue aque, que semper currit, ita 
grossum velum, idest glaciem, in Austria per quam transit, nec Tanays, qui est unus alius magnus 
fluvius sub polo artico, dividens Asyam ab Europa, fecit etiam tam grossum velum, idest glaciem, 
sicut est illa que est in ultimo circulo infernali, in qua proditores velut festuca in glacie stant 
infixi.</p>
</div4>

<div4>
<head>vv. 31-33</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Et com'a gracidar si sta la 
rana</foreign></emph></l>
<l><emph><foreign lang="ita">col muso fuor de l'aqua, quando 
sogna</foreign></emph></l>
<l><emph><foreign lang="ita">di spigolar sovente la 
villana,</foreign></emph></l>

</quote></p></div4>

<div4>
<head>vv. 49-51</head>

<argument><p>TERTIA COMPARATIO SIMUL ET QUARTA.</p></argument>
<p><quote rend="block">
<l><emph><foreign lang="ita">Con legno <add resp="ed">legno</add> 
spranga mai non cinse</foreign></emph></l>
<l><emph><foreign lang="ita">forte così; ond'ei come due 
becchi</foreign></emph></l>
<l><emph><foreign lang="ita">cozzaro insieme, tant'ira li 
vinse.</foreign></emph></l>

</quote>
Omnes iste comparationes plane sunt et nichilominus superius exarate.</p>
</div4>

<div4>
<head>vv. 127-129</head>
<argument><p>QUINTA COMPARATIO.</p></argument>
<p><quote rend="block">
<l><emph><foreign lang="ita">et come 'l pan per fame si 
manduca,</foreign></emph></l>
<l><emph><foreign lang="ita">così li denti sovra l'altro 
pose,</foreign></emph></l>
<l><emph><foreign lang="ita">la 've 'l cervel si giunge con la 
nuca:</foreign></emph></l>

</quote></p>
	<p>Ista comparatio, licet per se sit aperta et superius etiam explanata, tamen circa ipsam oritur 
una questio: quare potius comes Ugolinus corrodit archiepiscopum pisanum in illa parte cervicis, 
idest colli, in qua cerebrum cum nuca coniungitur, quam in alia parte. Respondeo: Nuca enim, sicut 
dictum est, est quedam medulla spine dorsi per quam cerebrum, idest spiritus animalis qui ab eo 
procedit, ad ceteros nervos vadit. Et ideo nuca est quasi via vite, sive causa omnium nervorum. 
Simili modo archiepiscopus pisanus fuit via, causa, atque canale, per quam et quod rabies 
Pisanorum exarsit atque fluxit contra comitem memoratum. Nam rabies et crudelitas Pisanorum fuit 
quasi cerebrum sive caput, archiepiscopus autem fuit nuca, idest via ipsius rabiei ad nervos, idest ad 
comitem et filios atque nepotes videlicet destruendos. Et bene per nervos dicti comites figurantur, 
quia sicut nervi sunt ligamenta corporis, et sicut ipsis dissolutis omnis iunctura dissolvitur, ita 
nobiles homines sunt ligamenta corporis civitatis, quibus dissolutis atque destructis, tota compago 
civilis dissolvitur unitatis. Merito ergo, comes in illa parte suum inimicum corrodit, que suum opus 
prefigurat atque designat. Sed circa istam solutionem oritur quoddam dubium, quod est tale: Cum 
enim nuca se extendat per totam spinam a cerebro usque ad nates, quare comes Ugolinus magis 
apprehendit emulum suum in principio ipsius nuce quam in aliqua alia parte sui<add resp="ed">?</add> Et dicendum quod duplex potest esse ratio: Prima est quia cerebrum, statim 
quod cum nuca coniungitur, erga nervos suas operationes incipit operari. Et idcirco in illa parte 
comes emulum suum cepit. Secunda ratio est ad insinuandum deliberatam pravitatem et nequitiam 
ispius archiepiscopi. Nam dictus archiepiscopus se amicum comitis ostendebat, et vulpinum 
animum infra tegens prodere comitem in prima cerebri cellula, que dicitur fantastica sive 
ymaginaria, ymaginatus fuit. Deinde dictam proditionem in secunda cellula, que dicitur rationalis 
seu discretiva, deliberavit facere ac etiam iudicavit. Ultimo ipsam proditionem deliberatam, 
stabilitam, ac firmatam in tertia cellula, que memorialis dicitur, firmiter connidavit. Et sic, dum 
tempus et locus sibi congrui occurrerunt, suam pravam nequitiam executioni mandavit. Igitur, ad 
demonstrandum quod archiepiscopus per longum ante tempus comitem prodere cogitavit, et quod 
cogitavit deliberavit, et quod deliberavit in memoria diu tenuit, ideo comes eum in illa parte 
corrodit in qua nuca cum cerebro tertie cellule, ubi est memoria, coniungitur vel unitur.</p>
</div4>

<div4>
<head>vv. 130-132</head>
<argument><p>SEXTA COMPARATIO.</p></argument>
<p><quote rend="block">
<l><emph><foreign lang="ita">non altrimenti Tydeo si 
rose</foreign></emph></l>
<l><emph><foreign lang="ita">le tempie a Menalippo per 
disdegno,</foreign></emph></l>
<l><emph><foreign lang="ita">che que' faceva 'l teschio et l'altre 
cose.</foreign></emph></l>

</quote>
Lictera plana est.</p>
</div4>
</div3>

<div3 n="Notabile">
<div4>
<head>vv. 133-135</head>
<argument><p>NOTABILE.</p></argument>
<p><quote rend="block">
<l><emph><foreign lang="ita">«O tu che mostri per sì bestial 
segno»,</foreign></emph></l>
etc.
</quote></p>
	<p>In isto notabili demonstratur quod omnis actus in quo bestias imitamur est bestialis protinus 
iudicandus: nam rodere hominem dentibus, vel unguibus lacerare, non est actus humanus, immo 
protinus bestialis. Ulterius nota quod iste actus bestialis quem comes Ugolinus contra 
archiepiscopum facit, tenet figuram sue bestialitatis, qua usus fuit in suo dominio et quam operatus 
fuit contra Pisanos. Nam dum esset dominus civitatis pisane, frumentum occultabat ut fame populi 
morirentur. Et in hoc imitatus est bestias, que filios vel non nutriunt, sicut corvi, vel ipsos occidunt, 
sicut multotiens facit musipula sive canis. De vipera etiam legitur quod femina, dum concipit, 
marem occidit; filii autem concepti, ventrem matris rodunt, et sic inde exeunt. De multis etiam 
animalibus legitur quod erga suos filios sunt impii et crudeles. Fuit etiam crudelis et impius erga 
partem suam et contra nepotem suum ex filia, contra quos coniuravit ad mortem. Sed mentita est 
iniquitas sibi, nam in foveam cecidit quam alii preparavit, ut in sequenti cantu de his omnibus 
clarius apparebit.</p>

	<p>Et sic patet XXXII cantus prime cantice.</p>
</div4>
</div3>
</div2>

<div2>
<head>XXXIII</head>

<div3 n="Incipit">
<head>INCIPIT XXXIII CANTUS PRIME CANTICE COMEDIE.</head>
	<p>In isto XXXIII cantu autor tractat de duabus partibus Cociti, videlicet de Anthenora, de qua 
etiam in precedenti cantu tractavit, et de Ptolomea, que post Anthenoram sequitur immediate. 
Incipit autem Ptholomea ibi:

<quote rend="block">
<l><emph><foreign lang="ita">Noi passam'oltre, là 've la 
gelata,</foreign></emph></l>
etc.
</quote>
et finit ibi:

<quote rend="block">
<l><emph><foreign lang="ita">et in corpo par vivo ancor di 
sopra.</foreign></emph></l>

</quote></p></div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-42</head>
	<p>Autor in fine superioris cantus descripsit quomodo invenit duos peccatores in quodam 
foramine Anthenore insimul congelatos, et quomodo unus illorum alterum dentibus lacerabat. 
Quorum conditionem et nomina scire volens, ait illi qui socio inferre iniuriam videbatur: «O 
tu, qui demonstras per tam bestiale signum odium super illum quem manducas, dic michi causam, 
et ego promitto tibi quod si scivero qui vos estis, et peccatum illius propter quod tu illum corrodis, 
quod ego de vobis in mundo nova portabo, si illa cum qua loquor non siccetur». Ad que 
verba ille qui socium corrodebat caput elevavit ad Dantem, et sic ipse Dantes cum precedenti 
continuat istum cantum. Os removit a fero pastu ille peccator, tergendo illud ad capillos capitis 
quod ex parte posteriori devastaverat, et postea sic incepit: «Tu vis quod ego renovem 
desperatum dolorem qui cor meum premit, iam solummodo cogitando, prius quam eloquar inde. 
Sed si verba mea debent esse semen quod producant infamiam proditori quem rodo, loqui et 
lacrimari insimul me videbis. Ego certe nescio quis tu sis, neque per quem modum huc inferius 
veneris; sed michi videris vere, quando te audio, florentinus. Tu debes scire – ex quo 
subaudi es florentinus – quod ego fui comes Ugolinus, et iste est archiepiscopus Rogerius. 
Nunc ergo tibi dicam quare sibi talis vicinus existo. Verum tamen non est necesse tibi dicere 
quomodo et qualiter, per effectum suarum malarum cogitationum, ego confidendo in eum fuerim 
captus et morti postea adiudicatus; quia ista – subaudi duo, captio scilicet et mors – 
manifesta existunt. Et ideo illud quod audire non potuisti, hoc est quomodo mors mea fuit crudelis, 
audies illam, et postea scies si me iste offendit. Breve pertusium quod est intra mutatorium, quod 
per me titulum habet famis, et quod convenit quod adhuc alteri recludatur, monstraverat michi per 
suum foramen magis leve iam quando feci malum somnium quod de futuro michi scripsit velamen. 
Iste videbatur michi magister et dominus, venando lupum et lupicinos ad montem propter quod 
Pisani Lucam videre non valent. Cum canibus macris, studiosis, et comptis, Gualandos cum 
Sismondis et cum Lafranchis sibi miserat ante frontem. In modico cursu michi videbantur fessi 
pater et filii, et cum acutis dentibus videbatur michi ipsorum latera, seu ylia, lacerari. Quando fui 
excitatus a somno ante mane, plorare sentii in somnio filios meos, qui erant mecum, et petere 
panem. Bene es crudelis si iam inde non doles, cogitando quicquid cor meum sibi annuntiabat; et si 
non plangis, de quo plangere soles?</p>
</div4>

<div4>
<head>vv. 43-75</head>
	<p>Iam erant excitati, et hora appropinquabat in qua solitum erat quod cibi nobis apportabantur, 
et per suum somnium quilibet dubitabat. Et ego sentii clavari inferius hostium horribilis turris; et 
tunc respexi sine loquela in faciem filiorum meorum. Ego certe non plangebam, ita interius 
induravi. Plangebant ipsi, et Anselmuccius meus dixit: «Tu respicis ita, pater. Quid 
habes?» Nec propter hoc fui lacrimatus, nec respondidi ego tota illa die, et nocte sequenti, 
quosque alius sol in mundum exivit. Sed statim quod unus modicus radius in dolorosum carcerem 
introivit, ego vidi per quatuor facies qualis meus erat aspectus. Tunc ambas manus pre dolore 
momordi. Et illi, cogitantes quod hoc facerem pre voluntate sive desiderio comedendi, subito 
surrexerunt atque dixerunt: «Pater, satis inferes nobis minorem dolorem si tu nos manducas. 
Tu nos induisti istas miseras carnes, et tu nos ipsis, si placet, expolia». Quievi tunc, ne ipsos 
facerem tristiores. Illo die et alio stetimus omnes muti: Ha dura terra, quare non te aperuisti? 
Postquam vero ad quartum diem devenimus, Gaddus michi se proiecit ad pedes dicendo: 
«Pater mi, ut quid me non adiuvas?» Ibi obiit, et quomodo tu me vides, ita vidi ego 
cadere alios tres, unum post alium. Unde inter quintum diem et sextum ego me dedi, iam cecum et 
pronum, manibus et pedibus super ipsos, et duobus diebus eos vocavi postquam fuerunt mortui. Ex 
quo plus quam dolor potuit ieiunium.</p>
</div4>

<div4>
<head>vv. 76-90</head>
	<p>Quando vero sua verba complevit, cum oculis tortuosis iterum dentibus cepit caput; qui 
quidem dentes fuerunt illi capiti, sive osso, sicut unius canis fortes. Et in ista parte invehit autor 
contra civitates ytalicas, que tam generosum sanguinem tali morte damnatum tanquam tepide 
vindicare hucusque non curant. Invehit etiam contra civitatem Pisanam, que innocentes filios pro 
peccato patris tam crudeli morte damnavit. De primo sic ait: Ha Pisa, vituperium gentium, pulcre 
patrie in qua – subaudi patria – tale facinus insonuit, ex quo vicini ad te puniendum 
tepidi cognoscuntur. De secundo vero: Moveant se Capraria et Gorgona et faciant in faucibus Arni 
sepem, ita quod in te – subaudi civitate Pisana – persona quelibet demergatur. Quia si 
comes Ugolinus habebat vocem, idest famam, te prodendi, tua castra inimicis tuis largiendo, non 
debebas tu propter hoc ponere suos filios ad talem crucem. Innocentes enim faciebat, o nova Thebe, 
nova etas Uguicionem, et Brigatam, et alios duos – subaudi Anselmuccium et Gaddum 
– quos iste cantus superius nominavit. Et hic finitur secunda pars Cociti, que dicitur 
Anthenora.</p>
</div4>

<div4>
<head>vv. 91-150</head>
	<p>Sequitur de tertia, de qua sic procedit: Nos transivimus ultra ad quendam, scilicet locum, ubi 
congelata glacies unam aliam gentem frigidissime fasciat, vel involvit; non quidem inferius 
revolutam, sed totaliter resupinam. Plantus autem eos plorare non sinit, quia dolor qui invenit super 
oculos oppositum se revolvit interius, et facit crescere anxietatem, quia lacrime in oculis 
congelantur, et sicut visiere cristalli, rumpunt sub cilio in circuitu totam pellem. Postquam vero 
posuit autor conditionem proditorum tertie partis Cociti, dicit quod licet nichil quasi, pre nimia 
frigiditate, sentiret, sicut non solet sentire caro callosa, tamen aliquantulum venti sibi videbatur 
sentire. Unde ait ad Virgilium: «Magister mi, istud quis movet? Non est huc inferius omnis 
vapor extinctus?» Et Virgilius ad eum: «Cito eris ubi de hoc tibi facies oculus 
responsivam, videndo causam que flatum movet». Et unus tristium proditorum clamavit ad 
eos: «O anime», inquit, «crudeles, quibus interim dabitur ultima pena, elevate 
a facie mea dura vela, ita quod dolor qui cor michi gravat aliquantulum exaletur, prius quam 
planctus, sicut est solitus, congeletur». Cui Dantes ait: «Si vis quod tibi subveniam, 
dic michi quis es. Et si hoc non fecero, ad fundum glaciei michi ire contingat». Ille autem 
respondens ait: «Ego sum frater Albericus. Ego sum ille de fructibus mali orti, qui hic 
recipio dactilum pro ficu». Tunc ait Dantes: «Es tunc adhuc mortuus?» Et ille 
ad eum: «Quomodo corpus meum stet in mundo superius, nullam scientiam vere porto. Tale 
nanque habet ista preconium, sive privilegium, Tholomea, quod multotiens anima cadit in ipsam 
antequam Antropos ipsam moveat more suo. Et ad hoc ut tu libentius radas vitreas lacrimas ab 
oculis meis, scias quod statim quod anima tradit, idest proditionem aliquam facit, sicut feci ego, 
corpus suum sibi aufertur ab uno demone, qui postea illud corpus gubernat, interim quod totum 
suum tempus volvatur, sive decurrat. Ipsa vero anima ruit in sic factam cisternam et forte videtur 
adhuc corpus superius umbre, que post me hyemat. Tu debes scire, si tu venis modo inferius, quod 
ipse est Ser Branca Aurie, et sunt plures anni postea transacti quod ipse fuit ita reclusus». 
Tunc Dantes ait ad illum: «Ego credo quod tu me decipis, quia Branca Aurie non est 
mortuus adhuc, et comedit, et bibit, et dormit, et vestibus operitur». Ad quem ille: «In 
fossato», inquit, «Malebranche, in quo bullit tenax pix, nondum venerat Micheri 
Zanche, quod iste dimisit unum demonem in corpore suo, et etiam unus suus propinquus qui 
proditionem cum ipso similiter fecit. Sed extende versus me admodo tuam manum et aperi michi 
oculos». Sed Dantes sibi oculos aperire contempsit, immo dicit quod curialitas fuit se erga 
illum rusticum extitisse.</p>
</div4>

<div4>
<head>vv. 151-157</head>
	<p>In hac autem parte invehit ipse Dantes contra Ianuenses; et sic Cociti tertiam partem finit. 
«Ha», inquit, «Ianuenses, homines diversi ab omni more, et pleni omni 
nequitia, quare non estis vos de mundo submoti?» Et hoc dico quia cum peiori spiritu 
Romandiole inveni de vobis unum talem qui, suo opere, in Cocito iam in anima balneatur, et in 
corpore videtur superius adhuc vivus. Ideo ait in textu:

<quote rend="block">
<l><emph><foreign lang="ita">Chè col pegiore spirto di 
Romagna</foreign></emph></l>
<l><emph><foreign lang="ita">trova' di voi un tal, che per su' 
opra,</foreign></emph></l>
<l><emph><foreign lang="ita">in anima in Cocito già si 
bagna,</foreign></emph></l>
<l><emph><foreign lang="ita">et in corpo par vivo ancor di 
sopra.</foreign></emph></l>
</quote></p>
</div4>
</div3>

<div3 n="Expositio">

<head>EXPOSITIO LICTERE.</head>
<div4>
<head>vv. 1-3</head>
<p><emph><foreign lang="ita">La bocca si levò dal fiero pasto,</foreign></emph> etc.</p>
	<p>Iste peccator, de quo hic loquitur autor, fuit quidam maximus baro pisanus, Ugolinus 
videlicet, comes de Domnoratico, et tempore sue mortis dominus civitatis Pisane. Hic itaque comes 
ideo inter proditores in Anthenora poetice collocatur quia fuit proditor sue patrie ac partis. Quod sic 
patet: Iste namque comes Ugolinus erat natione Pisanus, animo vero Guelfus. Cum autem esset 
capitaneus Pisanorum et suus nepos ex filia, Ninus scilicet, iudex galluritanus, esset eorundem 
Pisanorum potestas, iste comes cum Rogerio archiepiscopo pisano, qui erat natione florentinus, 
germanus scilicet cardinalis Octaviani, de quo habitum est supra, cantu X, sed animo Gibellinus, et 
cum quibusdam aliis Gibellinis coniuravit ad destructionem et mortem sui nepotis et sue partis. 
Nam dictum iudicem galluritanum cum multitudine magna Guelforum fecit per manus 
archiepiscopi et aliorum Ghibellinorum, cum quibus coniuraverat, expelli de Pisis nobilem 
comitem Anselmum, magnum principem inter Guelfos, veneno extinxit, dominum Ganum de 
Scornigianis, militem strenuum nobilem et innocentem, gladio interfici iussit. Et de isto habetur 
infra in secunda scilicet cantica, cantu <add resp="ed">VI 17-18</add>, ibi: «et quel da Pisa, 
/ che fè parer lo buon Marzucco forte». Multa etiam castra et terras Pisanorum prodidit 
inimicis. Sed sicut ipse fuit proditor sue partis et patrie, ita fuit proditus ab illo in quem principiliter 
confidebat, videlicet ab archiepiscopo supradicto. Nam dictus archiepiscopus promiserat isti comiti 
quod, expulso iudice galluritano, cum suis ipse comes esset solus dominus civitatis. Sed cum ipsum 
debebat una cum Gibellinis in dominio confirmare, ab ipsis fuit captus et diro carceri cum duobus 
filiis et duobus nepotibus mancipatus, et tandem crudeli fame peremptus. Idcirco exemplariter autor 
ponit quod iste comes ipsi archiepiscopo rodat caput. Sed, quia sua captio atque mors manifesta 
fuerunt, modus autem mortis non, ideo de captione et morte breviter transit autor.</p>
</div4>

<div4>
<head>vv. 22-36</head>
<p>Circa vero modum mortis, poetice se extendit. Et circa hoc principaliter duo facit: Nam primo 
fingit quoddam somnium quod fuit vaticinium, sive presagium, sue mortis. Secundo ponit modum 
et ordinem quomodo isti quinque comites defecerunt. De primo ibi:

<quote rend="block">
<l><emph><foreign lang="ita">Breve pertugio dentro da la 
muda</foreign></emph></l>
<l><emph><foreign lang="ita">la qual per me à il titol de la 
fame,</foreign></emph></l>
<l><emph><foreign lang="ita">et che convien ancor ch'altrui si 
chiuda,</foreign></emph></l>
etc.
</quote>
usque ibi:

<quote rend="block">
<l><emph><foreign lang="ita">mi parea lor veder fender li 
fianchi.</foreign></emph></l>

</quote></p>
	<p>In hiis enim XV rithimis texitur unum somnium quod removit ipsi comiti velamina que 
occultant futura. Ideo dicitur in textu:
<quote rend="block">
<l><emph><foreign lang="ita">che del futuro mi squarciò 'l 
velame.</foreign></emph></l>

</quote></p>
	<p>Somniavit enim una nocte predictus comes Ugolinus quod archiepiscopus pisanus in quem, 
tanquam in singulare refugium, confidebat, venabatur versos illos montes qui sunt medii inter 
Pisanos et Lucanos, unum lupum et suos lupicinos, cum quibusdam canibus macilentis, studiosis, et 
comptis. Ipse autem lupus et lupicini in modico cursu efficiebantur lassi, et sic in manus 
deveniebant venatoris et canum. Iste itaque lupus erat ipse comes, lupicini erant filii et nepotes; 
canes vero cum quibus archiepiscopus venabatur erant tres nobiles domini Pisarum, videlicet 
Gualandi, Sismundi, et Lanfranchi. Nam iste tres familie dictos comites ceperunt, et in quadam 
turri, que hodie titulum habet &lt;famis&gt;, recluserunt et fame finaliter occiderunt.</p>
</div4>

<div4>
<head>vv. 37-75</head>
<p>De secundo vero ibi:

<quote rend="block">
<l><emph><foreign lang="ita">Quando fu' desto innanzi la 
dimane,</foreign></emph></l>
etc.
</quote>
usque ibi:

<quote rend="block">
<l><emph><foreign lang="ita">Poscia, più che 'l dolor, potè 'l 
digiuno.</foreign></emph></l>

</quote>
In his XXXVIIII rithimis texitur modus et ordo crudelis mortis comitis Ugolini ac etiam filiorum. 
Quando vero comes fuit excitatus a somno, audivit filios qui in somno panem petebant. In illa vero 
hora in qua erat solitum ipsis comitibus ciba portari, Pisani hostium carceris clavis ferreis 
clavaverunt et claves in fluvium proiecerunt. Et sic illa die sine cibo steterunt. Sequenti vero die, 
orto iam sole, comes in facies filiorum aspexit et vidit ipsos pre debilitate nimia pallidos et 
consumptos. Tunc comes, dolore commotus, ambas manus sibi ipsi momordit. Et illo die atque 
sequenti sine loquela, tanquam muti, steterunt. Et ecce quod iam tribus diebus sine cibo steterunt. 
Quarto autem die obiit comes Gaddus. Iste Gaddus fuit filius ipsius comitis Ugolini. Mortuo vero 
primo, alii tres unum post alium obiverunt, videlicet Uguicio, qui erat etiam filius comitis, Brigata, 
qui erat filius comitis Guelfi, et Anselmuccius, qui erat filius comitis Lotti, filiorum ipsius comitis 
Ugolini. Mortuis vero filiis et nepotibus, ipse comes duobus diebus supervixit; tamen, pre debilitate 
iam cecus effectus. Et ne alicui hoc impossibile videatur, quod sex diebus vivere potuerit sine cibo, 
audiant Macrobium <emph>Super Somnio Scipionis</emph>. Dicit enim quod vita hominis ultra 
VII dies sine cibo durare non potest. Patet ergo quod usque ad diem potest septimum protelari. 
Dicit etiam ibi quod homo sine haustu spiritus ultra VII horas vivere iam non valet.</p>
</div4>

<div4>
<head>vv. 79-81</head>
<p>Sequitur:

<quote rend="block">
<l><emph><foreign lang="ita">Hay Pisa, vituperio de le genti,
del bel paese là dove sì sona,
poi che ' vicini a te punir son lenti,</foreign></emph></l>

</quote></p>
</div4>

<div4>
<head>82-84</head>
<p>Hic invehit autor contra ytalicas civitates, dicens quod ex quo ipse non vindicant, seu puniunt, 
talem mortem, quod ipsa civitas Pisana est vituperium ipsarum:

<quote rend="block">
<l><emph><foreign lang="ita">muovasi la Capraia et la 
Gorgona,</foreign></emph></l>
<l><emph><foreign lang="ita">et faccian siepe ad Arno in su la 
foce,</foreign></emph></l>
<l><emph><foreign lang="ita">sì ch'elli annieghi in te ogni 
persona!</foreign></emph></l>
</quote></p>
	<p>Iste sunt due insule propinquiores litoribus Pisanorum. Hic invehit autor contra Pisanos, 
optans divinam vindictam ut submergat in ipsam civitatem Pisanam aquis diluvii omnem carnem. 
Sed hic oritur una questio, que talis est. Ipse autor condemnat Pisanos, qui filios et nepotes comitis 
Ugolini, qui erant innocentes, pro peccato patris condemnaverunt ad tam crudelem mortem. Et hic 
optat submersionem omnium Pisanorum, cum non omnes consenserint in hanc mortem. 
Respondeo: Iuste et rationabiliter optat autor destructionem et mortem omnium Pisanorum, et hoc 
quia omnes peccaverunt in comites memoratos. Nam principes et maiores peccaverunt quia ipsos 
occiderunt; populus etiam peccavit quia ipsos non defendit. Si vero dicis quomodo desiderat sive 
optat submersionem parvulorum, qui omnino erant innocentes, cum ipse damnet peccatum 
commissum in filios dicti comitis innocentes, respondeo: hoc optat in confusionem et maiorem 
penam patrum; ut sicut ipse comes Ugolinus fuit plus cruciatus in morte filiorum atque nepotum, 
quos fame suis oculis vidit mori, quam in morte sua, ita optat quod ipsi Pisani in suis filiis 
cruciantur morte, scilicet temporali non eterna. Et nota quod hoc optat ordine divino, qui aliquando 
punit filios pro peccatis patrum et e converso – pena scilicet temporali, non autem eterna. 
Unde ipse ait: Ego sum Deus zelotes, qui iudico peccata patrum in filios usque in tertiam 
generationem et quartam. Hoc dicit quia patres multotiens tantum vivunt quod vident tertiam et 
quartam generationem. Maximam namque penam debemus credere quod habuit iste comes quando 
vidit, propter peccatum suum, filios fame mori. Quod autem alibi dicit Deus: Filius non portabit 
iniquitatem patris, et pater non portabit iniquitatem filii, hoc dicit quia nullus pro peccato alieno 
eterna pena damnatur.</p>
</div4>

<div4>
<head>vv. 88-90</head>
<p><quote rend="block">
<l><emph><foreign lang="ita">Innocenti facea l'età 
novella,</foreign></emph></l>
<l><emph><foreign lang="ita">novella Thebe, Uguiccione e 'l 
Brigata,</foreign></emph></l>
etc.
</quote></p>
	<p>Verba sunt autoris contra civitatem Pisanam, quam vocat novas Thebas. Nam sicut civitas 
Thebana, propter civiles discordias, de libertate et statu regio devenit in servitutem, et de servitute 
postea ad nichilum est redacta, ita Pisana civitas a magno et quasi regio statu, propter discordias 
civium, in statum infimum iam devenit. Regnum enim Sardinee, quod de manibus Sarracenorum 
potenter abstulerat, et quod multis temporibus in manu valida rexerat, propter discordias civium 
suorum viliter prodidit et dannose. Dominium maris, in quo regnare et triumphare solebat, non 
solum amisit, sed per illud sua vexilla transire non possunt. Nobilitatem illam egregiam qua in 
nobilibus civibus suis ubique pollebat ac etiam resplendebat, et propter quam nobilis predicabatur 
in orbe, cum sui destructione perdidit et amisit. Et, ut manifeste videmus, in manus devenit 
novorum civium a ducarum, qui ipsam omni suo antiquo honore et alto statu privarunt, ita quod de 
ipsa possumus dicere quod dixit Christus in Evangelio de illo qui descendebat a Ierusalem in Ierico, 
quod incidit in latrones qui eum expoliaverunt, vulneraverunt, et semivivum reliquerunt. Simili 
modo Pisana civitas incidit in latrones, videlicet novos cives, qui eam omni suo honore, statu, 
divitiis, et gloria expoliaverunt; cives suos nobiles et antiquos, tam Guelfos quam Gibellinos, aut 
fame peremerunt aut in carceribus mori permiserunt, aut in exilium miserunt, aut diversis mortis 
generibus occiderunt. Et sic a capite usque ad pedes undique vulnerata heu nunc iacet, quasi 
semiviva relicta. Cuius statum tam miserum et confusum nec sacerdos respicit nec levita. Sed 
placeat nostro pio Samaritano ipsam oculo sue pietatis respicere, sibi per compassionem 
appropinquare, sua vulnera opportunis remediis alligare, vinum correctionis et oleum miserationis 
infundere, in iumentum sue longanimitatis ipsam imponere, et ad stabulum pristinum temporum 
antiquorum ad laudem et gloriam nominis Christiani cito deducere; ut ego, qui sum oriundus ex 
ipsa, ante tempora mee mortis possim ex reformatione sui status, tanquam civilis filius, 
gratulari.</p>
</div4>

<div4>
<head>vv. 91-93</head>
<p><quote rend="block">
<l><emph><foreign lang="ita">Noi passam'oltre, là 've la 
gelata</foreign></emph></l>
<l><emph><foreign lang="ita">ruvidamente un'altra gente 
fascia,</foreign></emph></l>
<l><emph><foreign lang="ita">non volta in giù, ma tutta 
riversata.</foreign></emph></l>

</quote></p>
	<p>Hic incipit tertia pars Cociti, que dicitur Tholomea, in qua puniuntur proditores amicorum et 
novorum parentum. Et dicitur Tholomea vel a Tholomeo, duce Iericho, vel a duobus Tholomeis, 
patre et filio, qui fuerunt reges Egypti, quorum duo suos amicos et novos parentes dolose 
occiderunt, et tertius amicum suum beneficum decapitari mandavit. Quarum proditionum nefandas 
istorias per ordinem videamus. Fuit enim in populo Iudeorum, sicut legitur in primo libro 
Machabeorum, ultimo capitulo, quidam nomine Tolomeus, filius Abobi, qui fuit constitutus dux in 
campo Iericho, et habebat argentum et aurum multum. Erat enim gener Symonis, summi sacerdotis. 
Et exaltatum est cor eius, et volebat obtinere regionem, et cogitabat dolum adversus Symonem 
socerum suum, et filios eius ut tolleret eos. Simon autem, perambulans civitates que erant in 
regione Iudee, et solicitudinem gerens earum, descendit in Ierico ipse et duo filii eius, Mathias et 
Iudas. Et suscepit eos Tholomeus filius Abobi cum dolo, et fecit eis convivium magnum, et 
abscondit illic viros. Et cum inebriatus esset Symon et filii eius, surrexit Tholomeus cum suis et 
sumpserunt arma sua, et intraverunt in convivium, et occiderunt eum et duos filios eius, et quosdam 
pueros eius. Et fecit deceptionem magnam in Israel, et reddidit mala pro bonis.</p>
	<p>Fuit et alius Tholomeus, rex Egypti, de quo habetur in eodem libro Machabeorum, XI 
capitulo, quod ipse dedit filiam suam Cleopatram in uxorem Alexandro regi Syrie; qua parentela 
peracta, congregavit Tholomeus exercitum sicut arenam maris et naves multas. Et querebat obtinere 
regnum Alexandri dolo, et addere illud regno suo. Et intravit Syriam verbis pacificis, et aperiebant 
ei civitates, et occurrebant ei, quia mandaverat rex Alexander exire obviam ei, eo quod socer suus 
esset. Cum autem intraret Tholomeus in civitates, ponebat custodias militum in civitatibus singulis. 
Postquam vero multas civitates Asye tali dolo obtinuisset, cogitabat in generum consilia mala. Sed 
et Cleopatram abstulit sibi, et dedit eam in uxorem Demetrio, et intravit Anthiochiam civitatem 
Alexandri. Quod audiens Alexander, venit contra eum in bello; sed Tholomeus fugavit eum. Et 
fugit Alexander in Arabiam, ut ibi protegeretur. Rex autem Arabie abstulit caput Alexandri et misit 
illud Tholomeo. Tunc exaltatus est Tholomeus, et imposuit duo diademata capiti suo, ut regnaret 
super duo regna, scilicet Egypti et Asie. Et mortuus est die tertia.</p>
	<p>Ab istis itaque duobus Tholomeis nefandis tertia pars Cociti merito appellatur, quia isti duo 
dolosis ingeniis amicitias contraxerunt, et insuper parentele copulas addiderunt; et hoc ut melius 
possent, primus in socerum, secundus in generum, dolosas et fraudulentas nequitias operari. Potest 
etiam ista pars Cociti a quodam alio Tholomeo, filio suprascripti secundi Tholomei et fratre 
Cleopatre, nominari. Nam iste tertius Tholomeus, dum esset obses Rome, magna fuit a Pompeio 
tutela nutritus; et dum esset adultus, corona sui paterni regni fuit ab ipso egiptiaca coronatus, et sic 
in regnum transmissus. Ad quem Tholomeum, tanquam ad filium et amicum, post bellum 
Pharsalicum confugit ipse Pompeius. Quem ut Tholomeus Nilum intrasse cognovit, statim baronum 
suorum consilium convocavit, petens ab eis utrum Pompe<add resp="ed">i</add>um fugatum et 
debellatum a Cesare deberet expellere vel tenere. Tunc unus miles Egypti, nomine Fotinus, dedit 
consilium Tholomeo ut non haberet respectum nec ad virtutes Pompei, nec ad humanitates ab ipso 
receptas, et neque ius et fas, seu fidem, erga eum audeat observare. Unde Lucanus in VIII de isto 
nefando consilio inquit:

<quote rend="block">
<l><emph>Ausus est Pompeium leto damnare Fotinus</emph></l>
<l><emph>«Ius et fas multos faciunt, Tholomee, 
nocentes».</emph></l>
</quote>
Quasi dicat: O Tholomee, si secundum ius divinum et fas humanum humaniter receperis istum, eris 
nocens Cesari. Et sequitur:

<quote rend="block">
<l><emph>«Dat penas laudata fides cum sustinet», 
inquit.</emph></l>
<l><emph>«Quos fortuna premit, fatis accede deisque,</emph></l>
<l><emph>Et cole felices, miseros fuge».</emph></l>
</quote>
Quasi dicat: O Tholomee, si fidem Pompe<add resp="ed">i</add>o quam sibi teneris servare 
volueris, laudaberis inde, sed Cesar veniet et dabit tibi penam. Et ideo quos fortuna premit, 
sustinere noli. Sed accede ad fata, et quos fata deique exaltant, cole; quos vero deprimunt, fuge, 
quia nulla fides unquam miseros elegit amicos. Tunc omnes Fotini consilio assenserunt, et 
deliberato consilio, ab ipso fuit rege nefario ordinatum atque sancitum, ut statim quod Pompeius 
applicaret ad terram, capite privaretur. Hic exclamat Lucanus contra Tholomeum, libro ut supra:

<quote rend="block">
<l><emph>Nescis, puer improbe, nescis</emph></l>
<l><emph>Quo tua sit fortuna loco: iam iure sine ullo</emph></l>
<l><emph>Nili sceptra tenes; cecidit civilibus armis</emph></l>
<l><emph>Qui tibi regna dedit.</emph></l>
</quote>
Quasi dicat: Non fuit ab hostibus debellatus, quia semper et ubique vincebat in mundo, sed pietate 
et dulcedine patrie sue ductus, se ipsum debellare permisit.</p>
	<p>De nequitia istius Tholomei habes supra, secundo circulo, cantu V. Pompeius vero, intrans 
Nilum, invenit satellites Tholomei ad scelus nefarium perpetrandum. Ipse autem, ut vidit cominus 
enses nudos, sicut ait Lucanus:

<quote rend="block">
<l><emph>Involvit vultus atque, indignatus apertum</emph></l>
<l><emph>Fortune prebere, caput; tunc lumina pressit</emph></l>
<l><emph>Continuitque animam, ne quas effundere voces</emph></l>
<l><emph>Vellet, et eternam fletu corrumpere famam.</emph></l>
</quote>
</p>

	<p>Tunc unus ex satellitibus qui vocabatur Achillas, funesto mucrone primo Pompei latere 
perforavit, et postea illud venerabile caput, quod tribus fuerat coronis triumphalibus coronatum, 
crudeli cede mactatum a Tholomeo cum anulo ipsius Pompei portavit. Quidam autem miles 
Pompei, nomine Codrus, corpus sine capite in ripa Nili paupere rogo cremavit, et cineres sepeliens 
locum modico saxo signavit, dicens: <emph>«Hic situs est Magnus». Placet hoc, 
Fortuna, sepulcrum.</emph></p>
	<p>Tholomeus vero Pompei caput, ne putresceret, aromatibus condi mandavit et illud Cesari 
reservavit. Cesar autem, ut Emathia satiatus cede recessit, cetera pondera curarum proiecit ad 
terram, intentus solummodo insequi vestigia Pompeiana. Et cum intraret Egyptum, nesciens aliquid 
de morte Pompei, venit sibi obviam, a rege transmissus, crudelis satelles, gestans in manibus dira 
dona, caput scilicet Magni Pompei, egyptiaco velamine coopertum, et anulum quem solitus erat in 
manu gestare, et ait ad Cesarem, iuxta Lucanum, libro VIIII:

<quote rend="block">
<l><emph>«Terrarum domitor, romane maxime gentis,</emph></l>
<l><emph>Rex tibi pelleus terre pelagique labores</emph></l>
<l><emph>Donat».</emph></l>
</quote>
Et hoc dicto, caput discooperuit. Quod cum Cesar illud vidisset, licet letitiam haberet in corde, 
tristitiam tamen ostendit in vultu. Lucanus, libro ut supra:

<quote rend="block">
<l><emph>Lacrimas non sponte cadentes</emph></l>
<l><emph>Effudit gemitusque expressit pectore leto.</emph></l>
</quote>
Et ait ad milites Tholomei: «Vos autem condite busto tanti caput ducis, cineresque in litore 
fusos colligite, atque sparsis date manibus urnam. Sentiat adventum soceri, vocesque mei audiat 
lacrimantis». Cato vero, audita morte Pompei, ait ut scribit Lucanus, ut supra:

<quote rend="block">
<l><emph>O felix cui summa dies fuit obvia victo,</emph></l>
<l><emph>Et cui querendos Pharium scelus obtulit enses.</emph></l>
<l><emph>Forsitan in soceri potuisset vivere regno.</emph></l>
</quote>
Glosa: sed non sine pudore. Sequitur:

<quote rend="block">
<l><emph>Scire mori, sors prima viris, sed proxima cogi.</emph></l>
<l><emph>Et michi, si fatis aliena in rura venimus,</emph></l>
<l><emph>Fac talem, fortuna, Iubam; non deprecor hosti</emph></l>
<l><emph>Servari, dum me servet cervice recisa.</emph></l>
</quote>
</p>
	<p>Ab istis itaque Tholomeis, qui amicitias et novas parentelas dolosis proditionibus violarunt, 
tertia pars Cociti, in qua eorum similes puniuntur, iuste et merito appellatur. In qua quidem parte et 
loco ponit autor tres maximos proditores: unum Romandiolum et duos Ianuenses, quorum duo 
vivebant quando autor istam condidit comediam. De primo poetice sic pertractat: Dicit enim quod 
dum appropinquaret ad centrum, ambulans per Tholomeam, sentiit aliquantulum venti, et ait ad 
Virgilium: «Istum ventum quis movet? non est huc inferius omnis vapor extinctus?» 
Sentiens enim autor ventum in centro terre, miratus est; et hoc quia, per suam soliditatem et 
compactam naturam, ventum creare non potest. In cavernis autem ipsius terre bene generatur 
ventus, scilicet in hunc modum, secundum Bedam: Aer enim labilis est nature, et ideo subintrat 
cavernas terre et exit. Cum autem una pars nititur exire et alia subintrare, fit conflictus inter aerem 
intrantem et aerem exeuntem; et ex tali conflictu ventus taliter generatur. Et ideo insule Eolie 
dicuntur regiones esse ventorum, quia sunt totaliter cavernose. Centrum vero terre, quia ibi est terra 
solida et compacta et ab aere multum distans, ventum, nisi fictione poetica, habere non potest. 
Fingit autem hic autor Luciferum in centro terre infixum, oculis lacrimantem, tres peccatores 
dentibus corrodentem, et motu suarum alarum ad penam proditorum Cociti glaciem congelantem. 
Ex tali igitur motu alarum ventus ibidem sentitur.</p>
</div4>

<div4>
<head>vv. 106-108</head>
<p>Unde poeta ait ad poetam:

<quote rend="block">
<l><emph><foreign lang="ita">«Avaccio sarai 
dove</foreign></emph></l>
<l><emph><foreign lang="ita">di ciò ti farà l'occhio la 
risposta,</foreign></emph></l>
<l><emph><foreign lang="ita">vegendo la cagion che 'l fiato 
piove».</foreign></emph></l>

</quote></p>
	<p>Et hoc dicto unus ex proditoribus ibi fixis clamavit ad eos ea que habentur in textu. Iste 
itaque fuit quidam miles de fratribus Gaudentibus de provincia Romandiole, frater scilicet 
Alberigus, qui quandam parentelam cum quibusdam suis civibus dolose contraxit. Qua parentela 
contracta, post longum tempus omnes de illa prosapia ad convivium invitavit; quos omnes, tam 
parvos quam magnos, postquam fuerunt cibo vinoque repleti, occidi per suos satellites taliter 
ordinavit. Postquam enim cuncta essent fercula iam comesta, frater Alberigus servitoribus ait: 
«Veniant fructus». Ad quam vocem satellites armati, nudis ensibus, in convivium 
intraverunt et omnes, sicut ille proditor per longum ante tempus premeditaverat, occiderunt.</p>
</div4>

<div4>
<head>vv. 118-120</head>
<p>Ideo ipse proditor ait autori, ut habetur in textu:

<quote rend="block">
<l><emph><foreign lang="ita">«I' son 
frat'Alberigo;</foreign></emph></l>
<l><emph><foreign lang="ita">i' son quelli de' frutti del mal 
orto,</foreign></emph></l>
<l><emph><foreign lang="ita">che qui riprendo dattero per 
figo».</foreign></emph></l>

</quote>
Hoc dicit ad insinuandum maximam penam quam sustinet in inferno, quia pro ficu recipit dactilum. 
Quasi dicat: Ego dedi amicis et novis consanguineis meis, quos occidi mandavi, dulces ficus 
respectu pene qua in hac glacie iuste meritoque tormentor. Quia, quantum dactilus excedit ficum, 
tantum pena mea excedit illam quam proditorie intuli in illos quos occidi mandavi. Audiens autem 
Dantes quod iste qui sibi loquebatur erat frater Alberigus, quem vivum esse sciebat, ait admirative 
ad eum: «Es tunc adhuc mortuus?» Et ille: «Qualiter», inquit, 
«corpus meum stet in mundo superius, nullam scientiam porto. Tamen unum tibi dico, quod 
statim quod anima talem proditionem ordinat qualem ordinavi ego, contrahere scilicet amicitias ac 
etiam parentelas ut sic in confidentes posset inferre mortem, corpus suum ab uno demone aufertur, 
qui illud tanto tempore gubernat et regit quanto illa misera anima cum suo corpore habitare 
debebat.</p>
</div4>

<div4>
<head>vv. 124-126</head>
<p>Ideo ait in textu:

<quote rend="block">
<l><emph><foreign lang="ita">Cotal vantagio ha questa 
Tolomea,</foreign></emph></l>
<l><emph><foreign lang="ita">che spesse volte l'anima ci 
cade</foreign></emph></l>
<l><emph><foreign lang="ita">innanzi c'Antropos mossa le 
dea.</foreign></emph></l>

</quote></p>
	<p>Antropos est unum ex tribus Fatis, que pagani cursui et statui humane vite a diis esse data 
dicebant. Nam statum et cursum humanum a tribus Fatis ordinatum esse credebant. Et dicitur 
primum Fatum Cloto, secundum Lachesis, tertium vero Antropos. Cloto ponebatur ab ipsis super 
generationem humanam; Lachesis super vitam; Antropos vero super mortem. Unde ad modum 
trium dominarum antiquitus pingebantur. Prima colum portabat; secunda nebat; sed tertia occabat. 
Unde versus: Cloto colum baiulat, Lachesis attrahit, Antropos occat. Prima habet producere de non 
esse ad esse. Ideo Cloto interpretatur &lt;evocatio&gt;, quia habet evocare id quod non erat, sicut in 
generatione apparet, in qua fetus producitur, qui non erat. Secunda habet protrahere de tempore ad 
tempus, sicut de infantia ad pueritiam, de pueritia ad adolescentiam, de adolescentia ad iuventutem, 
et de iuventute ad senectutem. Ideo Lachesis interpretatur &lt;protractio&gt;, quia vitam protrahit 
et extendit. Tertia habet vitam per mortem finire; ideo Antropos interpretatur &lt;sine 
conversione&gt;, quia post mortem homo non redit ad prima.</p>
	<p>Facta mentione de fratre Alberigo, autor ad Brancam de Auria et suum consortem pariter se 
extendit, ponens ipsius animam pro peccato proditionis in Cocito puniri et suum corpus in mundo 
ab uno demone gubernari. Cuius proditionis ystoria ista est: Branca enim de Auria, natione 
Ianuensis, per XIIII annos quandam proditionem mente concepit antequam illam operibus 
propalaret. In regno nempe Sardinee erat unus prepotens homo qui dicebatur Micheri Zancari, de 
quo habetur supra cantu XXII, malabulgia Va. Cum isto itaque Sardo Branca de Auria et unus suus 
consors dolose amicitiam contraxerunt, et insuper ei sororem dicti Branche in uxorem ipsi 
dederunt. Qua amicitia et parentela contracta, isti duo de Auria dictum Sardum, ut suum 
possiderent dominium, in quodam convivio occiderunt.</p>
	<p>Sed circa istam partem, ista poetica narratio seu fictio, quam de descensu animarum in hanc 
partem Tholomee ante mortem corporum poetice ista fingit autor, videtur inconveniens et absurda, 
quod homo scilicet damnatus quam diu vivit esse dicatur, cum beatus Augustinus in libro <title>De 
Verbis Domini</title> dicat quod de nullo desperandum est quam diu patientia Dei ad penitentiam 
ipsum expectat. Sed Deus expectat hominem usque ad mortem. Et glosa super illud Psalmi, qui 
sanat omnes infirmitates tuas, dicit quod omnipotenti medico nullus insanabilis langor occurrit. Sed 
beatus Thomas de Aquino, in secunda serie, questione XIIIIa, verbis Agostini respondet dicens 
quod de nemine disperandum est in hac vita, considerata omnipotentia et misericordia Dei. Sed 
considerata conditione peccati, dicuntur aliqui filii diffidentie, ut habetur Ad Ephesios, secundo. 
Boetius autem in libro <title>De Consolatione</title>, glose super Psalmum, respondere videtur: 
«Si opera», inquit, «medicantis expectas, oportet ut vulnus detegas». 
Sed quia obstinati nec Dei misericordiam attendunt, nec medico vulnus ostendunt, ideo ante 
mortem iam damnati non immerito esse dicuntur. Unde peccatum obstinationis est una sex 
speciarum peccati in Spiritum Sanctum, sicut ponit Magister, XL distinctione secundi libri 
<title>Sententiarum</title>. Species autem peccati in Spiritum Sanctum sunt iste: Desperatio, 
Presumptio, Impenitentia, Obstinatio, Impugnatio agnite veritatis, et Invidentia superne gratie. Cum 
itaque isti proditores ex eorum operibus obstinati in malo esse videantur, merito statim quod tales 
proditiones ordinant, damnati finguntur. Nam sicut homo sanctus et bonus, cum ad summum 
culmen perfecte vite pervenerit, a terrenis dicitur elevatus et in Deum totaliter transformatus, unde 
licet sit in terra, tamen in celum dicitur habitare; ut Apostolus, qui dicebat nostra conversatio in 
celis est; ita homo malus et nequam, dum in profundum malorum venerit et Dei misericordiam 
contemnit, potest dici, licet sit in mundo, in inferno dannatus et in dyabolum quodammodo 
transformatus. Et sicut opera boni viri non humana sed divina esse censentur, sicut exemplum ponit 
beatus Bernardus de ferro ignito, quod totum transit de ferro in ignem, ita opera malorum 
hominum, et maxime proditorum, possunt dici opera non virorum, immo demonum. Unde, sicut 
Apostolus dicebat: Vivo ego, iam non ego; vivit vero in me Christus; ita homo obstinatus in malo 
potest dicere: «Vivo ego, iam non ego; vivit vero in me demon». Isto itaque modo 
ponit Dantes quod anime talium proditorum in dyabolum transformate, ante mortem suorum 
corporum, sint damnate. Nam mala conscientia, dum in malo est totaliter obstinata, est quasi 
sepulcrum anime iam damnate; et quia eius opera sunt omnino diabolica, ideo tale corpus a demone 
dicitur gubernari; quia licet ibi sit anima, tamen per obstinationem in penis dicitur cruciari, et per 
desperationem quicquid suggererit dyabolus non desinit operari. Et hoc manifeste apparet in morte 
talium qui de peccatis suis conpungi et ad Deum converti non possunt, sicut patet in isto Branca de 
Auria, qui in obstinatione et desperatione ultimum clausit diem. Nam cum sui nepotes et alia sua 
familia sibi dicerent: «Domine, ecce tu moreris; que iura possumus nos ostendere de castris, 
terris, et villis, quas tu usque hodie possidisti et nobis post tuam mortem possidenda 
relinquis?» Quibus ille: «Videte», inquit, «cartas et instrumenta in 
quibus sunt iura mea, cum quibus possedo et tenui ea que vobis possidenda relinquo». Et 
elevata manu, ostendit eis ensem, qui ad caput lecti in camera dependebat. Et subiunxit: 
«Vos autem, exemplo mei, utamini iure isto. Si quis autem petierit vobis cartas, ostendite eis 
ensem, et sic tenebitis que vobis tenenda dimitto».</p>
	<p>Cetera vero que sunt in textu sunt satis clara et aperta. Et sic finitur tertia pars Cociti, que 
dicitur Tholomea.</p>

	<p>In isto cantu continentur unum vaticinium, due comparationes, et duo notabilia.</p>
</div4>
</div3>

<div3 n="Vaticinium">
<div4>
<head>vv. 22-24</head>
<argument><p>VATICINIUM.</p></argument>
<p><quote rend="block">
<l><emph><foreign lang="ita">Breve pertugio dentro da la 
Muda,</foreign></emph></l>
<l><emph><foreign lang="ita">la qual per me à il titol de la 
fame,</foreign></emph></l>
<l><emph><foreign lang="ita">et che convien ancor c'altrui si 
chiuda,</foreign></emph></l>

</quote></p>
	<p>Hic vaticinatur comes Ugolinus autori dicens quod illa turris, que causa sue mortis titulum 
habet famis, quia vocata est postea &lt;turris famis&gt;, oportet quod adhuc alteri recludatur. Et re 
vera istud vaticinium iam videmus ex parte impletum. Nam reclusi fuerunt ibi omnes nobiles et 
magnates qui capti fuerunt in bello Montis Catini, ex quibus multi in ea turri mortui sunt; et 
specialiter Bolgaruccius, comes de Marciana. Postea, tempore Henrici Septimi serenissimi, 
Romanorum imperatoris, ex sententia dicti principis fuit in ea reclusus unus ex ducibus Austrie, qui 
scilicet predecessorum suum Rodulfum, videlicet regem Romanorum, gladio interfecerat; et in ea 
ultimum clausit diem. Utrum autem ex vindicta illius famis quam passus est ipse comes cum suis, 
in ea turri debeat aliquis recludi et fame similiter cruciari, nescimus. Cum autem illud tempus 
venerit, si venerit, videbitur vaticinium clarius adimpletum.</p>
</div4>
</div3>

<div3 n="Comparationes">
<div4>
<head>vv. 97-99</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">chè le lagrime prime fanno 
groppo,</foreign></emph></l>
<l><emph><foreign lang="ita">et sì come visiere di 
cristallo,</foreign></emph></l>
<l><emph><foreign lang="ita">rompen sotto 'l cillio tutto 
coppo.</foreign></emph></l>

</quote>
Lictera plana est.</p>
</div4>

<div4>
<head>vv. 100-102</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Et avvegna che, sì come d'un 
callo,</foreign></emph></l>
<l><emph><foreign lang="ita">per la freddura ciascun 
sentimento</foreign></emph></l>
<l><emph><foreign lang="ita">cessat'avesse del mi' viso 
stallo,</foreign></emph></l>

</quote>
Lictera plana est.</p>
</div4>
</div3>

<div3 n="Notabilia">
<div4>
<head>vv. 40-42</head>
<argument><p>PRIMUM NOTABILE.</p></argument>
<p><quote rend="block">
<l><emph><foreign lang="ita">Ben se' crudel, se tu già non ti 
duoli</foreign></emph></l>
<l><emph><foreign lang="ita">pensando quel che 'l mi' cor 
s'annuntiava;</foreign></emph></l>
<l><emph><foreign lang="ita">et se non piangi, di che pianger 
soli?</foreign></emph></l>
</quote>

Quia homo est naturaliter compassibilis, ideo compati debet miseriis iniuste et inique inflictis. Et si 
ipsius non compatitur, non habet animum bene ordinatum. Nam secundum Tullium, proprium est 
animi bene dispositi gaudere bonis rebus et dolere contrariis.</p>
</div4>

<div4>
<head>vv. 148-150</head>
<argument><p>SECUNDUM NOTABILE.</p></argument>
<p><quote rend="block">
<l><emph><foreign lang="ita">et cortesia fu lui esser 
villano.</foreign></emph></l>
</quote>
</p>
	<p>In hoc notabili admonemur quod curialitas et humanitas omnibus exhibenda non est. Nam, 
quia frater Alberigus fuit crudelis erga suos consanguineos et amicos, ideo autor sibi humanitatem 
quam petebat noluit exhibere. Crudelibus enim et obstinatis in malo, compati de eorum miseriis non 
debemus, nec in eis in aliquo subvenire, imo facere eis contrarium, curialitas est et virtus. Ideo ait: 
<emph><foreign lang="ita">cortesia fu lui esser villano</foreign></emph>. Et vulgare 
proverbium ait: «Chi fa honore al villano fa onta a Dio».</p>
	<p> Et sic patet XXXIII cantus prime cantice Comedie.</p>
</div4>
</div3>
</div2>

<div2>
<head>XXXIV</head>

<div3 n="Incipit">
<head>INCIPIT XXXIIII CANTUS ET ULTIMUS PRIME CANTICE COMEDIE.</head>
	<p>In isto XXXIIII cantu autor tractat de quarta parte Cociti, que dicitur Iudeca, in qua ponit 
Luciferum, in cuius circuitu ponit illos proditores qui suos beneficos dominos prodiderunt. Et in 
tribus oribus ipsius Luciferi ponit tres summos istius nequitie patratores, videlicet Iudam Scarioth, 
qui prodidit Christum, Filium Dei summi, Brutum et Cassium, qui prodiderunt Iulium Cesarem, 
primum et summum monarcham romanum. Incipit autem ista quarta pars Cociti ibi:

<quote rend="block">
<l><emph><foreign lang="ita">Già era, et con paura 'l metto in 
metro,</foreign></emph></l>
<l><emph><foreign lang="ita">là dove l'ombre tutte eran 
coverte,</foreign></emph></l>
<l><emph><foreign lang="ita">et trasparèn come festuca in 
vetro;</foreign></emph></l>

</quote>
et finit ibi:

<quote rend="block">
<l><emph><foreign lang="ita">qual'è quel punto ch'i' avea 
passato.</foreign></emph></l>

</quote>
Et sic finitur nonus et ultimus circulus inferni.</p>
</div3>

<div3 n="Deductio">
<head>DEDUCTIO TEXTUS DE VULGARI IN LATINUM.</head>
<div4>
<head>vv. 1-69</head>
	<p>«Vexilla regis inferni prodeunt», ait Virgilius ad autorem. Ideo ante te respice 
si tu illum regem sive vexilla discernere potes. Et facit hic autor quandam comparationem nubis 
vespertine, dicens quod quemadmodum cum una nebula grossa spirat, illo tempore scilicet, seu 
hora, qua emisperium nostrum nocturnis tenebris incipit denigrari, videtur a longe unum 
molendinum quod a vento giratur, tale sibi fuit visum edificium tunc videre. Sed propter ventum 
quod ab illo tali edificio tunc spirabat, restrinxit se post ducem suum, quia nequaquam ibi alius 
murus erat. Facta comparatione, ad narrandum conditionem animarum ibi existentium sic procedit: 
Iam enim eram in loco, et cum timore id quod vidi pono in metro, ubi omnes umbre, idest anime, 
erant in glacie cooperte, et transparebant velut festuca in vitro. Quedam autem ex ipsis animabus 
iacent, quedam stant erecte, alie cum capite sursum, et alie cum capite deorsum; quedam vero 
capita ad pedes velut arcus inclinata convertunt. Quando autem tantum per illam glaciem 
ambulavimus quod meo magistro placuit michi ostendere creaturam que habuit pulcerrimam 
similitudinem, ad me se convertit et ait: «Ecce Ditis, et ecce locus ubi convenit quod 
fortitudine munias te metipsum». Quomodo autem ego devenerim gelidus tunc et raucus, 
noli petere, lector, quia illud non scribo, quia omnis loquela ad hoc deficeret enarrandum. Ego enim 
non obii, neque remansi vivus. Cogita admodo per te ipsum, si aliquantulum ingenii habes, qualis 
ego deveni, uno et alio sic privatus. Imperator autem dolorosi regni a medietate pectoris exibat 
extra glaciem, et plus quam unus gigas, ego tibi promitto, quia gygantes non movent brachia sicut 
iste. Vide admodo quantum debet esse totum id quod sic facte conveniat faciei. Si ipse fuit ita 
pulcer sicut modo est deformis, bene debet ab eo procedere omnis luctus. O quantum fuit michi 
visum mirabile, quando vidi in eo tres facies: unam ante, et illa erat rubea; alie erant due que 
coniungebantur cum ista, super medium cuiuslibet spatule, et in unum conveniebant ad sinciput. 
Dextra autem facies erat inter albam et croceam; sinistra vero erat illius coloris quales sunt illi qui 
veniunt de montibus de quibus Nilus ad yma descendit. Et sub qualibet istarum facierum stabant 
due magne ale, quantum convenit tante avi. Vela maris nunquam vidi ego talia. Non autem 
habebant pennas, dicte ale, sed admodum vespertilionis erant facte, quas movendo tres venti 
movebantur ab ipso, a quibus ventis congelatur Cocitus. Cum sex oculis plangebat, et per tria menta 
descendebat ad pectus sanguinolenta saliva. In quolibet autem ore unum peccatorem frangebat cum 
dentibus, ad modum maciulle, ita quod tres insimul faciebat esse dolentes. Illi autem peccatori qui 
est in ore anteriori, mordere erat nichil respectu lacerationis, quia aliquando dorsum remanebat 
pelle privata. «Illa anima que habebat maiorem penam», dixit magister, «est 
Iudas Scarioth, qui caput habet interius et extra crura movet. Aliorum autem duorum, qui habent 
caput extra, ille qui pendet a nigro ore est Brutus. Vide quomodo male torquetur et non facit 
verbum. Alius autem est Cassius, qui videtur ita membrutus. Sed nox surgit et admodo est 
recedendum, quia omnia vidimus.</p>
</div4>

<div4>
<head>vv. 70-93</head>
	<p>Visa quarta parte Cociti, dicit autor hic modum quem tenuit suus dux exeundo de inferno. 
Quomodo, inquit, sibi placuit, collum brachiis sibi vinxi et ipse loco et tempore quo ale Luciferi 
erant aperte, satis pilosis lateribus se adhesit. Postea de vellere in vellus descendit ad anchas. 
Quando vero fuit ibi, cum labore et anxietate revolvit caput ad illam partem in qua habebat plantas, 
et sic revolutus, cepit per coxas et tybias arripiendo pilos ascendere, ita quod in infernum adhuc 
reverti credebam. Et ait michi magister, anelando velut homo lassus: «Tene te bene, quia per 
tales scalas convenit a tanto discedere malo». Postea exivit per unum foramen unius saxi, et 
posuit me ad sedendum super oram illius saxi. Ego elevavi oculos et credidi videre Luciferum sicut 
ipsum dimiseram, et vidi ipsum crura tenere superius. Et si ego attonitus tunc deveni, gens grossa 
cogitet, que non videt qualis est ille punctus quem ego dimiseram. Et hic finitur quarta et ultima 
pars Cociti, et per consequens nonus et ultimus circulus inferni.</p>
</div4>

<div4>
<head>vv. 94-139</head>
	<p>Post hec ait Virgilius ad autorem: «Erige te in pedes. Via est longa et iter iniquum, et 
iam sol ad mediam tertiam redit». Non enim erat, ait autor, caminata palatii locus ubi 
eramus, sed naturalis burella, que habebat malum solum et luminis indigentiam. Et hic movet autor 
triplicem questionem. Prima est ista: «Magister mi, antequam de abyssu me evellam, ad 
extrahendum me de uno errore loquere michi queso. Ubi est glacies?» Secunda est ista: 
«Et iste – subaudi Lucifer – quomodo est contrario ita fixus?» Tertia 
vero est ista: «Et quomodo in tam modica hora a sero ad mane fecit sol tam velociter cursum 
suum?» Cui Virgilius: «Tu ymaginaris esse adhuc ultra centrum, ubi ego me applicui 
ad pilum vermis rei qui perforat mundum. Ultra centrum nempe fuisti tantum quantum ego 
descendi. Quando vero ego me volvi, tu transisti punctum ad quem ex omni parte pondera cuncta 
fluunt. Et es modo sub illo emisperio quod est oppositum illi quod mundi operit partem siccam, et 
sub cuius culmine fuit consumptus ille homo qui natus fuit et vixit sine crimine. Tu habes pedes 
super modicam speram que facit aliam faciem de Iudeca». Et sic est ad primam questionem 
facta responsio: hic est mane quando ibi est sero. Et sic patet responsio ad secundam: et iste qui 
fecit nobis scalas cum pilo infixus est adhuc sicut primitus ipse erat. Ex ista enim parte cecidit de 
celo. Et terra, que prius ex ista parte se ostendit, timore sui de mari velamen sibi fecit, et venit ad 
emisperium vestrum, et forte, ut fugeret eum, dimisit hic locum vacuum illa que apparet hac, et 
superius recurrit. Locus est ibi inferius, a Belzebub remotus tantum quantum tumba descenditur, 
qui non visu sed sono est notus, unius, scilicet, aqueole que ibi descendit per foramen unius saxi, 
quod corrosit cum cursu quem ipsa volvit postquam pendet. Dux itaque et ego per illud iter 
absconsum intravimus ad revertendum in clarum mundum, et sine cura aliqua habendi aliquam 
requiem ascendimus, ipse primus et ego secundus, tantum quod ego vidi de pulcris rebus quas 
portat celum per unum rotundum foramen. Et inde exivimus ad revidendum stellas. Ideo ait in 
textu:
<quote rend="block">
<l><emph><foreign lang="ita">Et quindi uscimmo a riveder le 
stelle.</foreign></emph></l>

</quote></p>
</div4>
</div3>

<div3 n="Expositio">
<head>EXPOSITIO LICTERE.</head>
<div4>
<head>vv. 1-3</head>

<p><quote rend="block">
<l><emph>«Vexilla regis prodeunt inferni</emph></l>
<l><emph><foreign lang="ita">verso di noi; però dinanzi mira»,</foreign></emph></l>
<l><emph><foreign lang="ita">disse 'l maestro mi', «se tu 'l 
discerni».</foreign></emph></l>
</quote>
</p>
	<p>Istorum trium richtimorum, primus extractus est de hymno dominice passionis, qui sic 
incipit: «Vexilla regis prodeunt, fulget crucis misterium, etc.». Si queratur vero quare 
Dantes tale initium dedit isti ultimo cantui infernali? Est sciendum quod hoc fecit ad terrendum 
Luciferum. Lucifer enim, ut dicunt sancti, stetit in brachio crucis Christi, quando ipse Christus, pro 
salute nostra, pendebat in cruce. Et dum credidit capere Christum, captus est a Christo. Fuit enim 
Christus, in capiendo Luciferum, magna prudentia usus. Lucifer enim in arbore pomi vetiti posuit 
musipulam cum qua cepit totum genus humanum; quia illa hora qua Adam et Eva de pomo vetito 
manducarunt, totum genus humanum fuit diabolo subiugatum. Filius autem Dei, volens istum 
lupum infernalem capere, in ligno crucis, ut ait Augustinus, carnem et sanguinem suum posuit; sub 
qua carne et sanguine divinitatem abscondit. Dyabolus autem, volens escam carnis et sanguinis 
capere, ab hamo divinitatis fuit captus et perpetuo religatus. Itaque sicut ipse per pomum arboris 
vetiti cepit hominem, ita per pomum arboris crucis captus est ab homine deo. Unde cantat Ecclesia 
in officio dominice passionis: De parentis prothoplaustri fraude facta condolens, quando pomi 
noxialis morte morsu corruit, ipse lignum tunc notavit, damna ligni ut solveret. Hoc opus nostre 
salutis ordo depoposcerat, multiformis proditoris ars ut artem falleret, et medelam ferret inde hostis 
unde leserat. Virgilius igitur, ad terrendum dyabolum statim quod appropinquavit, ad eum ait: 
«Vexilla regis prodeunt inferni», ex hoc improperans ipsi diabolo, et sibi reducens ad 
memoriam illa gloriosa vexilla crucis a quibus ipse fuit a Christo triumphaliter debellatus, et in 
profundo inferni usque ad diem iudicii religatus. Nam, ut dicunt sancti, semper quando diabolus 
videt crucem, vel quando ipsam audit nominari, mirabili terrore terretur, recolens qualiter Christus 
ipsum cum illo vexillo prostravit. Ideo Virgilius, videns diabolum, ait ad Dantem: «Vexilla 
regis inferni prodeunt», quasi dicat: Vide vexilla regis inferni, in quo loco posita sunt, ex 
quo a vexillis crucis Christi debellata atque prostrata fuerunt.</p>
</div4>

<div4>
<head>vv. 4-9</head>
<p><quote rend="block">
<l><emph><foreign lang="ita">Come quand'una grossa nebia 
spira,</foreign></emph></l>
<l><emph><foreign lang="ita">e quando l'emisperio nostro 
annotta,</foreign></emph></l>
<l><emph><foreign lang="ita">par da lungi un molin che 'l vento 
gira,</foreign></emph></l>
<l><emph><foreign lang="ita">veder mi parve un tal dificio 
allotta;</foreign></emph></l>

</quote></p>
	<p>Hic inducit autor unam comparationem, ad designandum modum per quem in illis tenebris 
vidit Luciferum. Comparatio autem talis est: Aliquando accidit quod ex vapore terrestri surgit 
nebula iuxta crepusculum, cum nostrum, scilicet, emisperium incipit obscurari; que cum agitatur 
vel movetur, videtur a longe molendinum quod a vento giratur. Tale nanque edificium Lucifer 
videbatur, et propter magnitudinem et propter multas et magnas alas quas habet. Quid autem est 
emisperium, et quot sint emisperia, iam superius est expressum.</p>
</div4>

<div4>
<head>vv. 10-12</head>
<p><quote rend="block">
<l><emph><foreign lang="ita">Già era, et con paura 'l metto in 
metro,</foreign></emph></l>
<l><emph><foreign lang="ita">là dove l'ombre tutte eran 
coverte,</foreign></emph></l>
<l><emph><foreign lang="ita">et trasparèn come festuca in 
vetro.</foreign></emph></l>

</quote></p>
	<p>In ista parte tractat autor de ultima parte Cociti, in qua puniuntur illi proditores qui contra 
suos beneficos dominos et amicos dolose aliquid machinantur. Que quidem pars Iudeca vocatur, 
denominata quidem ab illo Iuda Scarioth, qui in suum Deum Dominum et amicum omnia 
proditionum fuit genera operatus. Nam primo, operatus est in eum primam proditionem, que 
punitur in Cayna, quia tradidit carnem et sanguinem suum, inquantum ipse Iudeus tradidit 
Christum, qui secundum carnem erat de tribu Iuda. Secundo, operatus est in eum proditionem que 
punitur in Anthenora, quia dispersit societatem et collegium apostolicum, de quo ipse erat, dum 
caput tanti collegii in manus prodidit Iudeorum. Tertio, operatus est in eum proditionem que 
punitur in Tholomea, dum amicum suum osculo tradidit. Unde Christus dixit ei: «Osculo 
tradis filium hominis». Quarto, operatus est in eum proditionem que punitur in infimo loco 
inferni; illorum, scilicet, proditorum qui tradunt suos dominos reverendos: et ipse tradidit 
Magistrum suum, Dominum suum, et Deum suum. Iudas re vera fuit receptaculum et habitatio 
diaboli; unde beatus Iohannes in Evangelio suo dicit quod diabolus intravit in cor Iude, ibi: Et cum 
diabolus iam misisset in cor, ut traderet eum Iudas, Symonis Scariothis. Peccavit autem Iudas 
tradendo Christum tripliciter: primo, quia peccavit in se ipsum, quia se totum dedit diabolo, in 
quantum proditionem corde concepit, ut patet in autoritate premissa; quia recepit dyabolum in 
corde, ut traderat Christum. Ore ordinavit, Mathei XXVI: Quid vultis michi dare, et ego eum vobis 
tradam? Psalmista: Os peccatoris et dolosi super me apertum est. Hec autoritas proprie fuit 
prophetata de Iuda. Opere complevit: Mathei XXVII: Quemcunque osculatus fuero, ipse est; tenete 
eum. Et sicut dixit, osculatus est eum. Et sic patet quod Iudas, dum dedit se totum dyabolo, corde, 
ore, et opere peccavit in se ipsum.</p>
	<p>Secundo peccavit in Deum, quia fuit proditor Domini sui. Unde dicit evangelista quod 
tradidit eum. Sed quem eu<add resp="ed">m</add>? Eum scilicet a quo fuerat electus: Iohannis VI: 
Ego elegi vos de mundo. Item eum a quo fuerat multum dilectus; unde vocat eum amicum. Mathei 
vigesimo septimo: Amice, ad quid venisti? Iob XVI: Quem maxime diligebam, adversatus est me. 
Item a quo fuerat spiritualiter et temporaliter nutritus; Psalmista: Homo pacis mee, qui edebat panes 
meos, magnificavit super me supplantationem. Iohannis XIII: Qui manducat panem meum, levabit 
contra me calcaneum suum. Et sic patet quomodo peccavit in Deum.</p>
	<p>Tertio peccavit in proximum, quia dissipavit collegium apostolicum. Dissipavit enim illud 
tripliciter: primo per cupiditatem, quia fur erat et loculos habens, ea que mittebantur portabat, ut 
habetur Iohannis XII; secundo per persecutionem, quia mortem apostolorum moliebatur: Mathei 
XXI: Percutiam pastorem, et dispergentur oves gregis; tertio per desperationem, quia laqueo se 
suspendit, ut habetur Mathei XXVII. Et sic sua morte diminutus est numerus duodenarius. De 
nequitia istius potest intelligi illud verbum Amos prophete: Super tribus sceleribus Iuda et super 
quartum non convertam eum. Tria fuerunt scelera Iude: quia diabolo se dedit, Dominum suum 
prodidit, et apostolos dissipavit. Et quartum, quia de his tribus desperans, laqueo se suspendit. Ab 
ipso itaque ultima et profundior pars inferni denominatur. Unde superius, nono cantu, ait Virgilius 
ad autorem, ubi loquitur de Erictone:

<quote rend="block">
<l><emph><foreign lang="ita">Di poco era di me la carne 
nuda,</foreign></emph></l>
<l><emph><foreign lang="ita">ch'ella mi fec'entrar dentr'a quel 
muro,</foreign></emph></l>
<l><emph><foreign lang="ita">per trarn'un spirto del cerchio di 
Giuda.</foreign></emph></l>
<l><emph><foreign lang="ita">Quell'è 'l più basso loco e 'l più 
oscuro,</foreign></emph></l>
<l><emph><foreign lang="ita">e 'l più lontan dal ciel che tutto 
gira,</foreign></emph></l>
etc.
</quote></p>
	<p>Ponuntur ita que ab autore proditores dominorum in infimiori et bassiori loco totius inferni, 
in circuitu scilicet ipsius Luciferi, qui est infixus in centro terre; quia quanto magis peccaverunt, 
tanto magis a celo elongantur, et in infimis retruduntur, in glacie scilicet congelata. Ideo ait autor in 
textu:

<quote rend="block">
<l><emph><foreign lang="ita">Già era, et con paura 'l metto in 
metro,</foreign></emph></l>
<l><emph><foreign lang="ita">là dove l'ombre tutte eran 
coverte,</foreign></emph></l>
<l><emph><foreign lang="ita">et trasparean come festuca in 
vetro.</foreign></emph></l>

</quote></p>
	<p>Ubi nota quod licet omnes proditores in Cociti glacie puniantur, tamen in ea diversimode 
stant infixi. Nam illi qui habitant in Cayna stant in superficie glaciei: vultibus, pectoribus, et 
ventribus congelati. Illi vero qui in Anthenora sunt, usque ad caput in illa glacie stant infixi. Illi 
autem qui sunt in Tholomea, stant resupini iacentes. Isti vero ultimi, qui in circuitu Luciferi 
puniuntur, alii iacent a glacie undique cooperti; alii stant cum capite inferius infixi; alii capitibus 
elevati, alii vero habent ad pedes capita revoluta.</p>
</div4>

<div4>
<head>vv. 13-15</head>
<p>Unde sequitur in textu:

<quote rend="block">
<l><emph><foreign lang="ita">Altre stanno a giacer; altre 
stann'erte,</foreign></emph></l>
<l><emph><foreign lang="ita">quella col capo et quella co' le 
piante;</foreign></emph></l>
<l><emph><foreign lang="ita">altra, com'arco, il volto a' piedi 
inverte.</foreign></emph></l>

</quote></p>
	<p>Et sic patet quomodo isti, elongati a celo, frigore intolerabili cruciantur. Et circa istam 
particulam, nota quod omnes pene que in isto inferno poetice designantur, aut procedunt a frigore, 
aut a calore, aut ab utroque; et in hoc autor a Divina Pagina non recedit. Nam Christus in 
Evangelio, ubi loquitur de penis inferni, ait: Ibi erit fletus et stridor dentium. Glosa: Fletus causatur 
ex fumo qui ab igne procedit; stridor vero dentium causatur a frigore. Et beatus Iob, ubi loquitur de 
animabus damnatis ait: Transibunt ab aquis nivium ad calorem nimium. Istis itaque duabus penis 
autor cruciari dicit animas damnatorum; quod sic patet: nam in secundo circulo, cantu quinto, ubi 
puniuntur luxuriosi, ponit buffaram que animas movet, agitat, et impellit. Sed quia talis ventus est 
frigidus, ideo habent frigus; et quia ex motu generatur calor, ideo a frigore transeunt ad calorem. In 
tertio circulo, cantu sexto, ubi puniuntur gulosi, ponit pluviam, grandinem, atque nivem; sed ista 
pena tota est frigida. In quarto circulo, cantu septimo, ubi puniuntur prodigi et avari, ponit 
quomodo magna continue contra se movent saxa; sed talis pugna habet generare calorem. In quinto 
circulo, cantu octavo, ubi puniuntur quatuor genera peccatorum, ponit paludem fetidam et 
obscuram, in qua ille anime stant submerse: sed talis pena frigida est credenda. In sexto circulo, 
cantu nono et decimo, ubi puniuntur heretici, ponit civitatem ignitam et sepulcra ignita: sed ista 
pena calidissima iudicatur. Veniam ad girones qui in septimo circulo continentur. Nam in primo 
girone, cantu XII, ubi puniuntur tyranni, homicide, et predones, ponit fluvium sanguinis calidum; et 
ista pena calida est. In secundo girone, cantu tertiodecimo, ubi puniuntur desperati et lusores, ponit 
arpias, que pascendo lacerant animas arbores factas; et ponit etiam ibi canes, que insequuntur 
animas fugientes: sed ista pena calida et frigida est censenda. In tertio girone, in quo puniuntur 
blasphemi, cantu XIIII, sodomite cantu quintodecimo et sextodecimo, et usurarii cantu decimo 
septimo, ponit igneam pluviam super illum gironem ab alto cadentem; et ista pena calida est.</p>
	<p>Visis gironibus, ad bulgias, que sunt in octavo circulo, accedamus. In prima bulgia, cantu 
decimo octavo, in qua puniuntur lenones et deceptores, ponit demones cornutos, animas 
verberantes; sed ex talibus ictibus calorem oriri credendum est. In secunda bulgia, cantu ut supra, 
ubi puniuntur adulatores, ponit fossatum stercorum; sed ex tali materia anime habent frigus, ex 
fetore autem et anxietate, calorem. In tertia bulgia, cantu nonodecimo, ubi puniuntur symoniaci, 
ponit quod ille anime habent plantas accensas, et sic patiuntur calorem. In quarta bulgia, cantu XX, 
ubi puniuntur magi, augures, et divini, ponit quod habent facies retroversas et quod cum magna 
anxietate incedunt. Sed talis pena partim frigida, partim calida est censenda: frigida propter locum, 
et calida propter modum. In quinta bulgia, cantu vigesimoprimo et vigesimosecundo, ubi puniuntur 
barattatores, ponit pegolam calidam in qua anime dequoquuntur; sed talis pena calidissima 
iudicatur. In sexta bulgia, cantu XXIII, ubi puniuntur ypocrite, ponit quod habent capas plumbeas 
exterius inauratas, ex quo pondere calor maximus procreatur. In septima bulgia, cantu 
vigesimoquarto et vigesimoquinto, ubi puniuntur latrones, ponit conversionem animarum in 
serpentes et e converso; sed talis conversio habet generare, ex magna anxietate, calorem, et ex 
magno timore habet generare rigorem; et sic isti calorem patiuntur et frigus. In octava bulgia, cantu 
vigesimosexto et vigesimoseptimo, ubi puniuntur dolosi oratores et fraudulenti consiliarii, ponit 
animas eorum in flammis ardentibus concremari. In nona bulgia, cantu vigesimooctavo, ubi 
puniuntur scismatici, ponit quod tales ab uno demone diversis vulneribus vulnerantur; sed talis pena 
calorem generat atque frigus. In decima vero et ultima bulgia, cantu vigesimonono et trigesimo, ubi 
puniuntur falsatores, ponit omnes infirmitates febrium et leprarum; sed talis pena est omnino calida 
et frigida iudicanda. In isto vero nono et ultimo circulo, qui magis distat ab orbe, est frigus 
intolerabile, sicut iam dictum est. Et sic patet quod omnes pene inferni aut procedunt a frigore, aut a 
calore, aut mixtim ab utroque.</p>
</div4>

<div4>
<head>vv. 16-21</head>
<p>Sequitur:

<quote rend="block">
<l><emph><foreign lang="ita">Quando noi fumo fatti tanto 
avante,</foreign></emph></l>
<l><emph><foreign lang="ita">c'al mi' maestro piaque di 
mostrarmi</foreign></emph></l>
<l><emph><foreign lang="ita">la creatura ch'ebe il bel 
sembiante,</foreign></emph></l>
<l><emph><foreign lang="ita">dinanzi mi si tolse et fè 
ristarmi,</foreign></emph></l>
<l><emph><foreign lang="ita">«Ecco Dite», dicendo, «et 
ecco il loco</foreign></emph></l>
<l><emph><foreign lang="ita">ove convien che di fortezza 
t'armi».</foreign></emph></l>

</quote></p>
	<p>In hoc loco Virgilius ostendit autori primum angelum, qui habuit tantam pulcritudinem quod 
fuit signaculum similitudinis Altissimi, vestitus omni lapide pretioso. Qui quidem, propter suam 
ingratitudinem et appetitum perverse excellentie, quia suo Domino voluit, ultra quod non erat, 
indebite similari, factus est dyabolus; idest, deorsum ruens et cadens de celo, retrusus est in inferno. 
Qui diversa sortitur vocabula: nam dicitur theologice &lt;Lucifer&gt; in sua prima creatione, quasi 
&lt;lucem ferens&gt;; poetice vero dicitur &lt;Ditis&gt;, qui secundum paganos erat maior demon 
inferni, scilicet Pluto. Autor autem istud nomen &lt;Ditis&gt; et imponit Lucifero, quia imperator 
inferni, et imponit civitati ignee, quia continet regna sua. Omnium autem malorum angelorum caput 
et dux Lucifer est, qui secundum Gregorium sic est dictus pro eo quod angelis clarior est creatus. 
Unde item Gregorius: Primus angelus ideo lapide pretioso ornatus extitit, quia dum cunctis 
angelorum agminibus prefuit, ex eorum comparatione clarior fuit; sed contra conditorem suum 
superbiens, lucem et claritatem perdidit et formam deformem et obscuram apostasie sue merito 
acquisivit. Damascenus autem, libro primo, capitulo 18: «Ex his», inquit, 
«angelicis virtutibus ille qui aliis preerat et cui terre custodia a Deo commissa erat, non 
natura malus factus, sed bonus existens, nequaquam ab ipso conditore semitam malitie in se 
habens, non ferens illuminationem et honorem quem sibi ipse conditor largitus fuerat, elatione 
liberi arbitrii sui versus est, ex eo quod est secundum naturam in id quod est preter naturam. Unde 
Deo rebellare volens, primo a bono deficiens in malum venit». Et infra: «Lumen 
igitur creatus a conditore, propria voluntate tenebra factus est. Simul autem cum eo evulsa est et 
consecuta angelorum qui subordinati erant sub ipso infinita multitudo; et voluntarie facti sunt mali, 
ex bono ad malum declinantes». Item dicit idem Damascenus, quod non habent potestatem 
neque virtutem contra aliquem, nisi a Deo permissive et dispensative concedatur; sed divina 
permissione transfigurant se in quamcunque voluerint imaginem sive figuram. Omnis etiam malitia 
et immunde passiones ex ipsis cogitate sunt; quas quidem mittere, idest suggerere possunt, sed 
violentiam inferre non prevalent. Item idem: «Quod hominibus est mors, hoc angelis est 
lapsus; post casum enim, non est eis penitentia, quem admodum post mortem hominibus non est 
vita». Item Gregorius dicit: «Dyabolus a gratia desertus obstinatus in malitia 
permansit, ita quod nichil boni velit bona voluntate. Liberum siquidem arbitrium habet, sed 
depressum et ad malum incessanter inclinatum; ita quod semper bonum refugit, malum vero eligere 
non desistit. Et ideo accidit sibi ut a summo bono caderet in summum malum». Cassiodorus: 
Cupiebat rapere divinitatem et amisit felicitatem. Item quia altitudinem sibi inconvenientem et 
indebite appetiit, ideo iusto ordine ad yma ruit; ut qui se iuste non tenuit in summo, secundum 
iustitie ordinem se teneat nunc in ymo. Propter quod et diabolus, idest deorsum ruens, a sanctis 
nuncupatus est. Circa quod nota quod propter diversas naturas quas habet, vel diversa tentamenta 
que facit, diversis nominibus nominatur. Quando enim tentat de superbia, dicitur &lt;dyabolus&gt;, 
idest &lt;deorsum ruens&gt;, idest ruere faciens. Quando de invidia, dicitur &lt;Sathan&gt;, idest 
&lt;adversarius plasmationi&gt;, quia invidet nobis, eo quod ad illam felicitatem ascendimus, de 
qua ipse extitit fulminatus. Quando de ira, dicitur &lt;exterminator&gt;, quia ira ponit hominem 
extra terminos suos. Quando de accidia, dicitur &lt;demonium&gt;, idest &lt;sufficiens 
iniquitas&gt;, quia ipsa accidia sufficit ad damnationem hominis. Quando de avaritia, dicitur 
&lt;leviathan&gt;, idest &lt;additamentum&gt;, quia, ut dicit Gregorius: Malum malo addit, et 
penam pena addere non desistit. Quando de gula, dicitur &lt;vehemoth&gt;, idest animal, quia gula 
reddit hominem bestialem. Quando vero de luxuria, dicitur &lt;Asmodeus&gt;, idest &lt;facture 
iudicium&gt;, quia propter luxuriam iam Deus iudicavit mundum. Plato autem in Thimeo vocat 
ipsum &lt;cachodemonem&gt;; cachodemon autem interpretatur &lt;mala sciens&gt;, a 
<emph>cacho</emph>, quod est &lt;malum&gt;, et <emph>demon</emph>, quod est 
&lt;sciens&gt;. Dicitur itaque &lt;cachodemon&gt; propter scientie qua viget naturaliter 
perspicacitatem. Viget enim sensu nature, experientia temporis, et intelligentia scripture, sicut dicit 
Beda et Damascenus. Beatus etiam Ysidorus dicit quod Greci vocant demones peritos et scientes: 
presciunt enim multa futura, unde solent dare aliqua responsa. In ipsis enim est cognitio rerum plus 
quam in hominibus, partim subtilioris sensus acumine, partim experientia longissime vite, partim 
Dei iussu et angelica revelatione. Hii corporum aereorum natura vigent. Ante transgressionem vero 
celestia corpora gerebant; lapsi vero in aeream qualitatem conversi sunt, et ista aeris caliginosi 
spatia tenere permissi sunt, qui eis carcer est usque ad iudicium. Item preter ista nomina 
multipliciter demonis malitia in Sacra Pagina denotatur. Dicitur enim &lt;serpens&gt;, vel 
&lt;draco&gt;, propter ipsius virulentam astutiam, Apocalipsis XII; &lt;leo&gt;, propter eius 
apertam violentiam; prima Petri, ultimo; &lt;vectis&gt;, propter eius obstinatam duritiam, Ysaias 
79; &lt;coluber tortuosus&gt;, propter ipsius in isto aere caliginoso latentiam. Ideo ab Augustino 
recitatur opinio Platonis de cachodemonibus <title>Super Genesim ad Licteram</title>, libro 
tertio: «Demones», inquit, «aerea dicuntur animalia, quia corporum aereorum 
natura vigent; nec per mortem dissolvuntur, quia prevalet in eis elementum aptum ad patiendum 
potius quam ad agendum». Item dicit idem Augustinus, tertio libro <title>De Civitate 
Dei</title>, quod demones sunt «animalia omnino passiva; mente rationalia; tempore, idest 
duratione, eterna; corpore aerea». Hec quidem ab Augustino opinative et recitative dicta 
sunt, insinuare volens qualiter demon de loco summe luminoso, scilicet celo empireo, sit expulsus, 
et in hoc aere caliginoso reclusus, ut ibi patiatur. Mali igitur angeli, consentientes voluntati Luciferi 
cadentis, irrecuperabiliter in hoc aere caliginoso, velut in carcere, sunt reclusi. Ceciderunt autem de 
luce in tenebram, de scientia in ignorantiam, de dilectione in odium et invidiam, de summa 
felicitate in summam miseriam, ut dicit Gregorius. Item demones presunt demonibus secundum 
maiorem scientiam, et secundum minorem aliis subsunt, ut dicit beatus Ambrosius <emph>Super 
Lucam</emph>. Quamvis enim obstinati sint in malo, a vivaci tamen sensu non sunt penitus 
spoliati. Nam, ut dicit Ysidorus, demones vigent triplici acumine: nam quedam sciunt subtilitate 
nature, quedam experientia temporum vel diuturnitate, quedam sanctorum spirituum revelatione. 
Item demones, ut dicit Augustinus in <title>Enchiridion</title>, vivacitate ingenii cognoscunt 
seminales rerum virtutes nobis occultas, quas per congruas et temperatas elementorum 
commixtiones spargunt, et sic diversas rerum speties producunt. Quod enim per se posset facere 
natura successive, hoc potest diabolus facere subito per accelerationem operum nature. Unde per 
artem demonum magi Pharaonis serpentes et ranas subito produxerunt, sicut super Exodum dicit 
glosa. Item demonum intentio tota est ad malum et fatigationem bonorum; et ideo elementa sepe 
perturbant, tempestates in mari et in aere concitant, fructus terre corrumpunt et devastant; item 
peiora facerent, si boni angeli eorum malitiam non cohiberent. Et ideo continue peccant, et 
quocunque vadunt, penam suam continue secum portant, ut dicit Gregorius. Item Gregorius, in 
libro XIIII <title>Moralium</title>: Secundum diversas diversorum complexiones varias, diversis 
parant tentationum deceptiones; nam letos tentant de luxuria, tristes de discordia, timidos de 
desperatione, superbos de presumptione. Item in libro XVII: Primo antiquus hostis tentans quasi 
consulendo blanda et illicita animo suggerit, post ad delectationem pertrahit, ad extremum 
consensum possidens violenta consuetudine premit. Item in libro 33: Apparente iudicio, cuncto 
assistente celestis curie ministerio, ille hostis dyabolus bellua crudelis et fortis in medio captus 
adducetur; et cum suo toto corpore eternis gehenne incendiis mancipabitur. Ubi utique inauditum 
erit spectaculum, quando hec immanissima bellua electorum oculis ostendetur. Pena autem ipsorum 
est quod divinam gratiam et beatam patriam perdiderunt, quod mala semper appetunt et quantum 
possunt illa perficiunt, et quod in isto aere caliginoso incarcerati existunt. In fine autem mundi 
omnes in inferni carcere cum Lucifero retrudentur.</p>
	<p>Ex premissis igitur patet quare Dantes ita modicum locutus est de demonibus in inferno, 
quia sunt pro maiori parte in isto aere obscuro locati. Creditur tamen quod Lucifer sit in profundo 
terre reclusus, et quod multi demones, ut damnatos crucient, sint similiter in inferno. Si vero 
queritur utrum de ordine angelorum quolibet quidam ceciderint et quot fuerint qui ceciderunt, audi 
quid de istis duabus opinionibus sentiat beatus Ugo de Sancto Victore. Et primo de prima: 
«Novem», inquit, «ordines angelorum ab initio conditi sunt, et ex singulis 
ordinibus aliqui ceciderunt». Unde Apostolus, cum de malignorum spirituum tyrannide 
faceret mentionem, principatus et potestates tenebrarum nominavit, ut videlicet ostenderet, quia 
idem nunc quisque in malo ministerium ex perversitate exerceret, quod ad bonum perficiendum ex 
conditione accepit. «Nusquam tamen Scripturarum nequam spiritus seraphin appellatos 
invenio, quia licet cetera dona post ruinam adhuc in malo possideant, caritatem tamen in dilectione 
dei nequaquam habere potuerunt». Secundo de secunda: «De numero autem lapsorum 
certa autoritas nulla invenitur; omnino autem probabile videtur plures remansisse quam 
cecidisse». Propheta enim, cum demonstraret currus igneos, consolans ait: Plures sunt qui 
sunt nobiscum quam qui cum illis sunt. Hinc conicimus plures esse electos angelos quam reprobos. 
Sunt qui dicunt tot electos ex hominibus ad angelorum numerum ascensuros quot constat electos ibi 
angelos remansisse; propter Scripturam que ait: «Statuit terminos populorum iuxta numerum 
angelorum Dei. Quod si verum est, cum multo plures sint in hominibus reprobi quam boni, plures 
erunt reprobi quam electi angeli. Si autem homines reprobi plures sunt quam electi angeli, cum 
electi angeli plures sint quam reprobi, plures erunt homines reprobi quam reprobi angeli. Quomodo 
ergo verum est quod dicitur unusquisque hominum duos angelos habere deputatos sibi, unum 
malum, ad impugnationem, et unum bonum, ad defensionem? cum numerus hominum transcendat 
numerum angelorum? Ista autem inter occulta melius deputantur, et ubi ignorantia non culpatur, 
presumptio arguitur». Hucusque Ugo de Sancto Victore. Et ista de Lucifero et angelis eius 
sufficiant quoad presens.</p>
</div4>

<div4>
<head>vv. 37-39</head>
<p><quote rend="block">
<l><emph><foreign lang="ita">O quanto parv'a me gran 
maravillia,</foreign></emph></l>
<l><emph><foreign lang="ita">quando vidi tre facce a la sua 
testa!</foreign></emph></l>

</quote></p>
	<p>Tres facies dicitur primus angelus habere, quia per appetitum perverse excellentie appetiit 
excellentiam trinitatis. Deus enim, licet sit unus in substantia, est tamen trinus in persona; qui 
quidem maxime habet tria, scilicet: summam et infinitam potentiam, qua mediante cuncta ex 
nichilo produxit in esse, et qua universa et singula que vult facere potest; et ista potentia attribuitur 
Patri. Secundo, habet Deus summam et infinitam sapientiam, qua mediante omnia creata ordinate 
distinxit, et qua cuncta suis locis debitis collocavit; et ista sapientia attribuitur Filio. Tertio, habet 
Deus summam et infinitam clementiam, qua mediante omnia creata a potentia et ordinata a 
sapientia sua ineffabili pietate et bonitate regulat et gubernat; et ista clementia attribuitur Spiritui 
Sancto. Lucifer autem, dum in superbiam est elatus, divinam excellentiam affectavit, et ideo de 
potentia cecidit in impotentiam; quia, iuxta Gregorium, ita debilis factus est, quod non potest 
vincere nisi volentem. De sapientia cecidit in malitiam et ignorantiam, quia licet habeat scientiam, 
non utitur ea nisi in malo. De clementia vero et bonitate cecidit in odium et invidiam, quia omne 
bonum odit et omni bono invidet. Et hiis tribus sententiis seu penis, quibus subiacet ipse demon, 
correspondent facies sue trine. Nam facies rubea correspondet impotentie et fragilitati sue; quia 
homo, dum de suo defectu verecundatur, rubicundus efficitur. Facies vero nigra correspondet 
obscuritati ignorantie. Facies autem pallida odio et invidie correspondet.</p>
</div4>

<div4>
<head>vv. 43-45</head>
<p>Ideo dicitur in textu:

<quote rend="block">
<lg>
<l><emph><foreign lang="ita">L'una dinanzi, et quell'era 
vermiglia;</foreign></emph></l>
</lg>

<lg>
<l><emph><foreign lang="ita">et la destra parea tra bianca et 
gialla;</foreign></emph></l>
<l><emph><foreign lang="ita">la sinistra a veder era tal, 
quali</foreign></emph></l>
<l><emph><foreign lang="ita">vegnon di là onde 'l Nilo s'avalla. 
</foreign></emph></l>
</lg>
</quote>
</p>

	<p>Nilus est unus ex quatuor fluviis pa<add resp="ed">finis</add> <add resp="ed">Cha</add>radisi qui de Arabia, ubi nimio estu solis Ethiopes oriuntur, per Egyptum 
descendit in mare, dividens Asiam a Libia, ut superius dictum est.</p>
</div4>

<div4>
<head>vv. 46-48</head>
<p>Sequitur:

<quote rend="block">
<l><emph><foreign lang="ita">Sotto ciascuna stava due 
grand'ali,</foreign></emph></l>
<l><emph><foreign lang="ita">quanto si convenia a tanto 
uccello:</foreign></emph></l>
</quote></p>
	<p>Lucifer enim dicitur habere sex alas; quia, iuxta Prophetam, fuit de numero cherubin, qui sex 
alas habere dicuntur propter perfectionem scientie, que in numero senario continetur. Nam nullus 
numerus ita perfectus sicut senarius a philosophis esse censetur.</p>
</div4>

<div4>
<head>vv. 49-51</head>
<p>Quales autem pennas habeant sue ale, subiungendo declarat dicens:

<quote rend="block">
<l><emph><foreign lang="ita">Non avèn penne, ma di 
vulpistrello</foreign></emph></l>
<l><emph><foreign lang="ita">era lor modo; et quelle 
svolazzava,</foreign></emph></l>
<l><emph><foreign lang="ita">sì che tre venti si movèn da 
ello:</foreign></emph></l>

</quote></p>
	<p>Isti tres venti, qui ab alis Luciferi procedunt, sunt tria vitia principalia a quibus omnia 
oriuntur, scilicet superbia, avaritia, et luxuria. De quibus ait Iohannes in canonica sua: Omne quod 
est in mundo aut est concupiscentia carnis, aut concupiscentia oculorum, aut superbia vite. De isto 
vero triplice vento, cum quo diabolus accendit omne nefas, ait Deus per Prophetam: Ego creavi 
fabrum sufflantem in igne prunas.</p>
</div4>

<div4>
<head>vv. 61-63</head>
<p><quote rend="block">
<l><emph><foreign lang="ita">«Quell'anima là sù, c'à maggior 
pena»,</foreign></emph></l>
<l><emph><foreign lang="ita">disse 'l maestro, «è Giuda 
Scariotto»,</foreign></emph></l>
etc.
</quote></p>
	<p>In hac parte agit autor de tribus summis proditoribus, qui suos reverendos dominos 
prodiderunt: videlicet de Iuda, qui prodidit Christum, filium Dei vivi, de quo actum est supra, et de 
duobus principibus romanis, Bruto scilicet et Cassio, qui Iulium Cesarem prodiderunt. Iulius enim 
Cesar dolo istorum duorum, quos intime diligebat, fuit occisus. De qua morte habes supra, circulo 
primo, cantu vero quarto. Cetera vero, que sequuntur in textu, satis sunt aperta.</p>

	<p>In isto cantu continentur tres comparationes et unum notabile.</p>
</div4>
</div3>

<div3 n="Comparationes">
<div4>
<head>vv. 4-6</head>
<argument><p>PRIMA COMPARATIO.</p></argument>
<p><quote rend="block">
<l><emph><foreign lang="ita">Come quand'una nebbia grossa 
spissa,</foreign></emph></l>
<l><emph><foreign lang="ita">o quando l'emisperio nostro 
annotta,</foreign></emph></l>

</quote>
Lictera plana est.</p>
</div4>

<div4>
<head>vv. 10-12</head>
<argument><p>SECUNDA COMPARATIO.</p></argument>
<p><quote rend="block">
<l><emph><foreign lang="ita">Già era, et con paura 'l metto in 
metro,</foreign></emph></l>
<l><emph><foreign lang="ita">là dove l'ombre tutt'eran 
coverte,</foreign></emph></l>
<l><emph><foreign lang="ita">et trasparean come festuca in 
vetro.</foreign></emph></l>

</quote>
Lictera plana est.</p>
</div4>

<div4>
<head>vv. 55-57</head>
<argument><p>TERTIA COMPARATIO.</p></argument>
<p><quote rend="block">
<l><emph><foreign lang="ita">Da ogni bocca dirompea co' 
denti</foreign></emph></l>
<l><emph><foreign lang="ita">un peccator, a guisa di 
maciulla,</foreign></emph></l>

</quote>
<emph>Maciulla</emph>, que alio nomine dicitur <emph>gramula</emph>, est instrumentum 
ligneum, quo frangitur linum.</p>
</div4>
</div3>

<div3 n="Notabile">
<div4>
<head>vv. 34-36</head>
<argument><p>NOTABILE.</p></argument>
<p><quote rend="block">
<l><emph><foreign lang="ita">S'ei fu sì bel, com'elli è ora 
brutto,</foreign></emph></l>
<l><emph><foreign lang="ita">vv. et contra 'l su' fattor alzò le 
ciglia,</foreign></emph></l>
<l><emph><foreign lang="ita">ben dee da lui proceder ogni 
lutto.</foreign></emph></l>
</quote></p>

	<p>In hoc notabili moraliter declaratur, quod cum aliquis sua culpa ab alto statu descendit ad 
ymum, quod bene stat sibi omne malum quod habet.</p>

	<p>Et sic patet ultimus cantus prime cantice Comedie.
<emph>Expliciunt expositiones et glose super primam canticam Comedie Dantis Alagherii 
Amen.</emph></p>
</div4>
</div3>
</div2>
</div1>




</body>
</text>
</TEI.2>
