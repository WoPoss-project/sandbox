<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il Carrafa, o vero della epica poesia</title>
      <author>Camillo Pellegrino</author>
    </titleStmt>
    <extent>85 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001499</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-04-22T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-05-05T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
    <div1 type="dialogo" n="IL CARRAFA, O VERO DELLA POESIA EPICA">
        <head>IL CARRAFA, O VERO DELLA POESIA EPICA</head>
        <head>Dialogo di Camillo Pellegrino</head>
        <opener><salute>All'illustrissimo Signor Marco Antonio Carrafa<lb/>1584</salute></opener>

<p>Credo di far cosa grata, non solo a Vostra Signoria illustrissima, ma a buona parte de' giovani studiosi della volgar poesia, se con brevità possibile chiudo in pochi fogli il ragionamento avuto  (molto tempo non ha) dallo eccellentissimo signor Principe suo fratello col signor Giovan Batista Attendolo, uomo chiarissimo nell'età nostra così per le lingue e varie dottrine ch'egli possiede come per lo suo mirabile ingegno. E farò io ciò tanto più volentieri quanto che in questo breve discorso (s'io non m'inganno) si verrà almeno in parte a terminar la questione che di continuo si ha non solo appresso del volgo ma eziandio di uomini gravissimi: di chi abbia conseguito maggior grado di onore nell'epica poesia, o Lodovico Ariosto o vero Torquato Tasso. Non già ch'io mi persuada che i poco intendenti abbiano a restarsi della loro ostinazione, ma basterammi che i begli ingegni si lascino vincere da ragioni et autorità non men vere che chiare. Né mi curerò io, ciò facendo, di dispiacere al Signor Attendolo, il quale di certo non avrà caro che il parer suo intorno a questo particolare, detto a caso et a compiacenza del signor Prencipe suo padrone, si palesi per me al mondo, nol sapendo io ragionar poi né descriverlo con quella efficacia e così appunto come a lui uscì della bocca; rendendomi certo se non di giovar altrui, almeno porger diletto a Vostra Signoria Illustrissima per un'ora, in servigio della quale (benché invano io brami egual valore al desiderio che ognora mi sprona ad impiegarmici) un giorno, quando che sia, v'adoprerò tutto quello che le forze del mio debole ingegno potranno.</p>
<p>Dico, dunque, per venir al fatto, che avendo io avuto carico dal padre Don Benedetto dell'Uva, singular mio amico e gentilissimo poeta del secol nostro, di presentare al signor Principe di Stigliano la bellissima operetta del <emph>Doroteo </emph>in ottava rima, con la quale si accompagnavano tutte l'altre in simile stile dal detto padre composte, stampate e raccolte in un solo volume, per dar fine alla bisogna cavalcai di Capua alla Rocca di Mondragone, dove a quel tempo il signor Principe si ritrovava; a cui in brevità, poi fatte le dovute cirimonie, presentai dett'opra.</p>
<p>La quale avendo quel signore con faccia ridente ricevuta, rivoltosi all'Attendolo ch'ivi presente era, così incominciò:</p>
<sp><speaker>CARRAFA</speaker>
<p>Che vi pare, signor Attendolo, del dono che ne fa il padre Don Benedetto?</p>
</sp>
<sp><speaker> ATTENDOLO</speaker>
<p>Il dono, Signor mio, se vogliamo aver riguardo alle vigilie e fatiche sofferte da quel padre per dargli fregi et arricchirlo delle più rare e nuove bellezze di poesia, non è di picciol valore, accompagnato poi da altri poemi sì dolci di stile e sì pietosi di soggetto, da' quali può l'autore aver non vana speranza di viver per sempre, se ben non agguaglia i meriti della Eccellenza Vostra, dirò almeno che sia bene in lei collocato, che saprà far ottimo giudicio di quel che vaglia.</p>
</sp>
<sp><speaker>CAR.</speaker>
<p>Io non ho ancor letto né <emph>Il martirio delle cinque vergini</emph> alla signora avola Felice Orsina, né <emph>Il pensier della morte </emph>alla signora zia Donna Geronima Colonna; ma il <emph>Doroteo</emph>, a me dedicato, che scritto a penna lessi già i mesi a dietro, pare a me che nel suo picciol corpo nasconda un'anima grande. Ha egli ne' suoi pochi versi concetti altissimi, vestiti di così belle e nuove frasi del dire in rima, che d'altezza e di novità di stile si può dir che non cede al Tasso figliuolo.</p>
</sp>
<sp><speaker>ATT.</speaker>
<p>Poteva l'Eccellenza Vostra dire al Tasso padre, e non al Tasso figliuolo, poiché lo stile del padre Don Benedetto, per la sua dolcezza, ha più somiglianza con quello di Bernardo che di Torquato Tasso; ma ella ha così detto forse perché il figliuolo ha superato il padre così nella lira come nella tromba.</p>
</sp>
<sp><speaker>CAR.</speaker>
<p>Come nella tromba? Dunque a messer Bernardo può anco darsi il nome di epico poeta?</p>
</sp>
<sp><speaker>ATT.</speaker>
<p>Signor sì perché no? Non ha egli cantate l'arme di Amadigi?</p>
</sp>
<sp><speaker>CAR.</speaker>
<p>Sì, ma io avrei creduto che avendo egli ordito il suo poema sopra una storia del tutto vana, e riempiutolo di tante digressioni lontane in tutto dalla prima azione, anzi imitato azioni diverse e di più persone, che perciò come sprezzator de' precetti di Aristotile nella costituzion della favola, egli non fosse degno di questo nome.</p>
</sp>
<sp><speaker>ATT.</speaker>
<p>Il creder vostro non si discosta dal ragionevole, e si potrebbe sopra di ciò aver lunga questione da non decider così facilmente. Pure, chi volesse difender le parti del Tasso padre potrebbe dire che Aristotile nel libro che fa degli insegnamenti di poesia loda et ha per non men d'alcun'altra dilettevole la tragedia di Agatone intitolata <emph>Il fiore</emph> il cui soggetto coi nomi delle persone furon tutti finti, com'egli dice, dall'ingegno dell'autore.</p>
<p>Dunque, par che Aristotile in certo modo conceda al tragico poeta d'inventar la favola tutta e non servirsi d'istoria vera; et affermando egli la tragedia esser poema di maggior dignità che l'epopea non è, e ne' lor primi generi non molto l'un differente dall'altro, par che ne segua che nella invenzion della favola, quel ch'è concesso a l'un poema parimente all'altro conceder si possa.</p>
</sp>
<sp><speaker>CAR.</speaker>
<p>Avete voi per sicura questa ragione?</p>
</sp>
<sp><speaker>ATT.</speaker>
<p>Io per me non l'approvo né la rifiuto, poiché non mancano di coloro che dicono Aristotile aver voluto difendere l'amico da lui molto amato, e non dar licenza a' poeti di ciò fare. Però, comunque si sia, non è che non si debbi lodar più colui che favoleggia sopra la verità d'una istoria che colui che ritrova la favola tutta.</p>
</sp>
<sp><speaker>CAR.</speaker>
<p>L'invenzione è pur una delle parti principali e necessarie al poeta. Anzi non ha dubbio che chi non ritrova di proprio ingegno è al tutto indegno di questo nome. Come può star dunque che meriti più loda colui che ritrova parte che colui che ritrova un tutto?</p>
</sp>
<sp><speaker>ATT.</speaker>
<p>Gli è vero che l'invenzione è una delle parti principali che dee avere il poeta; ma perché l'imitazione anco è parte essenzialissima della poesia, et il poeta imita per mezzo del parlare, non basta ch'egli sia solamente inventor delle cose, ma eziandio delle parti appartinenti alla locuzione, dove l'ingegno del poeta ha largo campo da spaziarsi e di procacciarsi onore; oltre che più difficil cosa è trametter mezzi favolosi nell'azion d'una istoria che finger una favola non più intesa. E la ragion è che la favola può fingersi come altrui piace, senza tema di poter esser tacciato né convinto di menzogna; ma le cose essenziali d'una istoria vera non si posson mutare senza biasimo di aver adulterata la verità.</p>
</sp>
<sp><speaker>CAR.</speaker>
<p>Orsù! concedasi al Tasso padre, con l'essempio di Agatone, di aver fatto la sua imitazione sopra una istoria non vera, benché non da lui ma da altri ritrovata. Gli sarà stato ancor lecito di non aver imitato una sola azione?</p>
</sp>
<sp><speaker>ATT.</speaker>
<p>Là dove si diceva ch'egli non ha tessuta la sua favola di una sola azione ma di molte, qui non diremo, come alcuni dicono, che la volgar poesia non ha come serva da sottoporre il collo al giogo della greca e della latina, ché dir ciò a me pare una vanità. Poiché non si toglie al poeta la libertà di ritrovar di proprio ingegno nuove favole, nuovi concetti di sentenza, nuovi modi di dire con nuovi ornamenti di locuzione, avendo in questa parte ogni lingua licenza di servirsi della proprietà sua, e molte volte di quello che non le regole o la ragione ma l'uso confermato da buoni scrittori l'apporta innanzi, non si niega eziandio al poeta imitar nuovi costumi, richiedendo il bisogno d'introdurre nel suo poema nuove persone, dov'altri nella poetica imitazione introdotte non abbia; ma bisogna ciò fare per mezzo dell'arte osservata da' migliori, e commune a tutte le lingue, i cui termini il poeta varcar non può essendo appunto come sono i principii nelle scienze.</p>
<p>Perciò ragionevolmente potremo dire che, se bene colui che costituisce la favola di diverse azioni travia dal dritto sentiero, onde men lodevole anzi imperfetto il suo poema ne diviene, non però doversi a lui negare il nome di poeta, ma sì bene di ottimo poeta.</p>
<p>Come, per essempio, se un architetto avrà mal intesa la fabrica di un palagio, avendo preso errore nel disegno della pianta, onde l'erto poi ne sia falso riuscito, non già per questo fallo diremo costui non esser architetto, ma non buono architetto. Perciò mi ricordo di aver detto alla Eccellenza Vostra ch'io non biasimo coloro che chiamano Lodovico Ariosto poeta eroico, poiché nel suo <emph>Orlando furioso</emph> ha molti luogi degni della eroica maestà, e detti veramente con spirito divino; ma sì bene mi maraviglio di alcuni altri che l'hanno per principe de' poeti nella nostra lingua, chiamandolo per eccellenza “il Poeta”, o vero “il nostro poeta”.</p>
</sp>
<sp><speaker>CAR.</speaker>
<p>Volete voi dire che in questo modo par ch'egli venga a preporsi al Petrarca et a Dante?</p>
</sp>
<sp><speaker>ATT.</speaker>
<p>Signor sì. E con quanto poca ragione, dalle regole del mio Museo potrete voi giudicarlo facilmente.</p>
</sp>
<sp><speaker>CAR.</speaker>
<p>Resto in parte sodisfatto, e della autorità di Aristotile e delle vostre ragioni. Ma mi nasce un dubbio: che se ciò è come voi dite, che il Tasso padre e l'Ariosto sono degni del nome di epico poeta, ne sarà ancor degno non solo Luigi Pulci et il Conte Matteo, ma ogni scrittor di romanzo, imitando non men questi che quelli l'azioni d'illustri persone.</p>
</sp>
<sp><speaker>ATT.</speaker>
<p>Sa l'Eccellenza Vostra che questo nome “poeta” è voce commune, o equivoca che vogliam dire, la quale, avendo la sua etimologia dal verbo “fare” e non dal “fingere” come dissero alcuni, potrebbe – presa nel suo genere – significare un facitore di qualunque cosa. Pure, sì come avvenir si vede di molte voci significatrici di più cose, che l'uso ha fatto che elle significhino una sola, il che basterà a noi d'osservare in questa voce “amore”, la quale significando desiderio di cose infinite, se vien detta senza la compagnia d'altre voci si prende per desiderio di bellezza terrena; così e non altrimenti è avvenuto di questa voce “poeta”, che significando tutti coloro che operano qualche cosa in qualsivoglia arte, l'uso ha voluto che significhi sol colui che imita le cose per mezzo del parlare. Però veramente non solo nel suo largo significato, ma eziandio in questo ristretto dall'uso, il nome di poeta dovrebbe darsi a tutti coloro che imitano con voci, o legate o sciolte da numeri di versi che sieno. Ma l'uso, che di commune ha ridotto il nome di poeta che significhi una sol cosa, ha voluto ancora che, perché altri sia degno di questo nome, non basti che egli imiti con parole sole, ma che imiti perfettamente, con locuzione artificiosa, adempiendo le condizioni necessarie alla poesia, con osservanza almeno della maggior parte de' precetti di quella insegnateci da' retori e poeti.</p>
<p>Or posti questi fondamenti, la voce “romanzo” (la quale per aventura ebbe l'origin sua di “rithmo” voce greca e da cui senza dubbio si formò la voce “rima”) altro significar non dovrebbe che “canto di rime”; ma l'uso la prende per canzone di cantainbanca, il cui mestieri, come che vilissimo sia, non è che in banco cantar non si possan versi et opre eroiche e di tutta perfezione. Poiché si legge di Omero che per sostegno della sua vita andava attomo cantando in banca per le piazze i versi della sua <emph>Iliade</emph> et <emph>Odissea</emph>, novelle o forse favole udite da lui raccontar dalle antiche femine del suo paese; e Vergilio, se non nelle piazze, cantò pure alcuni libri della sua <emph>Eneide</emph> al cospetto di Augusto. Però non avrebbe nulla nociuto a Lodovico Ariosto l'aver cantato a suon di lira tutto il suo <emph>Orlando</emph> in sala o in camera del Duca di Ferrara, quando egli, sì come nel verso avanzò ogni scrittor di romanzi, così nel soggetto si fusse da quelli in tutto fatto lontano. Ma se vero è quel che si dice, egli sprezzò il consiglio di Monsignor Pietro Bembo che l'esortò a scriver epigrammi o vero a comporre un poema di una sola azione. Non udì le parole di tant'uomo, dicendo che nel far l'uno avrebbe avuti molti che li sarebbono iti innanzi, e nel far l'altro il suo poema sarebbe stato letto da pochi. Però disse voler egli romanzando alzarsi tanto che fusse sicuro di toglier la speranza ad ogn'altro di pareggiarlo, nonché di superarlo nello stile e nel soggetto di poema simile al suo. E veramente in questo non s'ingannò punto.</p>
<p>Onde, ritomando al proposito nostro, i romanzi di Lodovico Ariosto, di Bernardo Tasso, di Luigi Alamanni e d'altri uomini di conto, benché non abbiano la perfezione dovuta ad epico poema, ne han però qualche parte, essendo per entro aspersi di bellissimi lumi di dottrina e di poesia, ombreggiando chi più e chi meno – ancor che non dipingano con perfetti colori – questa bella immagine della eroica dignità. Però sarebbe invero troppo severo giudice colui che volesse privar costoro dell'onor dato a Lucano, a Stazio, et agli altri, i quali non perché vadan molto lunge dalla divinità di Vergilio sono riputati indegni del nome di poeta. Ma gli altri “romanzi” che voi dite, come ciance di uomini indotti e plebei, non avendo in niuna parte cosa di buono, né di stile né di favola, rendono i loro scrittori o senza nome o vero indegni di nome tale. E perciò, benché infiniti sieno coloro i quali si usurpano il nome di poeta, a gran ragione vien detto che sieno come i cigni rari i poeti – poeti però che non sieno indegni di questo nome. E Marco Tullio nel suo <emph>Oratore</emph> disse che fra l'infinito numero di poeti era difficil cosa a ritrovarne un perfetto, ma soggiungendo poi che assai più difficultà era a ritrovare un perfetto oratore. Io non so quanto questa sua sentenza sia vera, poiché esser buon poeta non sì può senza le parti dell'oratore, et esser buon oratore si può senza la parti del poeta.</p>
</sp>
<sp><speaker>CAR.</speaker>
<p>Marco Tullio disse ciò o come passionato o vero considerando molte parti nell'oratore delle quali il poeta bisogno non ha, sì come la memoria, la pronunzia e l'azione nel dire, et altri doni che di rado concede la natura e difficilmente si acquistono con arte. Ma lasciam questo che non fa al nostro proposito. Intorno alla mia dimanda de' romanzi, volete voi forse dire avvenir quello in poesia che nelle arti e nelle scienze adiviene, nelle quali ha un ultimo segno di perfezione che altri per avventura può più tosto imaginarlo che conseguirlo, a cui chi più e chi meno s'avvicina; ma che si ritrovano in ciò artefici tanto inetti, che vanno tanto lontani dal segno, che meritamente lor si niega il nome della istessa professione che fanno?</p>
</sp>
<sp><speaker>ATT.</speaker>
<p>Questo appunto ho voluto dire.</p>
</sp>
<sp><speaker>CAR.</speaker>
<p>Mi piace. Ma voi avete chiamato Lucano poeta, e sono alcuni che non gli dan questo nome, e non solo il niegano a lui ma anco a Lucrezio et a Vergilio nella <emph>Giorgica</emph>, dicendo che trattando l'uno, benché in versi, una pura istoria, e l'altro le cose di natura, e Vergilio la coltivazion de' campi, che niuno dee chiamarsi poeta, poiché non il verso ma l'imitazione e la favola fa che altri sia degno di questo nome. E favoriscono la loro opinione con l'autorità di Aristotele, il quale par che dica ritrovarsi poesia sciolta da numero di versi, chiamando poi Empedocle (che scrisse in versi le cose di natura) non poeta ma trattator delle cose di natura. Et altri poi, contrari a questa opinione, dicono che il verso solo sia quello che forma il poeta, pur che non sia ignudo di frasi poetice e di figurate locuzioni. Che sentite voi sopra di questa diversità di pareri?</p>
</sp>
<sp><speaker>ATT.</speaker>
<p>lo non aderisco né all'un parere né all'altro, poiché Lucano, Lucrezio e Vergilio trattanti l'arte di coltivar i campi, benché ne' lor poemi non abbian fatta elezione di soggetto poetico, mancando essenzialmente in ciascuno l'imitazione e la favola, non è che a lor si debba negare il nome di poeta, come anco conceder si può di Platone e di Luciano, l'uno e l'altro imitatore ne' lor dialogi. Ma sì come l'imitazion sola è quella che fa chiamar questi poeti, così quelli saranno degni di questo nome per aver solamente il verso con frasi di poesia; ché non è buona per aventura la ragione di Giulio Cesare Scaligero che dice Lucano esser poeta per avere non men che Omero usate fizioni poetice sopra una storia, la quale si ha per argumento dell'epico poema. Perciò che, se Lucano finge l'imagine della romana republica offerirsi innanzi a Cesare, e le anime rivocate dall'inferno, et altre cose simili, queste sono prosopopee o figure le quali vengono accidentalmente nell'epico poema, sì come accidentale e non essenziale è la favola di Aristeo nella <emph>Georgica</emph> di Vergilio. Però intorno a questo particolare a me piace l'opinione del Maggio, il quale vuole che si ritrovino tre sorti o gradi di poesia: la prima, che è l'ottima, sarà di colui che nel suo poema ha il verso e l'imitazione, come Omero nella <emph>Iliade</emph> et <emph>Odissea</emph> e Vergilio nella <emph>Eneide</emph>; la seconda è di colui che ha l'imitazion senza il verso, come Platone, Luciano, et anche il nostro Boccaccio in alcuna delle sue prose; e la terza di colui che ha il verso senza l'imitazione, come Lucano, Lucrezio, Vergilio nella <emph>Georgica</emph>, et altri. Et è veramente cosa ragionevole che il verso a cui manchi l'imitazione e l'imitazione a cui manchi il verso non possano render soprema loda al poeta, poiché non ha dubbio che il mancar in una di queste parti principalissime in poesia renda imperfetto il poema, là dove colui che avrà adempiuta l'una e l'altra parte, come a dire fatta la debita imitazione con versi, adempiendo convenevolmente le condizioni che necessariamente dee avere così il verso come l'imitazione, costui sarà veramente poeta. Laonde con tutto ciò che la <emph>Georgica</emph> di Vergilio sia opra degna di ammirazione e si chiami meritamente (per così dire) poema assolutissimo, non diremo perciò che egli abbia questa eccellenza in virtù del soggetto preso senza imitare, ma sì bene in virtù del verso che gli è tale, che chiude ne' suoi numeri tutte le perfezioni, frasi, e colori di poesia, che non umano ma divino intelletto possa ad un poema donare. E quantunque <emph>l'Eneide </emph>in qualche sua parte sospiri questa perfezione di ch'io ragiono, colpa forse di morte che a lei negò l'ultima mano di chi la scrisse, non è però che Vergilio non sia più poeta nella <emph>Eneide</emph> imperfetta che nella <emph>Georgica</emph> ancor che perfetta.</p>
</sp>
<sp><speaker>CAR.</speaker>
<p>Se l'Ariosto et il Tasso padre hanno usato l'imitazione et il verso ne' lor poemi, perché non deono esser poeti del primo grado?</p>
</sp>
<sp><speaker>ATT.</speaker>
<p>Sono poeti del primo grado ma imperfettamente; poiché trattando in versi soggetto poetico furono, per così dire, smoderati nel maneggiarlo. Perciò che dovendo eglino, sì come richiede la perfezion dell'epopea, da una sola azione formar un sol corpo, il quale (come vuole Aristotile) sia tale che possa comprendersi in una sola vista, in iscambio di ciò formarono un mostro di più capi e di diverse membra non ordinate, che l'intelletto si stanca in considerarle, né può capirle in una sola speculazione, non avendo elle dipendenza da un solo principio che abbia il suo mezzo et il suo fine, sì come ha l'ordinata imitazion poetica.</p>
</sp>
<sp><speaker>CAR.</speaker>
<p>Da questo vostro discorso si può conchiudere che il Tasso figliuolo, per aver nella sua <emph>Gierusalem liberata</emph> imitato, una sola azione, benché da persone diverse, con i debiti mezzi condotta al fine' che egli perciò abbia superato il padre.</p>
</sp>
<sp><speaker>ATT.</speaker>
<p>Signor sì, in questa parte.</p>
</sp>
<sp><speaker>CAR.</speaker>
<p>Se così è, avendo voi detto di sopra che nella imitazione et elezione della favola, così il Tasso padre come l'Ariosto egualmente abbiano traviato dal dritto sentiero, sì come preponete il figliuolo al padre, così venite chiaramente anco a preporlo all'Ariosto.</p>
</sp>
<sp><speaker>ATT.</speaker>
<p>Se noi vogliamo giudicar secondo il rigore delle leggi, e non aver riguardo all'autorità di tanto uomo ma alla sola ragione, diremo che il Tasso figliuolo per aver ordito il suo epico poema con le vere regole insegnateci da Aristotile et approvate da' poeti greci e latini, che egli per questo solo sia più poeta che l'Ariosto non è, e perciò degno di maggior loda.</p>
</sp>
<sp><speaker>CAR.</speaker>
<p>Questo a me par gran cosa, ché l'Ariosto è pur uomo di
tanta fama, non solo in Italia ma quasi nel mondo tutto, poiché il suo <emph>Orlando</emph> è stato tradotto in tante lingue che non solo la spagnuola, la francese e la tedesca, ma altre insino alla arabica (se vero è quel che si dice) è stata vaga di cantarlo o di ragionarlo, il che non è avvenuto (per quel ch'io sappia) di nessun altro libro nell'età nostra e forse nelle passate.</p>
</sp>
<sp><speaker>ATT.</speaker>
<p>Non si niega che Lodovico Ariosto non sia stato uomo raro nel suo secolo, a cui donarono i cieli sì vivo spirto di poesia che meritamente gli vien dato il nome di divino. Ma, o ch'egli misurando le sue forze non gli bastasse l'animo di compor poema secondo i precetti di Aristotile, o (come è più verisimile e si disse di sopra) considerasse che egli ciò facendo non avrebbe potuto così nell'universale dilettare, elesse più tosto di esser primo fra i poeti compositori di romanzi che secondo o terzo fra gli osservatori delle poetiche leggi; e perciò nella intessitura del suo poema attese solamente alla vaghezza et al diletto, posponendo l'utile che, come sapete et è parer de' migliori, è il fine della poesia, ricercato per mezzo del diletto. Però fate conto che l'<emph>Orlando furioso </emph>sia a similitudine di quel palagio ch'io dissi di sopra: falso di modello, ma fornito davantaggio di superbissime sale, di camere, di logge e di finestre fregiate et adorne in apparenza di marmi affricani e greci, e ricco per tutto d'oro e di azzurro; et all'incontro imaginatevi che la <emph>Gierusalem liberata</emph> sia una fabrica di non tanta grandezza, ma bene intesa, con le sue misure e proporzioni di architettura, et adorna secondo il convenevole di veri fregi e colori; non ha dubbio, che il palagio più numeroso di stanze e più vago e più ricco in vista diletterà a pieno a' semplici e non intendenti, là dove i maestri e professori di quell'arte, scorgendo in esso i falli et i non veri ornamenti e ricchezze, meno sodisfatti ne resteranno, e darà loro maggior diletto l'architettura della minor fabrica, come corpo ben inteso da tutte le sue parti.</p>
</sp>
<sp><speaker>CAR.</speaker>
<p>Questa similitudine quadra in quanto a quello che è vostro intento di dire. Ma il fatto sta che i difensori dell'Ariosto non vi faran buono che egli abbia fabricato il suo poema sopra un disegno falso, valendosi della ragione che voi dicesti: che non dee la volgar lingua obligarsi alle leggi della greca e della latina. E qui saranno ostinati a difendere la loro opinione; e se ciò fia, sarà bisogno convincerli con altre ragioni.</p>
</sp>
<sp><speaker>ATT.</speaker>
<p>Ho detto che le regole dell'arte della epica poesia, approvate dal mondo per tanti secoli nelle lingue che sono più in pregio per aver avuti più chiari scrittori che l'altre, sono appunto et han quel valore che hanno i principii delle dottrine, a cui contradire è indizio di vanità. Però coloro che contradiranno a ragione così chiara et alla autorità di Aristotile, del sicuro si resteranno per sempre nella loro ostinazione, et io per me altro non saprei che farci.</p>
</sp>
<sp><speaker>CAR.</speaker>
<p>Avendo voi detto nella similitudine che recata avete di due fabriche che l'una di mal disegno, intesa per lo poema dell'Ariosto, sia più dilettevole alla vista per aver più numero di stanze, per esser più ricca et adorna che l'altra di perfetto modello non è, intesa per lo poema del Tasso (che non più “figliuolo” per usar brevità da qui innanzi diremo), par che ne segua che se bene l'<emph>Orlando furioso</emph> ha l'imperfezione della favola, egli in tutte l'altre parti fuor che in quest'una avanzi di bellezza la <emph>Gierusalem liberata</emph>.</p>
</sp>
<sp><speaker>ATT.</speaker>
<p>Benché le similitudini e comparazioni non sempre corrispondano da ogni parte al suo comparato, pure nella similitudine ch'io portai, s'io dissi il poema dell'Ariosto esser più vago e più ricco che non è il poema del Tasso, ci aggiunsi la voce “in apparenza”, volendo intendere parer così ad una vista imperfetta.</p>
<p>Come per essempio, l'occhio nostro giudica di più grandezza la luna che qualsivoglia altra stella del cielo; nulladimeno, l'occhio dello intelletto degli intendenti di prospettiva giudica avvenir ciò per difetto della corporal vista, da cui quanto più l'obietto si fa lontano, tanto più vien mirato con minor angulo e più si va minorando. Ma quegli, giudicando le cose come realmente sono e non secondo l'apparenza, scorge l'altre stelle di maggior grandezza che la luna non è. Però la vaghezza dell'<emph>Orlando furioso </emph>può con apparenza dilettar solamente l'occhio, che in questo particolare è l'orecchio di chi non intende ne scorge la realità ma la <emph>Gierusalem liberata</emph> può dilettare l'intelletto e l'orecchio insieme degli intendenti.</p>
</sp>
<sp><speaker>CAR.</speaker>
<p>Troppo, Signor Attendolo, attribuite a questo vostro Tasso. Vorrei pur intenderla meglio, ch'io non so in che cosa consista la divinità dell'Ariosto che voi avete pur confessato ch'egli abbia. Concedasi ch'egli nella costituzion della favola ceda al Tasso, non so se li cederà così nelle altre parti di poesia.</p>
</sp>
<sp><speaker>ATT.</speaker>
<p>Non niego io, Signore, che sopra la favola non ben formata dall'Ariosto non avesse egli potuto fabricarvi ottimo costume, ottima sentenza, et ottima locuzione, come invero felicemente ha fabricato la sentenza. Ma l'Eccellenza Vostra resti servita di por fine a questo ragionamento, ch'io non vorrei procacciarmi nome di troppo severo e, quel che importa più, esser riputato sospetto giudice in questo particulare, già che ella chiama il Tasso “mio”, come che quanto io ragiono fusse per affezione e non per la verità.</p>
</sp>
<sp><speaker>CAR.</speaker>
<p>So che l'affetto non farà voi traviar dal dovere, se bene aveste ad esser giudice di voi stesso, né la verità dee dispiacere ad uomini ragionevoli e professori di lettere. Però piacciavi dirmi particolarmente in che cosa il Tasso sia in bontà poetica superiore all'Ariosto, et in che cosa per avventura l'Ariosto in ciò avanzi il Tasso.</p>
</sp>
<sp><speaker>ATT.</speaker>
<p>Più tempo di quel che abbiamo richiederebbe sì fatto giudicio, poiché a veder ciò converrebbe che sottilmente si esaminassono tutte le parti, così principali come minuti, di poesia, non solo le formali e le materiali della epopea. Ma poiché così comandate, io in così gran bosco farò picciol fascio, non avendo già ad insegnar l'arte della facultà poetica ma ragionarne superficialmente a voi, di quella non solo professore ma in buona parte maestro. Perciò n'andrò raccogliendo solamente quel tanto che alla presente materia del nostro ragionamento mi parrà che sia necessario. E faremo ciò avendo considerazione alle parti solamente della epopea.</p>
<p>Abbiamo veduto di sopra che cosa sia poeta, e detto che egli nel suo universale altro non è che imitator di cose o di azioni per mezzo del parlare. Ora, facendoci da capo e volendo diffinire che cosa importi epico poeta, ci contenteremo pur d'una larga diffinizione, dicendo che egli sia imitatore di azioni di illustre persone, la quale imitazione, acciò che perfetta divenga, intorno a quattro parti principali convien che l'ingegno del poeta perfettamente s'adopri e ritrovi et osservi insieme. La prima è la favola, la seconda è il costume, la terza la sentenza e la quarta la locuzione; e queste sono, e non più, le parti formali o di qualità che Aristotile dice aver l'epopea, comeché abbia ancor quelle di quantità o materiali che si dicano. Or ditemi: avrete voi per buon pittore colui che non abbia buon disegno, che non sappia dar ben l'ombre e non sia giudicioso nel donar i colori all'opra che egli intende di fare ?</p>
</sp>
<sp><speaker>CAR.</speaker>
<p>In nessun conto. Anzi, perché altri meriti nome di buon pittore, credo abbia di bisogno di molte altre eccellenze, sì come dimostrarsi perfetto artefice ne' scorti e ne' muscoli, saper ben diversificare gli atti e le posizioni delle figure, e secondo il grado, sesso, et età delle persone prese ad imitare, vestirle e dargli i lineamenti e colorirle sì, che appaiano or piene di maestà, or vili, or feroci, ora robuste, ora dilicate et or molli; et insomma conviene al pittore osservare tante altre parti dovute ad arte sì nobile, che non è maraviglia che, sì come nella poesia adiviene, così nella pittura veggiamo rari esser quelli che conseguiscano vero grido di onore.</p>
</sp>
<sp><speaker>ATT.</speaker>
<p>Ottimo è il giudicio di vostra eccellenza. Or non dirà ella che un poeta, il quale abbia errato nella costituzione della favola, che sarà appunto come un pittore aver errato nel disegno; e che un poeta il quale non abbia buon costume e che non vaglia molto nella sentenza, e che non si serva nel suo poema di locuzione artificiosa, il che sarà come un pittore non aver ben dato le ombre, non aver ben colorito, non usato artificio intorno agli scorti, ai muscoli, agli atti, alle posizioni, et alle vesti delle figure; che questo tal poeta debbia cedere e donarsi per vinto ad altro poeta che miglior di lui abbia queste parti osservate?</p>
</sp>
<sp><speaker>CAR.</speaker>
<p>Non si può negare.</p>
</sp>
<sp><speaker>ATT.</speaker>
<p>Or, della favola che è l'anima della poesia di sopra a bastanza si è ragionato, e conchiuso che l'Ariosto volontariamente, non già per difetto d'ingegno, l'abbia contra le regole di Aristotile tessuta di diverse fila, et il mondo e voi ciò confirmate.</p>
</sp>
<sp><speaker>CAR.</speaker>
<p>E chi volesse negarlo?</p>
</sp>
<sp><speaker>ATT.</speaker>
<p>Non potrebbe, poiché l'Ariosto istesso il conferma in più luoghi del suo poema. Dice in un luogo:
<quote rend="block">
<lg type="ottava">
<l>Ma perché varie fila a varie tele</l>
<l>Uopo mi son, che tutte ordire intendo;</l>
</lg>
</quote>

et in un altro:

<quote rend="block">
<lg type="ottava">
<l>Di molte fila esser bisogno parmi</l>
<l>A condur la gran tela ch'io lavoro.</l>
</lg>
</quote></p>

<p>E per avventura in alcun altro luogo egli stesso fa testimonianza e confessa apertamente questo suo fallo, et essendo così, colui che sopra una istoria avrà ordita la sua favola di una sola azione, come Aristotile insegna et il mondo approva, non sarà egli da commendar più in questa parte che Lodovico Ariosto?</p>
</sp>
<sp><speaker>CAR.</speaker>
<p>Sì. Ma mi sovviene che se bene il Tasso è stato osservatore de' precetti da osservarsi nella costituzion della favola, non ha però ritrovato di proprio ingegno cosa di maraviglia; e perciò egli in questa parte par che più tosto abbia fuggito biasimo che acquistatosi loda; là dove se l'Ariosto si chiamerà da lui vinto nell'ordimento e tessitura della favola, per aventura l'avanzerà nella invenzione.</p>
</sp>
<sp><speaker>ATT.</speaker>
<p>Intorno a ciò non dico che il Tasso sia stato ritrovatore di cose maravigliose e che in questa parte possa paragonarsi a' greci poeti; ma né anco l'Ariosto, con sua pace, si potrà dar vanto di aver ritrovato cose rare, avendo egli condotta al suo fine la favola di cui già fu ritrovatore il Conte Matteo; e se cosa di accidentale invenzione ha di buono nel suo poema, il tutto è tolto da' poeti greci e latini.</p>
</sp>
<sp><speaker>CAR.</speaker>
<p>Né il Tasso ha egli usata negligenza in questa parte, poiché è stato molto accorto in servirsi del trovato d'altri et arricchirne il suo poema.</p>
</sp>
<sp><speaker>ATT.</speaker>
<p>Per quel che a me pare egli fa ciò nella sentenza et alcuna volta nella locuzione, trasportando l'una e l'altra di peso dall'una lingua nell'altra. Ma noi ragioniamo ora della favola.</p>
</sp>
<sp><speaker>CAR.</speaker>
<p>Diavisi questa per vinta. Vegniamo all'altre parti della epopea.</p>
</sp>
<sp><speaker>ATT.</speaker>
<p>Dee così l'epico come il tragico poeta aver il costume, e costumato diremo quel poema, narrativo, drammatico o misto che sia, quando nelle parole et azioni delle persone che ragionano si conoscerà la elezione od inclinazione dell'animo loro in fuggire o seguir qualche cosa. Però diciamo con Aristotile che al poeta, perché ciò osservi perfettamente, bisogna aver l'occhio a quattro maniere di costumi: e la prima è che sia buono, la seconda che sia convenevole, la terza che sia simile e la quarta eguale; le quali, benché alcuni vogliano che non sieno più che tre, verremo dichiarando et esemplificando di mano in mano.</p>
<p>Vuole Aristotile che il tragico e per conseguenza l'epico poeta faccia elezione nel suo poema di persone di buoni costumi, ma di mezzana bontà, non ottime del tutto né del tutto ree. Ma per mio avviso. di questa bontà di mezzo ha da servirsi solamente la tragedia, della quale è proprio lo spavento e la compassione, affetti (secondo Aristotile) che si procacciano per mezzo tale. Ma all'epopea non si niega di ammettere persone di bontà nel supremo grado, e s'intende che l'una e l'altra debbe ciò fare nelle persone primiere nell'azione, in cui cada la mutazione dello stato di felice ad infelice o per l'opposito, il riconoscimento, e cose simili. Et in questa prima maniera del costume se ben l'Ariosto intitolò il suo poema <emph>Orlando furioso</emph> et intese primieramente (non avendo riguardo al titolo) di cantar Ruggero come ceppo di casa d'Este, nondimeno la proposizione del suo libro appare diversa di questo suo primo intento, poiché proponendo egli dice:

<quote rend="block">
<lg type="ottava">
<l>Le donne, i cavalier, l'armi e gli amori,</l>
<l>Le cortesie, l'audaci imprese io canto.</l>
</lg>
</quote></p>

<p>Laonde, dicendo egli di voler cantare in universale donne, cavalieri, arme, amori, cortesie e diverse imprese, ne segue che tutte le persone da lui introdotte nel suo poema s'hanno come primiere nell'azione, non solo Orlando e Ruggero, Carlo et Agramante, e gli altri da costoro dipendenti, ma eziandio tutte l'altre introdotte nelle digressioni et episodii. E qui Potrete vedere aver egli dato luogo nel suo poema a persone sceleratissime, vili e del tutto indegne, contra gli insegnamenti di Aristotile; il che non si può dir che abbia fatto il Tasso, il quale avendo principal cura di cantar il racquisto di Gierusalemme, intorno a quest'una azione si servì di molte persone, ma tutte eroiche e degne di tromba, se non quanto gli fa di bisogno ammetterne alcuna o vile o cattiva per integrar la sua favola.</p>
<p>Segue la convenevolezza, che è la seconda maniera del costume, con la quale communica ciascuna delle altre tre maniere, bisognando al buono il convenevole, al simile il convenevole, et all'eguale il convenevole. Ma per se stessa ha riguardo al grado, al sesso, all'età, et alla profession delle persone, dimostrandole tali ne' lor atti e parole qual si richiede. La qual convenevolezza non fu già osservata da Lodovico Ariosto, poiché non ebbe convenienza secondo alcuni che Rugiero stesse con Alcina tanto tempo effeminato; ma a me par fallo maggiore che Ricciardetto inganni Fiordispina a quel modo che egli ingannò, e che narrando egli poi il successo a Ruggero, gli eschino di bocca parole non degne di eroica persona, sì come quella della ottava che comincia:
<quote rend="block">
<lg type="ottava">
<l>Non rumor di tamburi o suon di trombe</l>
</lg>
</quote>

e quel che segue. Ma di molte altre simili sconvenevolezze è ripieno il poema dell'Ariosto, che non giova portarle tutte; le quali per aventura rendono un romanzo vaghissimo, ma sono del tutto indegne d'un poema eroico. Et in questa seconda parte del costume notano alcuni il Tasso, che pone in bocca d'un pastore sentenze non pur da uomo di città ma da filosofo; e la cura o guardia degli orti regali, dove egli per fuggir questo biasimo finge che sia stato il pastore, non par che a rozza persona tanto possa insegnare. Dicono ancora che non convenga ad Armida né a Tancredi innamorati dir ne' loro lamenti parole così colte et artificiose, che se bene all'uno et all'altro fosse convenuto per la dignità del grado, non conveniva come a feriti d'amore, a' quali il più delle volte vien bene porre in bocca parole tronche et imperfette, non gravi e ricercate con arte. Tuttavolta, questi falli et altri simili che fussero in quel poema sono degni di scusa, quando non altro, poiché sono colpevoli per troppa bontà laonde anco in questa seconda maniera del costume potrete vedere quanto l'Ariosto di gran lunga sia avanzato dal Tasso.</p>
<p>La terza maniera è il simile, il quale secondo alcuni con l'eguale è una cosa medesima, e perciò dicono le maniere del costume non esser più che tre. Ma se vogliamo che tra il simile e l'eguale vi abbia differenza, diremo che l'osservanza del simile consiste appunto in quello che dice Orazio:

<quote rend="block">
<lg type="non-definito">
<l>Aut famam sequere,</l>
</lg>
</quote>

e poi:
<quote rend="block">
<lg type="non-definito">
<l>honoratum si forte reponis Achillem,</l>
<l>impiger, iracundus, inexorabilis, acer</l>
<l>iura neget sibi nata, nihil non arroget armis.</l>
<l>Sit Medea ferox invictaque, flebilis Ino,</l>
<l>perfidus Ixion, Io vaga, tristia Orestes.</l>
</lg>
</quote></p>

<p>Dalle quali parole, conformi a quel che insegna Aristotile, chiaramente appare che ricevendo il poeta nel suo poema persona nota per fama d'istoria o di favola, dee fingerla tale quale dalla fama della istoria o della favola sarà divulgata. Perciò l'Ariosto non seguì né la istoria né la favola di Orlando, poiché l'una e l'altra lo celebra per castissimo e saggio, et egli lo finge pazzo et innamorato. E se in sua scusa altri dicesse che egli in ciò ha seguito la favola finta dal Conte Matteo, dalla quale è nata fama che Orlando sia stato innamorato, si risponde che questa moderna fama non ha già preso radici, né il mondo può riceverla altrimenti che per vana, sapendosi di certo la verità d'una istoria invecchiata. Onde alcuni in questa parte di costume non lodano Vergilio, il quale non seguì né l'istoria né la fama, fingendo Didone essersi per amor di Enea uccisa, sapendosi per l'istoria che ella morì per amor di Sicheo suo sposo. Ma in questa terza maniera del costume osservantissimo (s'io non m'inganno) è stato il Tasso.</p>
<p>Finge egli Gottifredo Buglione savissimo e forte capitano, Raimondo Guarnerio, Tancredi nipote di Beomondo Normanno, et altri principi passarono in Asia all'acquisto di terra santa, quali furono appunto, o saggi, o forti, o audaci, o arditi, conservando la verità della istoria; quando non se gli attribuisca a fallo l'aver finto Rinaldo, tronco di casa d'Este, figliuolo di Bertoldo, aver militato nella guerra di Gierusalem,  poiché si sa per l'istoria egli essere stato al tempo dello Imperator Federigo primo, che fu settanta o ottanta anni poi detta guerra. Ma in questo fallo ha per compagno Vergilio nell'essempio di sopra recato di Didone, la quale per l'istoria si sa non essere stata a quel tempo che Enea venne in Italia.</p>
<p>Et ultimamente separando dal simile l'eguale, ultima maniera del costume, diremo che Orazio ne insegna di osservare la egualità nelle azioni e parole delle persone ricevute nell'epopea con questi versi:
<quote rend="block">
<lg type="non-definito">
<l>Siquid inexpertum scaenae committis et audes</l>
<l>personam formare novam, servetur ad imum</l>
<l>qualis ab incoepto processerit, et sibi constet.</l>
</lg>
</quote></p>

<p>Il che non potremo dire che abbia osservato l'Ariosto; poiché Rodomonte, persona nuova non da lui finta ma dal Conto Matteo, di fiera natura, terribile, superba e di temerario ardire, facendo che gli sprezzi i venti e la fortuna e che passi d'Africa in Francia senza aspettar il suo re, per mare tempestoso, per tale appunto è ricevuto da Lodovico Ariosto nel suo poema, onde di lui dice:

<quote rend="block">
<lg type="ottava">
<l>Rodomonte, del quale un più orgoglioso</l>
<l>Non ebbe mai tutto il mestier de l'arme.</l>
</lg>
</quote></p>

<p>Nella lite poi che Rodomonte ebbe con Mandricardo per Doralice e con Ruggero e con Sacripante per Frontino destriero, non fa ch'egli conservi l'usata temerità e fierezza che dovevano far Rodomonte alieno da ogni ragione; ma lo finge ricordevole del suo debito. che era di soccorrere Agramante suo re assediato da Carlo. E giunto poi nel campo, lo descrive che egli abbia più rispetto a detto re che non ebbe non sol Gradasso, Mandricardo e Marfisa ma Ruggero, com'egli vassallo e cavaliero di Agramante; cose tutte ragionevoli e di uomo che abbia congiunta la fortezza col senno. Nel ponte poi del sepolcro d'Isabella, gittato da cavallo da Bradamante, vien finto che fuori del suo costume perda l'usato ardire; e d'infido che egli era (avendo detto di lui:
<quote rend="block">
<lg type="ottava">
<l>e nel mancar di fede</l>
<l>Tutta a lui la bugiarda Africa cede),</l>
</lg>
</quote>

fa che divenga osservantissimo della promessa da lui fatta a Bradamante di liberare i prigioni mandati in Africa, dove il costume richiedeva che non osservasse la fede né si donasse per vinto, ma combattesse di nuovo con lei, sì come fe' Marfisa gittata a terra da Bradamante stessa, serbando in ciò meglio il costume della fierezza di Marfisa. Ultimamente lo discrive nel fine della sua vita terribilissimo et audace, sì come fu descritto nel principio delle armi sue; poiché senza consiglio, temerariamente, innanzi le porte di Parigi, fa che egli solo alla mensa delle nozze di Ruggero sfidi lui con tutta la corte di Carlo. Questa incostanza di costumi non usò già il Tasso nel finger nuova persona. Finge Argante guerriero intrepido, furibondo, feroce, implacabile, e così fa che perseveri insino al fine. E perciò accennando forse questa osservanza nel fargli mandar fuora lo spirito disse:

<quote rend="block">
<lg type="ottava">
<l>Superbi, formidabili e feroci,</l>
<l>Gli ultimi moti far l'ultime voci.</l>
</lg>
</quote></p>

<p>Il medesimo tenore di stabili costumi si scorge in Erminia innamorata, in Clorinda guerriera et in ogni altra nuova persona finta dal Tasso. Or non direte dunque che egli in tutte quattro le maniere del costume abbia avanzato l'Ariosto?</p>
</sp>
<sp><speaker>CAR.</speaker>
<p>Concedutovi che così sia, se ben mi ricordo, Aristotile biasima Euripide che finge Menelao con malvagità di costumi, et un altro poeta che finge Ulisse piangente sopra il Sasso di Scilla, avendo l'uno errato nella prima maniera della osservanza del costume e l'altro nella seconda del non convenevole, poiché non conviene che uno eroe come Ulisse si descriva piangente e timoroso di morte. Biasima similmente la non osservanza delle altre due maniere del costume, essemplificando il non simile nel discorso di Menalippe e l'inconstanza nelle preghiere di Ifigenia. Ma egli in altra parte accusa e difende Omero ad un tempo, dicendo che non fu convenienza che egli facesse che i nocchieri di Alcinoo lasciassero Ulisse addormentato con i doni in Itaca, ma che Omero con gli ornamenti del dire e con le perfezioni di poesia fa sparir questo fallo d'inconvenienza, recandoli condimento e sapore.</p>
<p>Or con questa autorità di Aristotile, i falli del costume dell'Ariosto non si potrebbono scusare con la bontà et ornamento del dire?</p>
</sp>
<sp><speaker>ATT.</speaker>
<p>Dice Aristotile che il costume reo non dee usarsi dal poeta, se non quando necessità o forza ne sia cagione; e necessità o forza s'intende farsi al poeta quando non usando egli costume tale la sua favola venissi a guastarsi del tutto et a perderne la vaghezza. Onde se ben Omero, oltre questa ragione recata in sua difesa dell'ornamento del dire, si potesse scusare, che se ciò fatto non avesse la sua favola men vaga stata sarebbe, non è però che i falli non sieno falli, donando ciò chiaro saggio della povertà dell'ingegno del poeta, il quale senza tali mancamenti non sa formar una favola perfetta, maravigliosa, dilettosa e giovevole. Però oltra che l'Ariosto non so se copre così i suoi difetti con la bontà del dire, come Omero fatto ha, senza averne necessità ha egli preso errore nel costume poiché per altre vie poteva condur la sua favola al fine, senza dar in questi scogli: serbando il costume eguale nelle nuove persone et il buono et il convenevole per tutte l'altre. E non sono da esser uditi coloro che dicono “s'io non faceva così la mia favola sarebbe guasta o almeno non arebbe tanta vaghezza”, poiché per conseguir suprema loda è di bisogno che il poeta s'ingegni di farla senza queste imperfezioni.</p>
</sp>
<sp><speaker>CAR.</speaker>
<p>E chi sarà costui che abbia ordito poema libero in tutto da queste imperfezioni che voi dite? Omero ha delle accuse, come si è detto, e Vergilio non ne va di senza.</p>
</sp>
<sp><speaker>ATT.</speaker>
<p>I falli che si attribuiscono ad Omero et a Vergilio, oltra che si possono annoverar su le dita, hanno in parte molti capi di difensione; ma i falli dell'Ariosto non han fine e non si possono così scusare. E noi siamo ora in bilanciare i difetti e le virtù così dell'Ariosto come del Tasso; e siami scudo in ciò l'Eccellenza Vostra, la quale col suo comando mi ha fatto forza ad aprir la bocca a ragionar di materia, per così dire, odiosa.</p>
</sp>
<sp><speaker>CAR.</speaker>
<p>Orsù, vegniamo alla sentenza.</p>
</sp>
<sp><speaker>ATT.</speaker>
<p>In quanto alla sentenza, a cui appartiene tutto quello che fa di mistieri al poeta di procacciarsi per mezzo della locuzione – le cui parti sono il provare, il confutare, il negare, l'assentire, far apparir gli affetti (come sono compassione, ira, timore, e gli altri), e dimostrar la grandezza e la picciolezza delle cose –, dico che in questa parte l'Ariosto è stato veramente felice, e per questa sola ha cotanto grido e si ha acquistato il nome di divino.</p>
<p>Con questa egli acconciamente fa apparir le cose, et atroci e piacevoli, miserabili, liete, grandi e picciole, come egli vuole; usando in ciò chiarezza, una delle generali forme di Ermogene, accompagnata dal suo lucido e dal puro, e semplicità e dolcezza, tuttoché forme speciali del costume, essendo eziandio dolce e semplice nelle cose gravi. Et adempiendo ciò più con naturale o divin furore che con arte molto ricercata, si può dire che in questa parte li ceda il Tasso, e non l'avanzi qualsivoglia volgar poeta.</p>
</sp>
<sp><speaker>CAR.</speaker>
<p>Ecco che l'Ariosto è pur degno di qualche suprema loda.</p>
</sp>
<sp><speaker>ATT.</speaker>
<p>Come, Signore? Non volete che si onori la verità?</p>
</sp>
<sp><speaker>CAR.</speaker>
<p>In questa parte della sentenza che grado di loda daremo al Tasso?</p>
</sp>
<sp><speaker>ATT.</speaker>
<p>Usando il Tasso modi di dir poetici, lontani in tutto dal parlar dell'uso commune, molte volte la sua sentenza non è così chiara come altri vorrebbe; e studiando egli sempre in ciò di esser breve e significante nelle voci, non è maraviglia se alle volte oscuro ne diviene. Tuttavolta, egli ciò fa (come nella locuzion vedremo) per dimostrarsi maestro nelle maggior difficultà dell'arte poetica.</p>
<p>Però questa sua sentenza quasi con locuzion laconica non viene così universalmente lodata.</p>
</sp>
<sp><speaker>CAR.</speaker>
<p>S'egli adempie quello che intende di fare, che importa che non sia così chiaro? Dovrebbe almeno appresso il giudicio de' dotti esser lodato eziandio in questa parte più dell'Ariosto.</p>
</sp>
<sp><speaker>ATT.</speaker>
<p>La loda di questa sua cura esquisita dee a lui darsi nella locuzione e non nella sentenza, poiché ritrovando egli di proprio ingegno nuove metafore e nuovi modi di dire, con voci sempre gravide di sentimento, non può negarseli in ciò la dovuta loda.</p>
<p>Ma la sentenza che dalla locuzion risulta, formandosi di modi inusitati di lingua, non riesce così grata, priva nell'universale di quella dolcezza et efficacia che porta seco la chiarezza del dir proprio e commune. E quinci è che il Tasso, ricercando troppo l'arte, anzi duretto che no alle volte divenga, benché si può sperare che se i cieli saranno a lui et all'età nostra benigni, con ridurlo alla primiera sanità, che donando egli l'ultima mano alla sua <emph>Gierusalem liberata</emph>, rallungando et illustrando molti luoghi i quali ora a' leggenti mozzi et oscuri si offeriscono, potrà ridurre quel poema a matura perfezione.</p>
</sp>
<sp><speaker>CAR.</speaker>
<p>S'intende che il volume stampato ultimamente in Ferrara sia stato da lui riveduto.</p>
</sp>
<sp><speaker>ATT.</speaker>
<p>Io non so. Ho ben inteso dire dal padre Don Benedetto dell'Uva che il Tasso, prima che gli fusse sopravenuta questa disgrazia, disse a lui che egli non aveva intera sodisfazione in quest'opra e che aveva in animo di mutar molti luoghi, parte de' quali veramente ha mutati sì come giudicar si può da diversi testi de' volumi stampati in diverse città d'Italia; ma molto più da que' canti del suo poema che gli anni a dietro andavano attorno scritti a penna. Chiunque averà letti questi s'accorgerà che in tutti gli stampati ha due errori di memoria notabili; e l'uno è che nel canto quintodecimo, nel quale prima che Carlo et Ubaldo, mandati da Goffredo a ritrovar Rinaldo, entrino nel giardino di Armida, nello scritto a penna era che eglino combattendo uccisono un mostro mezzo pardo e mezzo uomo, custode della porta del palagio e di detto giardino; con buon giudicio poi il Tasso levò del tutto questa battaglia e morte di detto custode; ma non ebbe avvertenza, né egli per cagion forse della sua debolezza né altri che hanno avuta cura di stampar il suo libro, di mutar nel canto che segue questi due versi:

<quote rend="block">
<lg type="ottava">
<l>Intanto Armida de la regal porta</l>
<l>Mira giacere il fier custode estinto;</l>
</lg>
</quote>

bisognando necessariamente, tolta la morte del custode, non farne più menzione. L'altro error di memoria è che nello istesso canto quintodecimo scritto a penna era che la donna che condusse all'Isole Fortunate Carlo et Ubaldo con la barca o nave, fe' vela con le proprie chiome, dicendo così:

<quote rend="block">
<lg type="ottava">
<l>La chioma ch'avolgeasi varia e folta</l>
<l>Ver quella parte ch'è contraria al dorso</l>
<l>Dispiega e spande a l'aura, e l'aura, come</l>
<l>In vela suol, curvando empie le chiome.</l>
</lg>
</quote></p>

<p>Negli stampati poi, tolto via questi versi e questo far vela con le chiome della donna conducitrice (crederò anco per giusta cagione), così come era nello scritto a penna, così nello stampato si legge nel canto sestodecimo:
<quote rend="block">
<lg type="ottava">
<l>Vola per alto mar l'aurata vela,</l>
</lg>
</quote>
non essendosi fatto menzion di sopra di vela di oro o di altra materia che fusse la vela di detta nave.</p>
<p>Ritornando dunque al proposito nostro, non ha dubbio che la <emph>Gierusalem liberata</emph>, senza l'indisposizion del suo autore, si leggerebbe con minor numero di falli che non si legge al presente. E per dar fine a questo ragionamento, che per aventura potrebbe omai esser noioso, diremo della ultima parte della epopea, che è la locuzione.</p>
</sp>
<sp><speaker>CAR.</speaker>
<p>Ma prima che a ragionar passiate della locuzione, sì come
      nella parte del costume fatto avete, perché non recate
      anco nella sentenza alcuno essempio ne' poemi dell'Ariosto e del
      Tasso? </p>
    </sp>
<sp><speaker>ATT.</speaker>
<p>Non ha bisogno di essempi, essendo la cosa chiarissima.</p>
<p>Leggete l'isola d'Alcina descritta dall'Ariosto et il giardino di Armida descritto dal Tasso, e vedrete la facilità del dir nell'uno e la troppo cultezza nell'altro.</p>
<p>L'Ariosto:
<quote rend="block">
<lg type="ottava">
<l>Culte pianure e delicati colli,</l>
<l>Chiare acque, ombrose rive, e prati molli.</l>
</lg>
</quote>
Il Tasso:
<quote rend="block">
<lg type="ottava">
<l>Acque stagnanti, mobili cristalli,</l>
<l>Fior varii e varie piante, erbe diverse.</l>
</lg>
</quote>
L'Ariosto:
<quote rend="block">
<lg type="ottava">
<l>Tra le purpuree rose e i bianchi gigli</l>
<l>Che tepida aura freschi ognora serba.</l>
</lg>
</quote>
Il Tasso:
<quote rend="block">
<lg type="ottava">
<l>L'aura non ch'altro è de la maga effetto,</l>
<l>L'aura che rende gli arbori fioriti,</l>
<l>Coi fiori eterni, eterno il frutto dura</l>
<l>E quando spunta l'un, l'altro matura.</l>
</lg>
</quote>
L'Ariosto:
<quote rend="block">
<lg type="ottava">
<l>E tra quei rami con sicuri voli</l>
<l>Cantando se ne gìano i rosignuoli.</l>
</lg>
</quote>
Il Tasso:
<quote rend="block">
<lg type="ottava">
<l>Vezzosi augelli intra le verdi fronde</l>
<l>Temprano a prova lascivette note.</l>
</lg>
</quote></p>
<p>Vedete i concetti dell'Ariosto facili e vestiti per lo più di voci chiarissime e dolci, e quelli del Tasso per lo più di traslati e vaghi di sensi esquisiti. Vedete nel medesimo luogo la durezza et oscurità del Tass
<quote rend="block">
<lg type="ottava">
<l>Stimi, sì misto è 'l culto co 'l negletto</l>
<l>Sol naturali gli ornamenti e i siti,</l>
<l>Di natura arte par, che per diletto</l>
<l>L'imitatrice sua scherzando imiti.</l>
</lg>
</quote></p>
<p>E così in ogn'altra cosa che il Tasso descriva, o che tratti le guerre, o che spieghi gli affetti amorosi, si vede per lo più di averci sparsa alcuna sentenza duretta; et insino nelle descrizioni del tempo, dove conviene al poeta di usar chiarezza, quando egli altro non può è breve, chiudendole quasi sempre in due versi.</p>
</sp>
<sp><speaker>CAR.</speaker>
<p>Che diremo delle voci latine che il Tasso ha sparse per tutto il suo poema?</p>
</sp>
<sp><speaker>ATT.</speaker>
<p>Che altro, se non quel che ne dice Aristotile, che all'epico poeta è solo concesso di usar voci straniere, intendendosi più che agli altri? Ora, la scelta et osservanza delle voci appartiene alla locuzione, la quale secondo Aristotile si forma di otto parti: di elemento, di sillaba, di congiunzione, di nome, di verbo, di articolo, di caso, e di orazione; le quali tutte essaminate diligentemente da Aristotile, non ha luogo di essaminar al presente. Ma basterà dire che per suo mezzo si faccia l'imitazione poetica. Et in questa parte non men che nella favola il poeta ha largo campo da procacciarsi nome di nuovo ritrovatore, poiché (come dice Giulio Camillo Delminio) Cicerone non per altro acquistò nome di padre della eloquenza che per aver di proprio ingegno ritrovato nella lingua latina nuovi traslati, nuove metafore, nuove frasi, e nuovi modi di dire, e non già nuovi concetti nell'arte oratoria o nuovi luoghi topici, avendo egli apparato e preso ciò da Demostene e da' greci oratori. Può il poeta con la scelta e sola collocazione delle voci far che la locuzione sia pura, candida e spiritosa, e può anco adornandola di traslati e di altre figure del dire generar nell'animo di chi legge diletto e maraviglia. Et in questa parte non è dubbio che l'Ariosto non ha valuto molto, avendo sparse nel suo poema molte volte locuzioni lombarde più che toscane; e ciò fece egli tirato da occulta forza dell'uso del parlar della sua patria.</p>
</sp>
<sp><speaker>CAR.</speaker>
<p>Mi ricordo di aver letto che la bontà e virtù della locuzione primieramente consiste in muover gli affetti et in generar maraviglia e diletto, come detto avete, nell'animo di colui che legge, senza recarli sazietà. E se così è, la locuzione dell'Ariosto, altri potrebbe dir che operi questi effetti, poiché aprendosi il suo <emph>Orlando</emph> in qual luogo vi vogliate, in ogni sua parte ha non so che di occulta energia che ti sforza a leggerlo. E se ciò è vero, che importa che egli ciò faccia più tosto con parlar commune che con modi di dir peregrini? Anzi è più loda di un poeta, che fa nascer la maraviglia da locuzion chiara e natia che da altra peregrina et oscura, poiché in questa daran maraviglia per aventura le frasi nuove et artificio ricercato, et in quella la collocazione solamente delle voci et il numero, onde risulta l'armonia che rapisce altrui quasi con occulto miracolo. Del che, e ne' poeti latini e nel Petrarca potrei io recar molti essempi, i quali con la sola propietà e candidezza delle voci ben collocate partoriscono ne' lor versi maraviglie maggiori che con i traslati et arte ricercata non fanno.</p>
</sp>
<sp><speaker>ATT.</speaker>
<p>Quanto dice l'Eccellenza Vostra, tutto è vero. Ma il diletto che nasce dalla lezione de' versi dell'Ariosto vien tutto dalla bontà della sentenza e non della locuzione.</p>
</sp>
<sp><speaker>CAR.</speaker>
<p>Io non veggio come questo sia che la sentenza possa esser buona, spiegata con non buona locuzione.</p>
</sp>
<sp><speaker>ATT.</speaker>
<p>Dissi che dalla chiarezza e facilità della sentenza usata dall'Ariosto nasce la bontà sua, e se ben ella è spiegata il più delle volte con voci convenevoli et atte a vestire quel tal concetto, onde non se le niega molte volte di muover e dilettare. Pure le parti della locuzione, come si è detto di sopra, son otto, et in ciascuna si può prendere errore. Aggiungete che Giulio Camillo nella sua <emph>Topica</emph> vuole che locuzione sia quella che si discosta dalla costruzione grammaticale. Però io non voglio qui far l'Aristarco, bramando più tosto celebrar le virtù di uomo così celebrato che scoprir i suoi falli nelle minuzie della lingua, notati eziandio da suoi partigiani.</p>
</sp>
<sp><speaker>CAR.</speaker>
<p>Volete voi dire che l'Ariosto non sia stato molto osservatore delle regole della lingua, e che di poi che Monsignor Bembo diede in luce le sue <emph>Prose</emph>, egli corresse nel suo poema molti errori di grammatica? Vel confermo. Pure Aristotile non ha per falli principali in poesia questi falli della lingua, né quelli delle altre scienze; ma gli chiama falli per accidenti e perciò degni di perdono.</p>
</sp>
<sp><speaker>ATT.</speaker>
<p>Più gravi sono, veramente, i falli in poesia che gli altri commessi nella lingua o vero nelle dottrine. Ma per dir il vero l'Ariosto ha commessi degli uni e degli altri, poiché egli ha errato nella constituzione della favola, nell'aver imitato costumi rei, e nella locuzione, che sono tutti falli principali inescusabili. Ha commesso ancora degli altri minori, che voi con l'autorità di Aristotile chiamate degni di scusa, i quali per non essere uno o due ma molti, non possono esser difesi da questa autorità, come altri crede. E sì come io dissi, alfine ogni fallo è fallo, e miglior sarebbe che un poema, ancor che notato d'un neo, ne fusse di senza.</p>
</sp>
<sp><speaker>CAR.</speaker>
<p>Io credo, anzi so di certo, non ritrovarsi poeta a cui non si attribuisca e l'una e l'altra maniera di falli. Omero vien notato eziandio da Aristotile suo partigiano di aver commesso falli principalissimi; e benché negli accidentali lo vada scusando, pur dice aver egli avuto nota di molti, e primieramente averlo notato Protagora che egli avesse comandata e non pregata la musa che cantasse l'ira di Achille. Et a Vergilio sapete quanti falli, e gravi e leggeri, sono da' critici attribuiti. Chi sarà dunque questo poeta senza peccato? Il Tasso non è, che pur si è detto di averne alcuno.</p>
</sp>
<sp><speaker>ATT.</speaker>
<p>Senza peccato né poeta né professor d'altra scienza od arte esser può, poiché giungere all'ultima perfezione di quelle (come l'Eccellenza Vostra di sopra toccò) non si può da ingegno umano. Ma noi chiamiamo perfetti poeti Omero e Vergilio perché più degli altri si sono fatti vicini a questa perfezione. Et io dico che il Tasso si avvicinò più a questo segno che l'Ariosto non fe', per aver egli ordito la favola del suo poema sopra una istoria già nota e vera, imitando una sola azione, e per aver egli sopra  la verità della istoria favoleggiato di proprio ingegno e riempiuta la favola di episodii e digressioni nascenti dalla prima azione della favola; sì anco per esser egli stato osservator del costume, elegante (se ben duretto) nella sentenza, e culto et artificioso nella locuzione; là dove l'Ariosto o ha disprezzato o gli è stato poco osservante della maggior parte di queste cose.</p>
</sp>
<sp><speaker>CAR.</speaker>
<p>Voi avete conchiuso senza aver dato fine al ragionamento della locuzione.</p>
</sp>
<sp><speaker>ATT.</speaker>
<p>Il Tasso, sì come io dissi, per dimostrarsi maestro nelle maggiori difficultà di poesia, in quanto appartiene alla locuzione fa sempre scelta di parole gravissime di sentimento, e purché sieno significanti, non ha riguardo che sieno latine, o nuove, o composte, benché parole o voci tali servano insiememente, e non poco importino ad esplicar i concetti et a formar la sentenza sì che faccia gli effetti detti di sopra. Adopra gli aggiunti con sì raro giudicio che difficil cosa è ritrovarne in tutto il suo poema un solo ozioso. Forma dalle proprie voci nuovi traslati e metafore, facendone riuscire nuove locuzioni, il che per conseguire non cura alle volte di ammettere eziandio frasi latine. Ma perché l'Eccellenza Vostra vorrà di ciò gli essempi nell'uno e nell'altro poeta, basterà recarne uno o due solamente da' quali si potrà facilmente comprendere il resto. Descrivendo Lodovico Ariosto un palagio da lui finto sopra la riva del Po, dove una sera alloggiò Rinaldo paladino, dice che la porta era di bronzo in cui erano figure di rilievo. E volendo dir che le figure a' riguardanti parevano vive, gli bastò vestir questo concetto di locuzion tale:
<quote rend="block">
<lg type="ottava">
<l>Quel che chiude è di bronzo con figure</l>
<l>Che sembrano spirar mover il volto.</l>
</lg>
</quote></p>
<p>E Torquato Tasso descrivendo una delle porte del giardino di Armida dice:
<quote rend="block">
<lg type="ottava">
<l>Le porte qui d'effigiato argento</l>
<l>Su i cardini stridean di lucid'oro,</l>
</lg>
</quote>
e poi in quanto al vivo delle figure:
<quote rend="block">
<lg type="ottava">
<l>Manca il parlar, di vivo altro non chiedi,</l>
<l>Né manca questo ancor, s'agli occhi credi.</l>
</lg>
</quote></p>
<p>Descrisse l'Ariosto la porta con la figura perifrasi et il vivo delle imagini con traslati, come veduto abbiamo nella <emph>Topica</emph> di Giulio Camillo; ma prese ei ciò da Aristotile, da cosa animata a cosa inanimata. Ma il Tasso, veggendo che questi traslati “spirare” e “moversi” una statua di bronzo, ritrovandosi spesso nelle bocche degli uomini, quasi proprii son divenuti, nello esprimer la vivacità delle imagini usò metafore o figure, che fan modo di dir più vago per esser lontane dall'uso, sì come è “chieder di vivo” e “creder agli occhi”. Notate anco la voce “effigiato”, che è nuovamente detta nel verso e tratta dal latino. Il legar delle chiome d'una donna descrisse l'Ariosto in un luogo dicendo:
<quote rend="block">
<lg type="ottava">
<l>Com'ella s'orni e come il crin dispone,</l>
</lg>
</quote>
et in un altro:
<quote rend="block">
<lg type="ottava">
<l>E in reticella d'oro il crin mi lega.</l>
</lg>
</quote></p>
<p>Ma il Tasso con più vaga e culta locuzione:
<quote rend="block">
<lg type="ottava">
<l>Poiché intrecciò le chiome e che ripresse</l>
<l>Con ordin vago i lor lascivi errori,</l>
<l>Torse in anella i crin minuti ...</l>
</lg>
</quote></p>
<p>Intorno l'atto del baciare disse l'Ariosto:
<quote rend="block">
<lg type="ottava">
<l>Ma baci ch'imitavan le colombe,</l>
</lg>
</quote>
et in altra parte:
<quote rend="block">
<lg type="ottava">
<l>e mille baci</l>
<l>Fige nel petto e negli occhi vivaci.</l>
</lg>
</quote></p>
<p>Et il Tasso:
<quote rend="block">
<lg type="ottava">
<l>e dolci baci ella sovente</l>
<l>Liba or dagli occhi.</l>
</lg>
</quote></p>
<p>Vedete questa voce latina “liba” con quanta grazia vien collocata, che con la sua gravità rende non so in che modo l'orazion più dolce. Ma soggiungendo il Tasso poi: “e da le labbia or sugge”, non so quanto convenisse, poiché per esprimer dal vivo l'avido affetto d'un amante, il quale se bacia gli occhi dell'amata, fa ciò per unir l'anima con quella della donna sua (essendo gli occhi finestre dell'anima), e se unisce la bocca con quella della sua donna, fa ciò per unir il suo spirito con quello di lei dalla cui unione (come vuol Platone) diviene una cosa istessa l'amata e l'amante, non si curò, dico, il Tasso per esprimer ciò di divenir alquanto lascivo, fuori della convenienza di epico poeta. Poiché se ben Vergilio disse “Oscula libavit natae”, vien detto ciò più castamente e contiene in sé allegoria.</p>
<p>Per ultimo essempio, l'Ariosto con la comparazione della rosa vagamente descrisse le bellezze di natura della figliuola del re di Frisa, dicendo:
<quote rend="block">
<lg type="ottava">
<l>La damigella non passava ancora</l>
<l>Quattordici anni, et era bella e fresca</l>
<l>Come rosa che spunti alora, alora</l>
<l>Fuor ... ,</l>
</lg>
</quote></p>
<p>Ma il Tasso veramente con pensier più elevato e con divin pennello, per così dire, dipinse le naturali bellezze di Sofronia nella ottava che comincia:
<quote rend="block">
<lg type="ottava">
<l>La vergine fra 'l volgo uscì soletta,</l>
</lg>
</quote>
dicendo negli ultimi quattro versi:
<quote rend="block">
<lg type="ottava">
<l>Non sai ben dir s'adorna o se negletta,</l>
<l>Se caso od arte il bel volto compose.</l>
<l>Di natura, d'amor, de' cieli amici</l>
<l>Le negligenze sue son artifici.</l>
</lg>
</quote></p>
<p>Nella cui locuzione si vede egli aver adombrata la metafora di proporzione da Aristotile lodata sopra tutte l'altre, essemplificandola nello scudo di Marte e nella tazza di Bacco. Ma troppo lungo e fastidioso, Signor, sarei s'io con gli essempi volessi discorrere per ogni luogo. Bastivi che il Tasso, o che egli descriva le guerre o che spieghi gli affetti di amore, ne' quali quasi sempre muove gli animi altrui et è veramente felice, o qual altra materia e' si tratti, usa nuovi modi di dire e locuzioni più artificiose che l'Ariosto non fa. Con tutto ciò, se un giorno mi verrà capriccio di annotare la sua <emph>Gierusalem liberata</emph>, si vedrà che egli avrebbe potuto costituir la favola di più perfezione, aver costumi migliori, esser più efficace nella sentenza, e più chiaro e più florido nella locuzione. Ché se egli merita di esser preferito all'Ariosto, non però gli vien dato questo onore per esser con le bellezze della nostra lingua giunto nella epica poesia a quel segno di perfezione che giungersi può ma per le sopra dette ragioni, o almeno per esser egli stato il primo che ha scoverto il sentiero di appressar la meta di arringo così pericoloso e lodato; poiché Giorgio Trissino e Luigi Alamanni, uomini chiarissimi, volendo far ciò, aveano quasi disperati gli animi de' begli ingegni e confermata quella falsa credenza che la volgar lingua per natia debolezza non era atta a sostener il peso della eroica dignità.</p>
</sp>
<sp><speaker>CAR.</speaker>
<p>Dunque vi sono stati uomini di questa opinione?</p>
</sp>
<sp><speaker>ATT.</speaker>
<p>Ve ne sono stati e credo che ancor ve ne sieno, i quali si fondano sopra molte apparenti ragioni. E fra l'altre non posso tacerne una, che e' dicono, che la nostra volgar favella, avendo tutte le voci terminanti in elemento vocale, dalla composizione di sì fatte voci non può formarsi orazion grave e piena di maestà, chente la greca e latina lingua veggiamo avere, e che perciò con la sua languidezza ella è solo atta a cantar le paci e le guerre di Amore, e non l'ire e le battaglie di Marte. E favoriscono questa loro opinione con l'essempio del Petrarca, il quale cantando le sue passioni amorose, ne' suoi versi volgari ha superato tutti i lirici e gli elegi poeti così greci come latini; là dove niuno epico insino ad oggi nella nostra lingua stato è il quale di gran lunga appressar s'abbia potuto ad Omero et a Vergilio. Ma forse non dicon nulla, non essendo di ciò cagione il difetto o valor delle lingue, ma l'aver avuto la greca e la latin miglior poeti epici che la nostra non ha e per aver la volgar nostra poeti lirici et elegi migliori che non ebbe (con pace di Pindaro e di Orazio) né la greca né la latina. E dove si diceva che le nostre voci, terminando tutte in vocali lettere, riescono languide, si risponde che non si toglie a noi la facoltà di farle terminar secondo il bisogno come ne piace, o in vocale lasciandole intere, o in consonante accorciandole. Benché non sempre la moltitudine delle vocali renda languido suono come alcuni dissero, poiché il concorso di tali lettere, o che sia nel mezzo della voce o nel principio o nel fine, o tra l'una voce e l'altra (sì come Demetrio Falareo ne insegna contra i precetti o l'uso d'Isocrate), aggrandiscono l'orazione se ben per lo iato la rendono alquanto duretta. Perciò magnifiche e sonore voci sono “aura, auro, fausto, tesauro, Boote, aureo e burneo” et altre simili. E l'essempio del concorso della vocale tra l'una e l'altra voce, nella nostra lingua ci darà il Petrarca in più luoghi; ma ci contentaremo d'un solo:
<quote rend="block">
<lg type="non-definito">
<l>e in fiamma amorosa arse.</l>
</lg>
</quote></p>
<p>Ma perché noi abbiamo et usiamo l'apostrofo, sì come ha et usa la lingua greca, e facciamo la collisione, non sempre nella pronunzia delle voci ove tra l'una e l'altra sia questo concorso di vocali s'ode la durezza dello iato, poiché per virtù della collisione si perde una delle vocali come chiaramente si vede in quel verso:
<quote rend="block">
<lg type="non-definito">
<l>Fior, frond'erb'ombr'antr'onde aure soavi,</l>
</lg>
</quote>
nel quale, non facendosi la collisione, tanto concorso di vocali generarebbe veramente fastidio. Ma nella lingua latina, che collisione di vocali non ha, simil concorso dinota sempre grandezza.</p>
<p>E Vergilio nella sua <emph>Eneide</emph> aggrandì più spesso l'orazione con questo concorso di vocali che di lettere consonanti. Però fu vago di dire: “Sub Ilio alto”, “Dardanio Anchise”, “Ionio in magno”, più tosto che e “Transtra per et remos”, dove il concorso delle consonanti genera strepito e non grandezza.</p>
</sp>
<sp><speaker>CAR.</speaker>
<p>E chi non sa che nella latina lingua “pondo” suoni più grave e più riempia l'orecchie che <foreign lang="lat">pondus</foreign>, e che nella volgare, di questi nomi proprii avuti da' Greci, Creonte e Cresfonte, il primo sia più ritondo e sonoro che il secondo non è, benché accresciuto di due consonanti? Ma da questo vostro dire si conchiude che sì come la nostra lingua ha poeti lirici et elegi pari o superiori di bontà alla greca et alla latina, che parimente potrebbe averli epici di simil perfezione.</p>
</sp>
<sp><speaker>ATT.</speaker>
<p>Io per me ho per fermo che ciò esser possa. Ben è vero che per far questi miracoli bisognarebbe che la natura coi cieli piovessero sopra un ingegno il colmo delle lor grazie, al qual ingegno l'arte poi donasse tutta la perfezione che può donare.</p>
</sp>
<sp><speaker>CAR.</speaker>
<p>Non so se questo fusse bastante. Vi avrebbe uopo forse per terzo di un ostinato e lungo essercizio, e secondo alcuni, la cognizione di molte dottrine.</p>
</sp>
<sp><speaker>ATT.</speaker>
<p>Senza l'essercizio poco veramente risplenderebbono in un ingegno i doni della natura e dell'arte; né l'eccellenza dell'arte potrebbe un ingegno avere il quale non fosse fornito di alcune scienze necessarie e che non sapesse almeno le conclusioni di tutte, ancor che Lodovico Castelvetro contra ogni ragione s'ingegni di far confessare ad Aristotile quello che non disse già mai, che il poeta non è bisogno che sia insegnato anco mezzanamente delle scienze e delle arti, poiché la poesia è stata trovata solamente (dice egli in altra parte) per dilettare e ricreare gli animi della rozza moltitudine; contrario in ciò non solo ad Aristotile ma agli altri tutti che di ciò ragionano, e principalmente ad Orazio che dice:
<quote rend="block">
<p lang="lat">Scribendi recte sapere est et principium et fons.</p></quote></p>
</sp>
<sp><speaker>CAR.</speaker>
<p>Questo colmo d'influenza di grazie celesti che voi dite, non so se si vedrà nell'età nostra né forse nelle altre di venire, poiché (come per ischerzo disse un galante uomo) Omero e Vergilio misero a sacco la poesia e le rubarono tutto l'oro e l'argento che ella aveva, lasciandole il rame, il piombo, et altri vili metalli.</p>
</sp>
<sp><speaker>ATT.</speaker>
<p>Non fate così, ché le ricchezze della poesia sono inesauste.</p>
<p>Ha ella monti d'oro da arricchire milioni d'ingegni. Ma questo oro a colui che non v'adopra il martello della natura e dell'arte, ch'io dissi, non si spezza così facilmente come altri crede, e con rozzi ferri non se ne può levar scaglia; ché, secondo il detto antico, dal fonte di Aganippe non si porta acqua col cribo.</p>
</sp>
<sp><speaker>CAR.</speaker>
<p>Or ritorniamo onde siamo partiti. Voi avete conchiuso il Tasso avanzar l'Ariosto nella favola, nel costume e nella locuzione, e l'Ariosto avanzar il Tasso nella sentenza.</p>
</sp>
<sp><speaker>ATT.</speaker>
<p>Così ho detto e così confermo di nuovo. Ma ciò si ha <add resp="ed">ad</add> intendere nello universale, ché per aventura nel poema dell'Ariosto potrebbe avere alcuna locuzione migliore di alcuna usata dal Tasso, e nel poema del Tasso ha forse alcuna sentenza migliore di alcuna usata dall'Ariosto.</p>
</sp>
<sp><speaker>CAR.</speaker>
<p>Bene sta. Ma voi non avete detto nulla delle parti materiali della epopea, et avete lasciato a dietro il ragionar della similitudine e comparazione, figura usata molto da epici poeti poiché con questa, miglior che con altra, eglino fanno apparir le cose e grandi e manifeste; della quale per commun giudicio l'Ariosto è stato diligente maestro.</p>
</sp>
<sp><speaker>ATT.</speaker>
<p>Delle parti di quantità, o materiali, dell'epopea Aristotile non ragiona. Ma come alcuni vogliono, si può dir che non sieno più che due, legame e discioglimento; delle quali non è mestier ch'io dica poiché in una favola di diverse azioni (sì come è quella dell'Ariosto) non un solo legame e discioglimento ma molti si ritroveranno. Delle comparazioni, intorno alle quali s'adopra così la sentenza come la locuzione, non si può negare che non sia stato ottimo artefice l'Ariosto. Ma in virtù della sentenza, poiché avendo la comparazione a dar chiarezza alle cose, conviene che ella si formi di voci proprie, e rare volte riceve le traslate; e per questa cagione e forse anco perché l'Ariosto fu primo e trasportò nel suo poema le più belle e vaghe comparazioni usate da' greci e latini poeti, sì come nella sentenza anco in questa parte si può dire che avanzi il Tasso.</p>
</sp>
<sp><speaker>CAR.</speaker>
<p>Se si ricercasse più a dentro, forse che si ritrovarebbe qualche altra eccellenza nel poema dell'Ariosto.</p>
</sp>
<sp><speaker>ATT.</speaker>
<p>Nol niego. E benché in questo particolare io gli preponga il Tasso, in altre sorti di componimenti egli avanza non solo il Tasso ma ogn'altro volgar poeta, essendo insino ad oggi primo nello scriver della satira e nello epigramma, e nella comedia secondo a pochi.</p>
</sp>
<sp><speaker>CAR.</speaker>
<p>Per conclusione del nostro ragionamento, ditemi: poiché contra il commun parere, nel paragone di questi due poeti, nell'epica poesia avete scoverto il Tasso di miglior lega e così tenete per vero, credete che col tempo il mondo, che stima altrimenti, si avveda di questa verità?</p>
</sp>
<sp><speaker>ATT.</speaker>
<p>Io credo di no, perciò che la loda e fama dell'Ariosto è così invecchiata, et ha preso così salde radici nella mente della maggior parte degli uomini, che par loro un sacrilegio di scemargliene pur un poco. E continuandosi questa buona opinion di lui d'età in età, non è fuor di ragione il credere che egli viva e che abbia ad aversi in pregio fin che sì ragioni la volgar lingua. Ma se per caso (che Iddio nol consenta) avvenisse della volgar favella quello che della latina è avvenuto, che oggi più non si parla ma si conserva ne' libri, che pensate voi che il mondo giudicarebbe alora dell'Ariosto e del Tasso?</p>
</sp>
<sp><speaker>CAR.</speaker>
<p>Volete voi dire che in questo caso il Tasso sarebbe in pregio maggiore?</p>
</sp>
<sp><speaker>ATT.</speaker>
<p>Signor, sì. E la ragion è che la dolcezza che nasce dal natio e dal chiaro della sentenza usata dall'Ariosto, non dilettando come ora fa l'orecchio della moltitudine, ragionandosi alora altra lingua, converrebbe che l'<emph>Orlando furioso</emph> con parti perfette di poesia appagasse l'intelletto de' pochi; il che non potendo egli fare per le ragioni dette di sopra, ne segue necessariamente che in pochissimo o in niun pregio sarebbe. Come per essempio creder si dee che al tempo di Vergilio non mancassero poeti epici di minor pregio di lui, i quali coi lor poemi avessero dilettato la plebe assai più che Vergilio con la sua <emph>Eneide</emph> non avrebbe fatto; et oggi, spenta la lingua latina nella bocca degli uomini, eziandio che ta' poemi pervenuti fussero insino a questa età, non ritrovando il volgo intendente di loro, in nessuna stima sarebbono.</p>
<p>Così appunto, morendo la lingua nostra nel parlare che communemente si fa, senza dubbio della <emph>Gierusalem liberata</emph>, come corpo più perfetto et ordinato secondo l'arte, si farebbe stima maggiore che dello <emph>Orlando furioso</emph>, come abbondevole delle imperfezioni tante volte già dette.</p>
</sp>
<sp><speaker>CAR.</speaker>
<p>Basta all'Ariosto che voi in questa parte conchiudiate in favor suo, dicendo che oggi nella bocca del più degli uomini ha maggior grido che il Tasso non ha. L'avvenire è noto a Dio solo, di cui non si ha certezza diterminata. Egli vive glorioso e viverà, e gli vien dato il nome di poeta non solo dalla moltitudine, come voi dite, ma da' professori di buone lettere ancora.</p>
</sp>
<sp><speaker>ATT.</speaker>
<p>Io per me non li toglio né il nome di poeta né l'eccellenza della loda che gli si conviene come miglior artefice di quanti prima di lui ordirono et anco di quanti nell'avvenire ordiranno poema simile al suo.</p>
</sp>
<p>E ciò detto, perché era già in ordine da desinare, in piè levatosi il signor principe, poi data l'acqua alle mani, a tavola si assettarono; là dove altri discorsi, di maggior considerazione che il ragionamento avuto, furono condimento delle vivande.</p>
<trailer>IL FINE.</trailer>
</div1>
</body>
</text>
</TEI.2>
